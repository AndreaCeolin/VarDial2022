{"id": "499009", "revid": "400694", "url": "https://it.wikipedia.org/wiki?curid=499009", "title": "G.I. Joe", "text": "G.I. Joe \u00e8 una linea di giocattoli prodotta dalla statunitense Hasbro. Le \"action figure\" di G.I. Joe esordirono negli anni sessanta, ottenendo un ampio successo commerciale, divenendo in seguito fonte di ispirazione per altri giocattoli dello stesso genere, fra cui Big Jim della Mattel e Action Jackson della Mego. Il nome G.I. Joe, che inizialmente era proprio di un solo personaggio della linea, pass\u00f2 successivamente a identificare l'intera linea di giocattoli, che comprendeva numerosi personaggi oltre a quello originale.\nIl personaggio \u00e8 diventato successivamente protagonista di cartoni animati, fumetti e film.\nStoria.\nLe origini.\nLa sigla \"G.I.\", acronimo di \"Government Issue\", durante la seconda guerra mondiale nel gergo militare, nello specifico indicante per\u00f2 \"Global Integrated,\" unendosi a Joe, acronimo di \"Joint Operating Entity, ovvero:\" \"Entit\u00e0 operativa congiunta globale integrata\" .\nIl nome viene cos\u00ec utilizzato da David Breger per creare il personaggio protagonista di una striscia a fumetti destinata alle riviste dell'esercito americano durante la seconda guerra mondiale. Il fumetto debutt\u00f2 il 17 giugno 1942 nelle riviste \"YANK\" e \"Stars and Stripes\". Nel 1945, la United Artists realizz\u00f2 un film intitolato \"The Story of G.I. Joe\" (in Italia distribuito con il titolo \"I forzati della gloria\"). Il film, con protagonista Robert Mitchum, narra la storia di un gruppo di soldati statunitensi (chiamati appunto \"G.I. Joes\") durante l'ultimo conflitto mondiale.\nLa prima serie: G.I. Joe militare.\nNel 1964, in seguito al grande successo della bambola Barbie, la Hasbro realizz\u00f2 il primo bambolotto di G.I. Joe. Poich\u00e9 il giocattolo era concepito per un pubblico maschile, la Hasbro prefer\u00ec evitare il termine \"doll\" (\"bambola\"), coniando per \"G.I. Joe\" il neologismo \"action figure\", in seguito entrato nell'uso come denominazione \"standard\" della categoria di giocattoli costituita da modellini snodabili di personaggi d'azione.\nI primi modelli di G.I. Joe avevano grosso modo le stesse proporzioni della Barbie (circa 30\u00a0cm di altezza). Dato il grande successo del giocattolo, la Hasbro produsse in seguito numerosi altri personaggi della stessa serie: prima (1965) un G.I. Joe nero e poi (1966) altri personaggi corrispondenti ad altri corpi delle forze armate statunitensi.\nNel 1967 furono realizzati i primi pupazzi \"parlanti\" della serie, e anche un personaggio di sesso femminile, una infermiera che fu poi venduta in varie versioni. \u00c8 da notare che i G.I. Joe (serie anni '60 e cosa che ritroveremo massicciamente nella serie ARAH del 1982), furono i primi giocattoli ad abbattere le barriere etniche e di sesso. Vari personaggi erano di colore o di sesso femminile come le varie soldatesse ed infermiere, non relegate al ruolo delle perfette, ma un po' impersonali Barbie.\nLa nascita dell\"Adventure Team\".\nNel 1970, in seguito alla guerra nel Vietnam, la Hasbro decise di ridefinire il personaggio di G.I. Joe, eliminando i riferimenti militari. La linea di giocattoli fu ribattezzata \"Le avventure di G.I. Joe\", e Joe divenne il capo di una squadra di \"super-spie\" chiamata \"Adventure Team\". Sempre nel 1970 i pupazzi di Joe acquisirono la barba, un'innovazione che fu ispirata dalla variante britannica del personaggio, \"Action Man\".\nNel 1974 la Hasbro modific\u00f2 i pupazzi realizzando le mani con una plastica morbida che consentiva di piegare le dita del pupazzo per fargli reggere oggetti, cosiddetta \"Kung-Fu grip\".\nNel 1975, dopo aver fallito nel tentativo di acquistare i diritti per produrre i giocattoli associati alla serie televisiva \"L'uomo da sei milioni di dollari\", la Hasbro introdusse nella linea G.I. Joe un nuovo personaggio, una sorta di guerriero bionico chiamato \"Mike Power, Atomic Man\", che ebbe un grande successo commerciale. Dello stesso periodo \u00e8 anche \"Bulletman\", un supereroe. Entrambi questi personaggi erano piuttosto distanti dallo stile originale della serie di \"G.I. Joe\". Una promiscuit\u00e0 di stili ancora maggiore fu introdotta dai personaggi della serie \"The Intruders\" (1976), una banda di alieni nemici dell\"Adventure Team\". Alla met\u00e0 degli anni settanta fu anche introdotto uno speciale meccanismo a leva che consentiva ai pupazzi della serie di muovere gli occhi (eagle eyes).\n\"G.I. Joe: A Real American Hero\".\nNel 1978, in seguito alla crisi energetica del 1973 e al conseguente aumento di prezzi delle materie plastiche, la Hasbro tent\u00f2 prima di ridurre le dimensioni dei pupazzi, e infine decise di abbandonare la produzione, limitando i propri incassi per la linea \"G.I. Joe\" agli introiti derivanti dalle licenze concesse all'estero.\nLa produzione riprese solo nel 1982, quando la serie viene completamente riveduta e attualizzata, trasformando l\"action figure\" (lit. \u00abfigura di azione\u00bb) da 12 in (= 30,48 cm), con abiti intercambiabili, a una serie di personaggi monoblocco da 3 e / in (= 9,525 cm; scala /), a cui si contrapponeva un gruppo di nemici ricorrenti. Questa nuova linea era disegnata sul nuovo tipo di figura di azione lanciato nel 1977 dalla Kenner (pi\u00f9 tardi acquisita dalla stessa Hasbro), con le figure di azione di \"Guerre stellari\", gi\u00e0 imitata dalla Mego, prima con la linea di personaggi dal film \"Star Trek - Il film\", nel 1979, e in seguito con la linea \"Eagle Force\", nel 1981.\nQuesta collezione prese il nome di \"A Real American Hero\" (o \u00abARAH\u00bb), e il suo lancio commerciale fu accompagnato da una mini-serie di cartoni animati per la televisione e da una serie di fumetti prodotti dalla Marvel, che ottennero un grande successo. Le storie erano scritte dal poliedrico autore di origini giapponesi Larry Hama, che svilupp\u00f2 in modo estremamente accurato i personaggi e le dinamiche, le tecniche militari e le tipologie di armi. Mentre i cartoni animati della Sunbow e della DIC, avevano un taglio pi\u00f9 per bambini, i 155 numeri editi dalla Marvel dal 1982 al 1994 (pi\u00f9 sotto il controllo stretto di Hama), costituiscono il vero punto di riferimento per i tifosi e per i collezionisti di G.I. JOE.\nLo \"Special Counter-Terrorist Group \u2013 Delta\", nome in codice \"G.I. Joe\" era chiaramente ispirato alla \"Delta Force\". I G.I.JOE operano segretamente in basi sotterranee, come il loro primo quartier generale il \"Pit\" (\u00abla fossa\u00bb), costruito sotto una scuola per Cappellani Militari, all'interno di un'anonima base U.S.A.: nessuno conosce la loro esistenza, tranne pochissimi Generali ed il Presidente.\nNon usano i loro nomi e cognomi neanche tra loro, bens\u00ec dei nomi in codice. Larry Hama sceglieva i nomi in codice personalmente, divertendosi a cercarli tra il gergo militare (Hama \u00e8 un veterano del Vietnam).\nI Cobra, l'organizzazione terroristica combattuta dai Joe, se nei cartoni animati \u00e8 dipinta con toni da farsa divertente, soprattutto il \"leader\" Comandante Cobra dalla voce stridula, nei fumetti \u00e8 resa come una micidiale macchina volta a sovvertire gli ordinamenti democratici di Nazioni \"in bilico\".\nCon sotterfugi, macchinazioni, attentati, rivoluzioni i Cobra cercano di creare \"Staterelli\" satellite, vendendo le armi della M.A.R.S. di Destro, sovvenzionando le economie disastrate grazie a Tomax e Xamot e soprattutto costruendo vari \"Terrordrome\", enormi basi che fungono da quartier generali nelle varie Nazioni \u00abamiche\u00bb.\nTornando ai giocattoli, le dimensioni ridotte dei nuovi personaggi consentirono alla Hasbro di creare anche una grande variet\u00e0 di prodotti correlati, come veicoli e scenari. L'insieme dei personaggi si svilupp\u00f2 rapidamente; furono introdotti il terrorista Comandante Cobra, il trafficante d'armi scozzese Destro, e il camaleontico maestro dei travestimenti Zartan con la sua \"gang\" di motociclisti australiani, i \"Dreadnoks\".\nLa grande popolarit\u00e0 di G.I. Joe per tutti gli anni ottanta port\u00f2 anche alla creazione di \"gadget\" di natura diversa, come \"poster\", magliette, videogiochi, giochi da tavolo, aquiloni, e nuovi film e serie televisive animati. Nel 1985, in particolare, diverse riviste acclamarono la serie di G.I. Joe come linea di giocattoli di maggior successo commerciale negli Stati Uniti. Nel 1986, il celebre \"wrestler\" Sgt. Slaughter (Robert Remus) divenne testimonial della serie, seguito dal giocatore di football americano William Perry.\nFra la fine degli anni '80 e l'inizio degli anni novanta furono sviluppate una serie di nuove linee di prodotto all'interno del filone \"G.I. Joe\", unendo temi fantascientifici e politici di varia natura. Le linee \"Battle Force 2000\" e \"Star Brigade\", per esempio, riprendevano il filone futuristico-spaziale di alcune serie precedenti; gli \"Ecowarriors\" rappresentavano le istanze ecologiste che iniziavano ad emergere in quel periodo; la \"Drug Elimination Force\" combatteva il narcotraffico e infine i \"Dino-hunters\" furono la risposta di Hasbro a \"Jurassic Park\".\nTuttavia queste \"rielaborazioni\" del concetto originario non riuscirono nel loro intento di traghettare la serie nel nuovo decennio che, con la fine della contrapposizione est-ovest non era pi\u00f9 ricettivo verso un \"franchise\" ormai datato.\n\"Revival\" e nuovi sviluppi.\nNel 1994 la linea di prodotti in scala ridotta fu sospesa e la Hasbro (per celebrare il trentennale della linea G.I. Joe) torn\u00f2 per qualche tempo alle figure nella scala originale del 1964. A questa linea, che viene ora chiamata \"G.I. Joe Classic Collection\", si aggiunse nel 1996 una nuova linea chiamata \"G.I. Joe Extreme\", realizzata da Kenner, una casa produttrice di giocattoli ex-concorrente di Hasbro e poi acquisita da quest'ultima; anche su questa serie fu basata una serie di fumetti, pubblicata da \"Dark Horse Comics\".\nNel 1997, un nuovo personaggio femminile (il secondo dopo l'infermiera del '67), il pilota di elicotteri G.I. Jane, fu introdotto nella serie \"Classic\".\nNegli anni 2000 sono stati prodotti o distribuiti da Hasbro una grande quantit\u00e0 di nuovi prodotti. Tutte le edizioni classiche sono state ridistribuite, in varie riprese, per festeggiare l'anniversario delle diverse serie originali; sono stati sviluppati nuovi personaggi nella scala originale (per esempio un nativo americano Navajo) e in quella ridotta. Contemporaneamente \u00e8 proseguita la produzione di altro \"merchandise\" come fumetti (creati da Devil's Due), serie animate (con il film per il mercato dell\"home video\" \"\" e la serie di \"Sigma 6\" prodotta dalla casa giapponese Gonzo), giochi (per esempio un gioco di carte collezionabili) e cos\u00ec via.\nNel 2007, per festeggiare l'anniversario dei 25 anni dei G.I. JOE (\"A Real American Hero\"), \u00e8 iniziata la produzione di molti \"waves\" del \"25th anniversary\": nel maggio 2009 si arrivati alla \"wave\" 13 di \"action figures\" completamente nuove.\nIn pratica, sono il rifacimento di versioni classiche dei primi anni '80 (1982-'83-'84-'85), di personaggi come la \"first shirt\" Duke, comandante di terra dei JOES, il \"ninja-commando\" muto Snake Eyes con il lupo grigio Timber, Lady Jaye, sensuale agente sotto copertura, suo marito Flint, il \"ninja\" bianco Storm Shadow, il maestro dei travestimenti Zartan, capo della \"gang\" di motociclisti Dreadnoks, affiliata ai Cobra, il pilota di caccia Ace, Cobra Commander, il pericoloso capo dell'associazione terroristica \"COBRA\", Destro, il mercante d'armi scozzese, Beachhead, il \"ranger\" Roadblock, il mitragliere e cuoco di colore, Wild Bill, il folle \"cow-boy\" pilota di elicotteri, la bella rossa Scarlett, l'indiano Spirit, il \"SEAL\" Torpedo, l'esperto di armi laser Flash, il soldato per le operazioni invernali Snow Job, il Generale dei G.I.JOE Hawk, i gemelli della Corsica Tomax e Xamot, l'esperto in comunicazioni Breaker, il \"marine\" Gung Ho, l'Imperatore dei COBRA Serpentor, mostruoso incrocio dei D.N.A. di illustri re e condottieri del passato, Firefly, il sabotatore COBRA, la \"sexy\" terrorista europea chiamata la Baronessa, il mitragliere e surfista biondo Rock n' Roll, i Dreadnoks Buzzer, Torch e Ripper, il medico Doc, il mercenario poeta Maggiore Bludd e tanti altri.\nLe \"action figures\" sono del tutto snodabili (anche polsi e caviglie) e non hanno pi\u00f9 all'interno il gommino (O-RING), che dopo anni deve essere sostituito e che \u00e8 comunque facilmente reperibile, di quella misura, presso i ferramenta o nei negozi di idraulica.\nInoltre sono stati prodotti i \"Comic packs\" del \"25th\", con due figure e la ristampa di un fumetto classico, e i veicoli classici rifatti, ricolorati e con tanti dettagli in pi\u00f9 rispetto a come erano nei primi anni '80: la moto R.A.M. e il Trouble Bubble, il carro Cobra H.I.S.S., il veicolo volante di Serpentor, Air Chariot, e l'Armadillo, infine la \"jeep\" V.A.M.P. .\nIn ultimo sono in vendita anche i \"Battle packs\" con figure del 25th e un DvD di un \"cartoon\" classico degli anni '80.\nDopo la linea del \"25\u00ba anniversario\", vi \u00e8 stata una fase di transizione (2008/09) chiamata dai collezionisti \"Modern Era\".\nNel 2009 vi \u00e8 stata prodotta una nuova linea legata al film e arrivata anche in Italia, chiamata \"Rise of Cobra\". Nel 2010/11 \u00e8 uscita la linea \"Pursuit of Cobra\": i dettagli sono ancor pi\u00f9 minuziosi rispetto agli ultimi anni e le \"action figures\" in questione hanno in \"corredo\" tantissimi accessori. Vi \u00e8 la presenza anche di nuovi personaggi. Su eBay (anche in Unione Europea) \u00e8 fiorente il mercato di G.I. JOE, \"vintage\" e non.\nIl 7 agosto 2009 \u00e8 uscito negli Stati Uniti (l'11 settembre 2009 in Italia) un nuovo film prodotto da Lorenzo Di Bonaventura, \"G.I. Joe - La nascita dei Cobra\", a cui \u00e8 seguito nel 2013 il \"sequel\" \"G.I. Joe - La vendetta\". I protagonisti del film sono i G.I. Joe della serie iniziata a partire dal 1982.\nNel 2021 la Mego e la storica rivale Hasbro stipulano un accordo per la produzione di \"action figure\" da 8\" con abiti in stoffa, nel celebre stile \"retro\" della Mego, dei personaggi di G.I. Joe. I primi due personaggi realizzati sono i due ninja Snake Eyes e Storm Shadows, che usciranno nell'autunno 2021.\nDistribuzione.\nLa serie classica 12\" di G.I. Joe, che veniva distribuita dalla Hasbro negli Stati Uniti e in Canada, veniva distribuita su licenza con nomi diversi a seconda del paese.\nAltri media.\nSerie animate.\nSono state prodotte varie serie televisive animate con protagonista G.I. Joe."}
{"id": "499010", "revid": "104265", "url": "https://it.wikipedia.org/wiki?curid=499010", "title": "Charles Stewart Parnell", "text": "Biografia.\nOriginario di una famiglia di proprietari terrieri di religione protestante, fu il terzo dei sette figli di Henry Parnell (1811\u20131859), e di sua moglie Delia Tudor Stewart (1816\u20131898) di origini statunitensi e figlia dell'ammiraglio ed eroe di guerra statunitense Charles Stewart. La sua famiglia discendeva da un mercante inglese, originario della parrocchia inglese di Congleton, che, agli inizi del XVIII secolo era assurto al rango di barone. Era parente del soprano Evelyn Parnell.\nQuesto grande proprietario terriero protestante, vivamente colpito dalle esazioni cui erano sottoposti i contadini irlandesi, entr\u00f2 nel partito autonomista di Butt nel 1874. Deputato dal 1875, nel parlamento britannico adott\u00f2 la tattica dell'ostruzionismo per ottenere l'autonomia dell'Irlanda e nel 1877 prese la direzione del partito nazionalista, che la sua ferma autorit\u00e0 trasform\u00f2 in uno strumento politico efficace.\nLeader del Home Rule Party e dell'Irish Land League, guid\u00f2 massicce agitazioni contadine, stringendo un accordo con William Ewart Gladstone in cambio del ristabilimento dell'ordine nel 1882. Si batt\u00e9, a partire dal 1879, alla testa della Lega Agraria irlandese: ma l'agitazione violenta degli \"invincibili\" contrast\u00f2 la sua azione. Tuttavia, appoggiato da Gladstone, ritornato al potere nel 1886, Parnell ottenne il rafforzamento della causa dell'Home Rule con un primo progetto di legge (Home Rule Bill). Il governo di William Ewart Gladstone cadde subito dopo. Quelli furono anni di gloria per Parnell, non solo per i successi politici, ma anche perch\u00e9 si scopr\u00ec che era stato vittima di false accuse riguardo a una sedicente lettera (mai scritta) in cui giustificava gli omicidi di Lord Frederick Cavendish e Thomas Henry Burke avvenuti il 6 maggio 1882 a Phoenix Park. \nNel 1889 a causa dello scandalo dovuto alla sua relazione con Katharine O'Shea, la sua popolarit\u00e0 ebbe un duro contraccolpo perch\u00e9 caus\u00f2 una spaccatura nel partito. Fu politicamente messo da parte e, dopo aver sposato Kitty O'Shea a giugno del 1891, mor\u00ec a Brighton il 6 ottobre dello stesso anno. Le sue spoglie riposano nel cimitero di Glasnevin a Dublino.\nParnell \u00e8 uno dei patrioti pi\u00f9 noti della storia d'Irlanda, a lui sono dedicate strade, piazze, associazioni ecc. \u00c8 soprannominato il \"Re senza corona\"."}
{"id": "499014", "revid": "14691", "url": "https://it.wikipedia.org/wiki?curid=499014", "title": "Action man", "text": ""}
{"id": "499020", "revid": "697352", "url": "https://it.wikipedia.org/wiki?curid=499020", "title": "Abitacolo", "text": ""}
{"id": "499025", "revid": "110157", "url": "https://it.wikipedia.org/wiki?curid=499025", "title": "Gorz\u00f3w Wielkopolski", "text": "Gorz\u00f3w Wielkopolski (conosciuta anche come Gorz\u00f3w, in tedesco \"Landsberg an der Warthe\") \u00e8 una citt\u00e0 polacca occidentale, sul fiume Warta, con 115.309 abitanti nel 2019. Dal 1999 \u00e8 una delle due capitali del voivodato di Lubusz (l'altra \u00e8 Zielona G\u00f3ra), mentre dal 1975 al 1998, quando era in vigore la vecchia suddivisione in voivodati, era capitale del voivodato di Gorz\u00f3w Wielkopolski.\nStoria.\nNel Medioevo, il territorio apparteneva alla Polonia durante la dinastia dei Piast. La citt\u00e0 fu fondata nel XIII secolo, pochi anni dopo l'annessione dell'area da parte della Marca di Brandeburgo come citt\u00e0 sul nuovo confine polacco-brandeburghese. Nel 1329, il luogo della firma di un trattato di pace tra la Polonia e il Brandeburgo. Dal 1373 al 1402 sotto il dominio ceco. Nel 1402 furono condotte trattative di successo sul ritorno della citt\u00e0 nel Regno di Polonia (l'offerta d'acquisto polacca fu accettata), ma il re ceco Sigismondo si ritir\u00f2 dal contratto all'ultimo minuto. Dal 1701 parte del Regno di Prussia, e dal 1871 in Germania, con il nome di \"Landsberg an der Warthe\".\nAll'inizio del 1945, la citt\u00e0 fu pesantemente danneggiata dalla battaglia tra la Wehrmacht e l'Armata Rossa. Dopo la fine della guerra, la citt\u00e0 fu assegnata alla Polonia; di conseguenza si complet\u00f2 lo spostamento di quasi tutta la popolazione in Germania, gi\u00e0 iniziato a gennaio 1945 all'approssimarsi delle truppe sovietiche.\nSport.\nSociet\u00e0 sportive.\nIl club sportivo pi\u00f9 famoso della citt\u00e0 \u00e8 Stal Gorz\u00f3w Wielkopolski, un campione polacco multiplo in speedway. Le due squadre di calcio pi\u00f9 importanti sono Stilon e Warta. Altri club sono AZS PWSZ Gorz\u00f3w Wielkopolski (squadra di basket femminile, ha vinto la serie A nella stagione 2003/2004 e sar\u00e0 promossa nella Lega Sharp Torell Basket) e Grizzlies Gorz\u00f3w Wielkopolski (squadra di football americano).\nPolitica.\nCostituente di Gorzow Wielkopolski/Zielona Gora.\nMembri del Parlamento (\"Sejm\") eletti da questa costituente:"}
{"id": "499027", "revid": "287204", "url": "https://it.wikipedia.org/wiki?curid=499027", "title": "Gorzow Wielkopolski", "text": ""}
{"id": "499035", "revid": "339392", "url": "https://it.wikipedia.org/wiki?curid=499035", "title": "Ossidrile", "text": ""}
{"id": "499038", "revid": "1543377", "url": "https://it.wikipedia.org/wiki?curid=499038", "title": "Tennis Channel Open", "text": "Il Tennis Channel Open \u00e8 stato un torneo di tennis che si \u00e8 disputato per la prima volta a Scottsdale nel 1987. Dal 2006 il torneo si \u00e8 spostato a Las Vegas. Nell'aprile 2008, Tennis Channel ha annunciato la vendita del torneo, e nella settimana della manifestazione si \u00e8 svolto il primo turno della Coppa Davis."}
{"id": "499042", "revid": "143542", "url": "https://it.wikipedia.org/wiki?curid=499042", "title": "Sandman", "text": "Sandman (\"The Sandman\") \u00e8 una serie a fumetti scritta da Neil Gaiman e pubblicata dalla DC Comics negli Stati Uniti d'America tra il 1988 e il 1996 incentrata su una nuova versione di un personaggio dei fumetti della DC del periodo Golden Age. Negli anni ha ricevuto numerosi premi e riconoscimenti ed \u00e8 ritenuta una delle migliori saghe a fumetti di sempre: il \"Los Angeles Times\" la definisce \u00ab\"La pi\u00f9 grande saga epica nella storia dei fumetti.\u00bb\" e Stephen King, nell'introduzione a uno dei volumi che ne raccolgono le storie, le definisce: \u00ab\"Storie grandiose e noi tutti siamo fortunati a possederle.\"\u00bb mentre la rivista \"Entertainment Weekly\" la pone al 46\u00ba posto nella classifica delle 100 migliori opere letterarie dal 1983 al 2008 e al quinto fra le sole graphic novel. Alla serie viene riconosciuta una elevata qualit\u00e0 dei testi e delle trame che la avvicinano alla letteratura con elementi di filosofia, storia e mitologia e rappresenta un caso raro di commistione di vari generi narrativi.\nStoria editoriale.\nContesto e ideazione.\nNeil Gaiman non \u00e8 mai stato particolarmente interessato ai fumetti fino a met\u00e0 degli anni ottanta, ma la sua posizione cambia quando legge il comic book \"Swamp Thing\" pubblicato dalla DC Comics nel 1984 e scritto da Alan Moore. Ne rimane cos\u00ec colpito che invia delle note e considerazioni allo stesso Moore il quale gli risponde. Tra i due vi \u00e8 uno scambio epistolare che sprona Gaiman a scrivere il suo primo soggetto per un romanzo a fumetti (o graphic novel). In seguito ad un incontro casuale con l'artista Dave McKean, i due decidono di realizzare l'opera concepita da Gaiman che viene pubblicata con il titolo \"Violent Cases\". Forte dell'apprezzamento ottenuto da critica e lettori, si presenta da Karen Berger, redattore DC e dal suo vicepresidente Dick Giordano. Il suo obiettivo \u00e8 di seguire le orme di Moore e proporre \"quality comics\", ovvero fumetti di qualit\u00e0, magari rilanciando qualche vecchio personaggio del \"DC Universe\" che proprio in quel periodo stava vivendo una riscrittura della sua continuity dopo l'universe-wide crossover intitolato Crisi sulle Terre infinite (1985-1986). La scelta cade su \"Black Orchid\", supereroina creata nel 1973 su Adventure Comics. Il personaggio subisce un processo di revisione da parte di Gaiman che la rende un ibrido umano-pianta legata al reame mistico \"The Green\", di cui fanno parte tutti gli esseri elementali collegati alla vita vegetale del pianeta, compreso \"Swamp Thing\", e quindi l'aggancio voluto all'opera di Moore. L'opera viene pubblicata come miniserie \"prestige\" (con carta patinata e cover in cartoncino) a fine 1988 ma non soddisfa Gaiman che sente di non aver trovato una sua strada e dato alla storia un'impronta personale e originale. Karen Berger intuisce per\u00f2 il potenziale dell'autore e lo individua come uno di quegli scrittori capaci di realizzare fumetti seriali dedicati ad un pubblico adulto, in quel periodo si parlava di serie \"Mature-Theme\", cio\u00e8 che trattavano tematiche rivolte a dei lettori adulti. Cos\u00ec gli viene affidata la serie \"The Sandman\" il cui primo numero esce con data di copertina gennaio 1989.\nLa serie originale \u00e8 composta da 75 albi editi fra il 1988 e il 1996 successivamente riuniti in 10 volumi che raggruppano albi che comprendono un arco narrativo completo o una raccolta di storie brevi, a cui si aggiungono \" del 2004 e \", miniserie del 2013 che racconta le origini del personaggio e serve da prequel della serie. Nel 2018 in occasione del trentesimo anniversario dall'uscita della serie, viene lanciato l'albo \"The Sandman Universe\" n. 1 (distribuito l'otto agosto). Scritto dallo stesso Gaiman, serve da preludio a \"Sandman Universe\", ovvero un universo fumettistico che ruota intorno ai personaggi creati dall'autore e/o legati all'etichetta Vertigo. Infatti la serie originale entra a far parte della linea Vertigo (imprint della DC) a partire dal 1993. Questa etichetta viene creata per pubblicare storie dal taglio pi\u00f9 adulto rispetto ai fumetti di supereroi classici.\nDisegnatori.\nVari disegnatori si sono avvicendati nella realizzazione della serie. Inizialmente la serie venne realizzata da Sam Kieth insieme a Mike Dringenberg. Kieth ide\u00f2 quindi il design del personaggio di Morfeo basandosi sugli schizzi di Gaiman. Tuttavia prima della pubblicazione e dopo aver disegnato i primi cinque numeri Keith abbandon\u00f2 il progetto in quanto non si sentiva a suo agio con il personaggio e le tematiche dichiarando di sentirsi \"come si sarebbe sentito Jimi Hendrix nei Beatles. Sono nella band sbagliata\". A sostituire Keith nel ruolo di disegnatore fu promosso lo stesso Dringenberg coadiuvato come inchiostratore da Malcolm Jones III. Dringernberg realizz\u00f2 i successivi 11 numeri e a lui si deve la creazione grafica del personaggio di Death. Successivamente si sono alternati vari disegnatori tra i quali Colleen Doran, Marc Hempel, Kelley Jones, Jill Thompson e Michael Zulli. Le copertine sono state tutte realizzate da Dave McKean che ha utilizzato nel suo lavoro una combinazione di disegno, fotografia, pittura, collage e arte digitale dando cos\u00ec origine ad immagini particolari e assolutamente inusuali in ambito fumettistico oltre a non inserire obbligatoriamente la figura del protagonista in ogni copertina. I ballons del personaggio vennero realizzati diversamente dagli altri personaggi: sono irregolari con lo sfondo nero e le scritte bianche.\nEdizione italiana.\nIn Italia la serie esord\u00ec nel 1991 sui numeri 12 e 13 della rivista \"Horror\" della Comic Art. Successivamente la serie venne spostata sul nuovo mensile antologico \"DC Comics Presenta\" nell'agosto 1992 per 13 numeri per poi continuare su una serie dedicata al personaggio \"Sandman - Il signore dei sogni\" in albi spillati in formato statunitense a basso prezzo che proseguivano direttamente da dove si era interrotta la rivista pubblicando 12 numeri prima della chiusura delle pubblicazioni nel gennaio del 1995. Complessivamente la Comic Art con queste diverse pubblicazioni pubblic\u00f2 i primi 33 albi della serie originale. La serie venne ripresa dalla General Press nel 1996; pubblic\u00f2 sulla rivista antologica Il Corvo Presenta alcuni episodi auto-conclusivi e parallelamente pubblic\u00f2 il volume Il gioco della vita, edizione italiana dell'analogo volume americano \"A game of you,\" che raccoglieva il ciclo di storie dal punto in cui si erano interrotte sul monografico della Comic Art. Il successo spinse l'editore che nel frattempo aveva rilevato la General Press, la Magic Press Edizioni, a completare la pubblicazione degli altri volumi antologici sia in volumi brossurati che in volumi cartonati a tiratura limitata e successivamente ristampati in una nuova edizione con traduzioni riviste e corrette. La seconda edizione \u00e8 rimasta incompiuta poich\u00e9 i diritti erano nel frattempo passati alla Planeta DeAgostini che non la port\u00f2 a termine. Planeta DeAgostini dal 2006 ha iniziato a ristampare l'intera saga in 21 albi da 96 pagine. Nel maggio 2010 \u00e8 uscito il primo di otto volumi che raccolgono la serie e altre storie collegate in volumi cartonati con un alto numero di pagine; i primi due riprendono i quattro analoghi americani; dopo il secondo volume i diritti di Sandman sono passati a RW Edizioni che ha continuato la pubblicazione di questa serie di volumi nella collana \"DC Omnibus\"; dal 2014 la RW Edizioni sta ristampando i 10 volumi antologici nella collana \"Vertigo Deluxe\". Nel 2020 i diritti sono stati acquisiti da Panini Comics che ha pubblicato un cofanetto contenente i 10 volumi della serie pi\u00f9 il prequel \"Overture\", la raccolta \"Notti Eterne\", il racconto illustrato \"Cacciatori di Sogni\" e la sua versione a fumetti. \nL'edizione italiana dei dieci volumi \u00e8 la seguente:\nPersonaggi.\nSandman.\nIl protagonista della serie \u00e8 Sogno (Dream), personificazione antropomorfa dei sogni e signore del regno dei sogni; misteriosa figura solitaria sempre vestita di nero \u00e8 chiamato anche Morfeo, Oneiros, il plasmatore, il principe delle storie e altro ancora. Sogno \u00e8 uno dei sette \"Eterni\" che incarnano e regolano ognuno un particolare aspetto dell'esistenza umana come la morte o la disperazione; il personaggio \u00e8 colui che regola i sogni come nella mitologia greca, Morfeo ha il compito di vegliare sugli addormentati e nella mitologia germanica, Sandman, ovvero l'uomo della sabbia fa sognare cospargendo sugli occhi degli uomini la sabbia magica. Vive nel suo regno in solitudine anche se ogni tanto ha rapporti con sua sorella Morte (Death), un'altra degli Eterni. Il luogo dove Morfeo regna e dove sono ambientati alcuni degli episodi \u00e8 il regno del sogno. Qui pu\u00f2 fare qualsiasi cosa desideri attingendo alle idee e alla forza di tutti i sognatori. Oltre ai sogni e agli incubi vi si trovano infatti vari essere curiosi come la viverna, il grifone e il cavallo alato che fanno la guardia alla porta del palazzo, Mervin lo spaventapasseri con la testa a forma di zucca, Caino e Abele in eterno litigio tra di loro; Matthew, un corvo che in precedenza era un uomo, servitore di sogno ; Lucien e la biblioteca del sogno in cui sono presenti tutti i libri che le persone hanno sognato o solo favoleggiato di scrivere cos\u00ec come tutte le idee di romanzo che non si sono mai concretizzate.\nComprimari.\nGli Eterni.\nGli Eterni non sono divinit\u00e0 ma l'incarnazione di sentimenti, atti e passioni degli esseri senzienti; esistono da prima che l'uomo potesse concepire l'idea di divinit\u00e0 e rimarranno in vita dopo la morte dell'ultimo dio. Ciascuno di essi regna sul suo territorio, all'interno del quale \u00e8 possibile fare i pi\u00f9 disparati incontri: nel reame di Sandman convivono figure bibliche come Caino e Abele, il Paradiso dei marinai descritto da Marco Polo come il luogo dove vanno a morire i marinai. Le storie degli Eterni si intrecciano a quelle del protagonista durante la serie.\nIn particolare Sogno si nutre di tutte le manifestazioni oniriche, Delirio della pazzia e cos\u00ec via. In questo senso tutti i popoli hanno conosciuto gli Eterni, in una forma o nell'altra, e hanno attribuito loro molti nomi. All'interno degli Eterni un posto speciale ha Morte (Death) che, come lei stessa dice, era gi\u00e0 in attesa quando il primo essere vivente apparve e, quando giunger\u00e0 la fine dei tempi, avr\u00e0 come ultimo lavoro da fare \"sbattere il tappeto, spegnere le luci e chiudersi alle spalle la porta\" dell'universo prima di andarsene.\nTrama.\nL'antefatto all'origine della saga \u00e8 l'imprigionamento del protagonista nel 1916 a opera di un negromante capo di una setta di stregoni: Burgess il Re dei demoni. Egli tramite degli agganci riesce a farsi portare dalla biblioteca segreta del Vaticano Il Libro della Maddalena: un antico libro che parla dei sette eterni con gli incantesimi con cui imprigionarli. L'obiettivo della setta era di imprigionare la Morte, per ottenere l'immortalit\u00e0. Durante il rituale tuttavia, qualcosa non funzion\u00f2. Contrariamente alle aspettative nell'evocazione si manifest\u00f2 Morfeo. Nonostante lo sbaglio, Burgess e la sua setta decidono di tenerlo prigioniero sperando che per la sua libert\u00e0 in cambio egli possa donare loro l'immortalit\u00e0. Privandolo dei suoi personali oggetti: l'Elmo, la pietra cremisi e il sacchetto di sabbia di sogni, Morfeo viene segregato in un cerchio magico, racchiuso in una sfera di vetro, bloccandolo nella sua singola forma materiale. Ci\u00f2 tuttavia porta terribili conseguenze. Con la prigionia del signore dei sogni, le persone nel mondo cominciano a soffrire di problemi di insonnia, altri finiscono in coma o non riescono pi\u00f9 a dormire. Per quanto Burgess tenti disperatamente Morfeo, egli rimane in silenzio aspettando in attesa il momento giusto. Passati settantanni, il cerchio magico viene accidentalmente spezzato, Morfeo cos\u00ec riesce a fuggire nel 1988. Durante gli anni della prigionia il suo regno \u00e8 andato in rovina, gli incubi sono fuggiti e ci sono state pesanti ripercussioni nel mondo reale. Sandman parte alla ricerca innanzitutto degli strumenti del suo potere.\nLa serie \u00e8 composta da cicli narrativi che sono stati poi raccolti in volumi:\nPremi.\nLa serie ha vinto diversi Eisner Awards, un \"Hugo Award\" e un \"Bram Stoker Award\".\nIl numero 19 della serie \"Sogno di una notte di mezz'estate\" (\"A Midsummer Night's Dream\") ha vinto nel 1991 il World Fantasy Award quale miglior racconto breve (o \"Best Short Story\" in originale). Si tratta del primo fumetto statunitense a ricevere un premio letterario e viene considerato dalla critica come una delle migliori storie a fumetti di sempre."}
{"id": "499047", "revid": "6923", "url": "https://it.wikipedia.org/wiki?curid=499047", "title": "Voivodato di W\u0142oc\u0142awek", "text": "Il voivodato di W\u0142oc\u0142awek (in polacco: \"wojew\u00f3dztwo w\u0142oc\u0142awskie\") fu un'unit\u00e0 di divisione amministrativa e governo locale della Polonia negli anni 1975 - 1998. Nel 1999, con la nuova suddivisione in voivodati, \u00e8 stato sostituito dal voivodato della Cuiavia-Pomerania.\nLa capitale era W\u0142oc\u0142awek."}
{"id": "499049", "revid": "287204", "url": "https://it.wikipedia.org/wiki?curid=499049", "title": "Voivodato di Wloclawek", "text": ""}
{"id": "499050", "revid": "1005847", "url": "https://it.wikipedia.org/wiki?curid=499050", "title": "Stanis\u0142aw Wojciechowski", "text": "Wojciechowski studi\u00f2 matematica e fisica all'Universit\u00e0 di Varsavia, ed entr\u00f2 a far parte di diverse organizzazioni clandestine socialiste e anti-russe, opponendosi sempre all'uso del terrore. Dovette pi\u00f9 volte rifugiarsi all'estero per evitare la cattura da parte della polizia russa. Nel 1893, in occasione del Congresso di Vilnius in cui fu fondato il Partito Socialista Polacco (PPS), incontr\u00f2 J\u00f3zef Pi\u0142sudski, di cui divenne stretto collaboratore. Membro della dirigenza del partito, fu un pioniere del movimento cooperativo.\nCrollato il regime zarista (1917), Wojciechowski partecip\u00f2 da Mosca all'organizzazione del nuovo esercito polacco ma, minacciato di arresto, torn\u00f2 in Polonia per occuparsi del movimento cooperativo (1918). Nominato ministro dell'Interno (1919-1922), partecip\u00f2 alla stesura della Costituzione del 1921 e fu eletto presidente della Repubblica dall'Assemblea nazionale dopo l'assassinio del presidente Gabriel Narutowicz (20 dicembre 1922). Dimessosi in seguito al colpo di Stato di maggio del maresciallo Pi\u0142sudski (14 maggio 1926), si ritir\u00f2 dalla vita politica."}
{"id": "499053", "revid": "2213281", "url": "https://it.wikipedia.org/wiki?curid=499053", "title": "Laura Palmer", "text": "Laura Palmer \u00e8 un personaggio immaginario protagonista della serie televisiva statunitense \"I segreti di Twin Peaks\", creata da Mark Frost e David Lynch.\n\u00c8 interpretata da Sheryl Lee, con la voce italiana di Roberta Paladini.\nLaura Palmer era una liceale sedicenne che conduce un'insospettabile doppia vita. La ragazza \u00e8 la vittima del misterioso omicidio al centro delle vicende della serie, che far\u00e0 emergere i numerosi segreti della cittadina e dar\u00e0 inizio alle indagini dell'agente Cooper.\nAll'epoca in cui la serie era trasmessa, la frase \u00abChi ha ucciso Laura Palmer?\u00bb divenne un vero e proprio tormentone.\nProfilo.\nLaura \u00e8 apparentemente simile a molte altre sue coetanee, ma in realt\u00e0 profondamente diversa. Intelligente, estroversa, bella e di animo gentile, Laura \u00e8 considerata dai genitori e dalla cittadinanza di Twin Peaks come un modello di perfezione da imitare: svolge attivit\u00e0 di volontariato, \u00e8 stata pi\u00f9 volte eletta reginetta di bellezza, ha ottimi voti a scuola e tutti la conoscono, l'ammirano e l'amano. Sebbene la sua vita sembri idilliaca, tuttavia, Laura vive in realt\u00e0 un profondo dramma interiore, legato, come si apprende dalle pagine del suo diario, alla perdita dell'innocenza a causa di un uomo che ella chiama BOB e che abusa di lei dalla prima adolescenza.\nLaura ha sviluppato un terribile senso di colpa e, insieme a esso, una profonda e folle ossessione per il sesso compulsivo, che la porta ad avere numerosi amanti, quali Bobby Briggs, James Hurley, Leo Johnson, Harold Smith, il dottor Jacoby, Benjamin Horne, Jean Renault, Jacques Renault e persino Ronette Pulaski e Josie Packard nonch\u00e9 a servirsi di un forte ausilio di cocaina e a lavorare part-time al One Eyed Jacks come prostituta.\nTali ossessioni (sesso, droga e promiscuit\u00e0) sono giustificate dalla ragazza stessa come \"anestetizzanti\" del dolore provato a causa di BOB. Il peso dei suoi segreti e il suo desiderio di confessare la sua doppia vita la porta a tenere due diari, uno dei quali contenente le verit\u00e0 riguardo alle sue pi\u00f9 torbide passioni.\nLa consapevolezza di essere un'anima perduta non fa altro che spingerla pi\u00f9 gi\u00f9 nel baratro della perdizione umana, da cui ella pensa, fin dalla giovanissima et\u00e0, di non potersi mai salvare; motivo per il quale cerca di dissuadere la sua migliore amica, Donna Hayward, dal seguire le sue orme e scivolare nel suo stesso baratro.\n\u00c8 anche questa consapevolezza a condannarla a morte: ella si consegna nelle mani del suo assassino mediante il suo agire, in una specie di estremo sacrificio che, da ci\u00f2 che sembra di capire, alla fine salver\u00e0 la sua anima.\nBiografia.\nAntefatti.\nLaura Palmer nacque a Twin Peaks, Washington, il 22 luglio 1972, da Leland e Sarah Palmer. Unica figlia della coppia, la giovane crebbe, da un lato, coccolata dall'amore dei genitori, dall'altro tuttavia, fin dalla prima adolescenza sub\u00ec nella notte abusi sessuali da parte di un misterioso individuo che si fa chiamare BOB. Convincendosi che tale creatura esiste solamente nella sua mente, Laura cerc\u00f2 di portare avanti una vita normale diventando in breve la beniamina della popolazione e venendo ammirata sia a scuola che nella vita. Il sentimento di disgusto e vergogna insidiatole da BOB la port\u00f2 per\u00f2 ad una profonda tristezza ed autocommiserazione, tale per cui arriv\u00f2 a considerarsi una persona \"malvagia\" e desider\u00f2 di essere pi\u00f9 simile alla migliore amica Donna Hayward, da lei considerata esempio assoluto di purezza.\nNonostante i tentativi di cambiare, Laura si ritrov\u00f2 a scivolare sempre pi\u00f9 a fondo nel baratro della perdizione umana, cercando di affogare i dispiaceri ed il dolore tra valium e cocaina, motivo per il quale incominci\u00f2 a frequentare il coetaneo Bobby Briggs ed il suo amico Leo Johnson, rifornitori di stupefacenti della cittadina.\nOscillando tra il bene e il male senza voler rinunciare a nessuna delle sue due vite per via del senso di completezza che le danno entrambe, Laura cominci\u00f2 da un lato a prendere parte ad orge, posare per riviste porno, lavorare come accompagnatrice al One Eyed Jacks diventando amante del proprietario ed assumere quantit\u00e0 sempre maggiori di droghe; dall'altro ad assistere il giovane Johnny Horne, primogenito affetto da ritardi mentali degli Horne, e consegnare a domicilio i pasti agli anziani della comunit\u00e0, mantenendo Donna lontana dagli aspetti torbidi della sua vita per mantenere integra quella purezza che le invidi\u00f2 sempre.\nA un certo punto nel 1989 inizi\u00f2 a frequentarsi di nascosto con James Hurley, giovane motociclista che pi\u00f9 volte tent\u00f2 di convincerla a smettere con la cocaina.\nMorte.\nDal 17 febbraio 1989, Laura cominci\u00f2 ad avere strani sogni divinatori e di ammonimento in cui vide il Nano, l'agente Cooper e Annie. Inoltre ricevette criptiche previsioni sia dalla Signora del Ceppo, l'anziana signora Chalfont e soprattutto dall'uomo con un braccio solo; cose che la portarono finalmente ad intuire la vera identit\u00e0 di BOB: suo padre, Leland.\nSconvolta la ragazza partecip\u00f2 ad un'orgia con Leo, Jacques e Ronette Pulaski nella sera del 23 febbraio. L'attivit\u00e0 del gruppo venne per\u00f2 interrotta da Leland/BOB che, dopo aver messo in fuga i due uomini rap\u00ec e tortur\u00f2 le ragazze con l'intento di possedere Laura. L'intervento di MIKE tuttavia permise a Ronette di fuggire e a Laura di indossare l'anello di Teresa Banks; il quale crea un contratto vincolante secondo cui chiunque lo indossi dovr\u00e0 essere ucciso per mano di BOB e la Garmonbozia derivata dall'omicidio sar\u00e0 di propriet\u00e0 del Nano.\nFuribondo lo spirito la colp\u00ec contro la sua volont\u00e0 ripetutamente fino ad ucciderla, dopodich\u00e9 inser\u00ec sotto un'unghia della sua mano sinistra la lettera \"R\" e la gett\u00f2 nel fiume dopo aver avvolto il suo corpo nella plastica.\nCome da contratto, direttosi nella Loggia Nera, BOB tramut\u00f2 tutto il dolore provocato da Leland nell'uccidere sua figlia in Garmonbozia, e la diede al Nano.\nIl mattino del 24 febbraio 1989, il corpo di Laura Palmer venne rinvenuto a riva dal pescatore Pete Martell, dando inizio alle indagini dell'FBI ed alle vicende narrate nella serie.\nPost-Mortem.\nNel finale del film prequel \"Fuoco cammina con me\", Laura Palmer \u00e8 mostrata nella \"Red room\" assieme all'agente Cooper ed al suo angelo custode, scena che probabilmente simboleggia la riacquisizione della sua purezza. Sebbene la scena venga mostrata dopo l'omicidio di Laura, \u00e8 impossibile datare cronologicamente la scena in quanto nelle Logge il tempo non esiste.\nNel finale della serie televisiva, quando Cooper entra nella Loggia per salvare Annie dalle grinfie di Windom Earle, si imbatte nello spirito di Laura Palmer che dopo averlo salutato ammiccando gli dice: \u00abCi rivedremo tra venticinque anni\u00bb. Poco dopo compare anche lo spettro di Maddy, che ammonisce l'agente: \u00abStai attento alla mia cuginetta\u00bb. Infine si materializza il \"doppelg\u00e4nger\" di Laura, che appare unicamente come una furia urlante dallo sguardo demoniaco e dall'atteggiamento iracondo.\nNella terza stagione, come previsto, lei e Cooper si incontrano di nuovo, e lei gli dice qualcosa nell'orecchio che lo lascia sbigottito. Poco dopo, un vortice la fa volare via, e Cooper incontra Leland Palmer, che gli chiede di trovare Laura.\nCreazione e sviluppo.\nL'assassinio di Laura \u00e8 possibilmente ispirato al caso irrisolto di omicidio di Hazel Irene Drew (1888-1908), una ragazza trovata morta a Sand Lake, New York, la cui storia era stata raccontata a Mark Frost da sua nonna Betty Calhoun.\nCasting.\nA causa del budget ridotto, inizialmente Lynch voleva scritturare una ragazza del posto di Seattle, per farle fare semplicemente \"un cadavere\". La \"ragazza del posto\" fin\u00ec per essere Sheryl Lee. Lynch dichiar\u00f2: \u00abMa nessuno - non Mark, io, nessuno - aveva la minima idea che potesse recitare, o che sarebbe stata cos\u00ec potente solo facendo la morta\u00bb. E poi, mentre Lynch girava la scena nella quale James va a prendere a casa Donna e Laura, si rese conto che Sheryl aveva qualcosa di speciale. Come risultato, Sheryl Lee divenne una presenza semi-fissa del cast, e Laura apparve in numerosi flashback, e Lee interpret\u00f2 anche il personaggio della cugina di Laura, Maddy Ferguson."}
{"id": "499058", "revid": "767487", "url": "https://it.wikipedia.org/wiki?curid=499058", "title": "Callejeros", "text": "Callejeros \u00e8 un gruppo rock proveniente dall'Argentina molto popolare, formatosi nel 1995, inizialmente con il nome di \"R\u00edo Verde\".\nIl 30 dicembre 2004, sono diventati famosi a livello internazionale per una causa esterna: nel luogo in cui stava per iniziare il loro concerto, (al Rep\u00fablica Croma\u00f1\u00f3n di Buenos Aires), un incendio ha provocato la morte di 194 persone. Il 17 ottobre 2012 il gruppo \u00e8 stato condannato alla galera per questo episodio.\nBiografia.\nInizi.\nVerso met\u00e0 del 1995 alcuni giovani del quartiere di Buenos Aires di Villa Celina si uniscono in una band rock. Conosciuti inizialmente come R\u00edo Verde, il loro repertorio riprende Chuck Berry, Creedence Clearwater Revival e i The Rolling Stones. Alla fine del 1996 la band vive un'epoca di cambiamenti e nella formazione entrano nuovi membri. Lo stile della band cambia integralmente, motivo per il quale essa si d\u00e0 un nuovo nome a partire da gennaio 1997: Callejeros.\nTra la fine del 1999 e gli inizi del 2000, si verificano altri cambiamenti nel gruppo. Entra un nuovo chitarrista e si inserisce il sassofono. Questa formazione \u00e8 stabile, ma si aggiunge poi un percussionista nelle esibizioni \"live\", ed \u00e8 con essa che i Callejeros registrano i due dischi prodotti fino ad oggi.\nPre-cromagnon.\nNel 2001 pubblicano il loro primo disco, Sed, nel quale prosegue la linea rock degli anni precedenti, ma con l'aggiunta dell'esperienza del sassofonista Juan Carbone, ex musicista di Viejas Locas, altra band conosciuta dell'Argentina. La traccia principale di questo disco \u00e8 \"Vicioso, jugador y mujeriego\" (vizioso, giocatore e donnaiolo), da cui \u00e8 tratto un video, non molto diffuso.\nIl secondo disco viene lanciato nel 2003 e presentato alla stadio Atlanta. \"Presi\u00f3n\" (pressione) - questo il titolo - comprende generi diversi: tango, ballads, ritmi di candombe rioplatences, rock latino fino al rock'roll classico. Il disco ha diffusione in tutta America Latina. Non passa molto dal suo lancio quando esce il video di Una nueva noche fr\u00eda (una nuova notte fredda).\nDopo avere suonato alla stadio Obras Sanitarias, conosciuto come il \"tempio del rock\", durante l'anno 2004, si poteva prevedere che questa band sarebbe arrivata molto lontano. In sei mesi si \u00e8 passati da una platea di 1.000 persone o meno, a 5.000 spettatori.\nArriva alla fine del 2004 il terzo disco, \"Rocanroles sin destino\". Bench\u00e9 non abbia la potenza dei dischi precedenti, si pu\u00f2 osservare lo stile \"callejero\" delle canzoni. Questo disco \u00e8 pi\u00f9 autobiografico: i Callejeros parlano delle loro vite, della loro carriera come musicisti e dei conflitti che porta la notoriet\u00e0. Il disco \u00e8 stato presentato due volte: la prima, nella \"Provincia de C\u00f3rdoba\", dinanzi a 10.000 persone, e la seconda alla \"stadio di Excursionistas\" dinanzi quasi a 15.000 persone.\nIl singolo dell'ultimo disco, \"Prohibido\" (\"vietato\"), canzone che descrive i tab\u00fa della societ\u00e0 ed i divieti inutili, continua a suonare nelle radio per molti mesi. Occorre sottolineare che gi\u00e0 in questo momento, la band aveva firmato un contratto con \"Pelo Music\" ed aveva ripubblicato gli ultimi due dischi (\"Sed\" e \"Presi\u00f3n\") con questa societ\u00e0.\nCromagnon.\nLa notte tra il 30 e il 31 dicembre 2004, nel locale Rep\u00fablica Croma\u00f1\u00f3n, perdono la vita 194 persone a causa di un incendio prodotto da un gioco pirotecnico, che incendia un drappo posto a copertura del soffitto del locale.\nPost-cromagnon.\nNel febbraio 2006, la band ha provato a tornare sulla scena al Festival Jes\u00fas Mar\u00eda (a C\u00f3rdoba). Bench\u00e9 in accordo con una consultazione effettuata tra i cittadini, \"circa il 70 per cento\" considerasse \"prudente\" permettere il ritorno della band, e bench\u00e9 l'intendente Jes\u00fas Mar\u00eda, Marcelino Gatica avesse dichiarato: \"Questi ragazzi sono anche vittime, hanno anche avuto genitori ed amici morti in Croma\u00f1\u00f3n. In Argentina vige la presunzione d'innocenza e ci\u00f2 perch\u00e9 so, la giustizia non li ha condannati\", non \u00e8 stata ottenuta la maggioranza degli 11 membri della Commissione Domptage e folclore per permetterlo.\nIl mese seguente viene annunciato che la banda torner\u00e0 alla scena il 22 aprile allo stadio Central C\u00f3rdoba nella citt\u00e0 di San Miguel de Tucum\u00e1n, Tucum\u00e1n. Ci si aspetta che vengano trattati gli argomenti del nuovo disco (che sar\u00e0 pubblicato e questo \u00e8 vicino al 17 aprile), tra cui quelli di una versione del tango \"Desencuentro\", una canzone dedicata alla fidanzata morta del cantante e come al solito altri argomenti di contenuto barrial e di attualit\u00e0 politica.\nTuttavia, alla fine marzo 2006 il governatore di Tucum\u00e1n decreta che i Callejeros non potranno suonare in tale provincia. Bench\u00e9 il governatore non abbia la facolt\u00e0 di sospendere un concerto, il municipio esige dagli organizzatori una serie di condizioni inusuali (ad esempio, 350 sanitari). Bench\u00e9 sorpreso da questo avviso, l'organizzatore del concerto Rub\u00e9n Ure\u00f1a non sembra intimidito e dichiara che avrebbero provato a soddisfare tutte le condizioni, ma la manifestazione viene sospesa, con la completa restituzione del denaro dei biglietti, bench\u00e9 sia gi\u00e0 in fase di progetto un altro spettacolo. Nonostante le offerte da Montevideo, la band preferirebbe una documentazione giudiziaria che le consentisse di suonare a Buenos Aires."}
{"id": "499061", "revid": "713168", "url": "https://it.wikipedia.org/wiki?curid=499061", "title": "Josef Lanz", "text": "Lanz \u00e8 ritenuto essere l'ideatore del termine \"ariosofia\". Fu inoltre il fondatore dell'organizzazione nota come Ordine dei Nuovi Templari. Si \u00e8 a lungo ritenuto che Lanz abbia avuto una profonda influenza sull'ideologia hitleriana. Tale valutazione, largamente basata su rivendicazioni fatte dallo stesso Lanz nei suoi scritti ed in seguito ripresa in una biografia del personaggio (ovvero \"Der Mann, der Hitler die Ideen gab. J\u00f6rg Lanz von Liebenfels\" di Wilfried Daim, pubblicata nel 1958), \u00e8 generalmente ritenuta inaccurata alla luce dei lavori di ricerca pi\u00f9 recenti.\nBiografia.\nNato da una famiglia aristocratica sia pure decaduta, entr\u00f2 nell'ordine cistercense (successivamente per\u00f2 abbandon\u00f2 i voti) e fin da giovane si interess\u00f2 ai riti esoterici legati alla cultura indiana e ad altre religioni orientali, tanto che si discost\u00f2 sempre pi\u00f9 dalla religione cristiana e i professori di teologia lo espulsero da Linz nel 1895. Come riferisce George L. Mosse in \"Il razzismo in Europa\" (1985, Laterza Roma-Bari) \"egli aveva abbandonato la Chiesa sotto l'influenza del movimento 'Los von Rom' (indipendenza da Roma) del pangermanista austriaco Georg Ritter von Sch\u00f6nerer, ed era diventato pagano, influenzato dai discorsi che facevano i suoi seguaci su una presunta religione ariana\" (pag. 109). Nel 1895 viaggi\u00f2 per l'India in cerca di una nuova ispirazione per fondare un suo ordine esoterico e durante un viaggio nei dintorni di Calcutta acquist\u00f2 un anello venduto da un santone per pochi soldi dove era impresso il simbolo della svastica, considerato un simbolo di vita eterna e per questo il simbolo supremo del predominio della casta ariana, che aveva dominato l'India fin dall'antichit\u00e0.\nTornato in Austria, nel 1900 con alcuni pastori protestanti scacciati dalla Chiesa luterana, fond\u00f2 un ordine, \"Osthara\", i cui proseliti venivano denunciati e condannati non soltanto dal clero, ma anche dal governo imperiale di Francesco Giuseppe che fu tentato di mettere una taglia sulla sua testa. Von Liebenfels, tuttavia, non offese gli Asburgo e perci\u00f2 ebbe il permesso di continuare la sua predicazione. Egli sosteneva che in Austria e in Germania, e in generale in tutti i Paesi del Nord Europa, esistano individui di razza ariana riconoscibili dai capelli biondi e dagli occhi azzurri che avrebbero il compito di sterminare la razza ebraica dal pianeta e definiva i nemici degli ariani \"uomini-scimmia\", \"oscuro popolo di razza inferiore\", esseri da considerare come \"animali\" o, nel migliore dei casi, come schiavi, e dei quali egli reclamava l'annientamento fisico (Mosse, p.109). Sempre Mosse sostiene che \"\u00e8 impressionante l'analogia tra la visione del mondo di Lanz, manichea e spiritualistica, e quella di Hitler\".\nNel 1908 fece stampare e diffondere volantini in tutta la citt\u00e0 di Vienna per condannare la presenza degli Ebrei in tutta Europa e la loro influenza sulla politica continentale, causa, a suo dire, dello scoppio della prima guerra mondiale. Gavrilo Princip, secondo von Liebenfels, era stato mandato dagli ebrei per assassinare Francesco Ferdinando d'Asburgo-Este. La confraternita \"Osthara\" era stata condannata da Pio X gi\u00e0 nel 1911 in una bolla segreta dove venivano condannate tutte le sette europee che tramandavano il messaggio di Ges\u00f9 Cristo in forma erronea.\nNel 1921 von Liebenfels and\u00f2 a Monaco di Baviera per diffondere le sue dottrine. L'anno precedente era stato fondato il Partito Nazionalsocialista dei lavoratori tedeschi da alcuni reduci della prima guerra mondiale, come Anton Drexler, Adolf Hitler, Hermann G\u00f6ring e Rudolf Hess, che conobbero di persona il leader dell'Osthara e vollero adottare la svastica come simbolo del loro partito, che in seguito fu chiamato \"nazista\". Nel 1933 i nazisti presero il potere in Germania e Von Liebenfels fu attivo alle riunioni del Partito fino al 1937, quando decise di tornare in Austria ad occuparsi dei suoi adepti.\nSi ritir\u00f2 a vita privata solo nel 1946, affidando la guida al figlio quarantatreenne Fritz. Mor\u00ec a Vienna ricordato solo dai suoi seguaci, ma l'Osthara continua ancor oggi la sua predicazione a Linz grazie al nipote Johannes (n. 1929) e al pronipote Sebastian (n. 1962). Il contributo storicamente pi\u00f9 significativo si concretizza nella stesura dei Diari nei quali egli divulga le rivelazioni avute dalla dea Ostara che riecheggiano quasi un rapporto di tipo panico e panteistico con la religione concepita come un incomparabile strumento di collegamento tra i pochi uomini eletti toccati dall'illuminazione e la deit\u00e0 incarnata nei \"phaenomena\".\n\u00c8 palpabile l'influsso degli scritti dei grandi mistici asiatici da lui particolarmente apprezzati; \u00e8 anche probabile che le spedizioni organizzate dal Terzo Reich nelle sperdute regioni dell'Asia centrale si ricollegassero alla speranza di trovare preziosi fondamenti storici ed etnologici della razza ariana, ritenuta da Von Liebenfels la primigenia manifestazione dell'Uomo puro e incorrotto sulla Terra, in contatto diretto con gli Dei. L'ideologia di Von Liebenfels altro non era che una forma di gnosi spuria ossia della spiritualit\u00e0 ofidica simboleggata dal serpente, spesso rappresentato in forma di \"ouroboros\", ossia il serpente che si morde la coda, dell'Eden biblico.\nVi \u00e8 anche chi ipotizza che il \"Mein Kampf\" abbia in lui il suo effettivo scrittore relegando di fatto il futuro F\u00fchrer a semplice artefice dei libelli antisemiti innestati nell'opera. Tuttavia Hitler sembra ignorare nel corso degli eventi che si susseguono la persona di Lanz, che troviamo con tanti altri sfollati affamati nelle boscaglie intorno a Monaco negli anni della depressione economica che precedono l'avvento di Hitler. Verr\u00e0 poi riscoperto da questi a partire dal 1933 venendo tuttavia progressivamente emarginato dalla scena politica, dalla quale si distacc\u00f2 definitivamente nel 1937."}
{"id": "499063", "revid": "4", "url": "https://it.wikipedia.org/wiki?curid=499063", "title": "Il Merlo Maschio", "text": ""}
{"id": "499064", "revid": "599013", "url": "https://it.wikipedia.org/wiki?curid=499064", "title": "Polka", "text": "La polka o polca \u00e8 un ballo a tempo binario, di origine polacca divenuto popolare soprattutto nei paesi dell'Europa Orientale. \u00c8 un ballo veloce, di coppia, molto popolare sia tra gli amanti del ballo liscio (con passi camminati che ricalcano il ballo one step) che tra quelli del ballo folk (area occitana, Quattro province, francese e irlandese). Divenuto ballo molto noto, ne esistono varie forme popolari oltre alle forme di musiche e danze da camera.\nStoria.\nLa polka trae origine da alcune danze popolari diffuse in Boemia all'inizio dell'800, di cui \u00e8 un'evoluzione. L'origine del ballo \u00e8 avvolta nelle leggende. L'ipotesi pi\u00f9 accreditata \u00e8 quella dello storico boemo Alfred Waldau. Il maestro di musica Jesep Neruda, che insegnava a Praga, si trov\u00f2 ad osservare una contadina ballare e cantare; sui suoi passi e su quella melodia elabor\u00f2 un ballo, la polka appunto, che lanci\u00f2 prima a Praga e poi a Baden, dove ebbe un incredibile successo. Nel 1835 la polka entr\u00f2 nel repertorio di una banda musicale militare boema. Il successo della danza contagi\u00f2 successivamente tutta Europa. Secondo G. Gavina \"la polka ci viene dall'Ungheria, ma \u00e8 ritenuta, come indica anche il suo nome, una variante boema d'una danza d'origine polacca\". Johann Strauss II, oltre ai valzer viennesi, realizz\u00f2 anche numerosi componimenti del genere.\nA partire dal secondo dopoguerra dovette presto soccombere all'ondata dei nuovi ritmi provenienti dagli Stati Uniti. Gi\u00e0 a partire dalla seconda met\u00e0 dell'Ottocento non suscit\u00f2 pi\u00f9 l'interesse del pubblico; ciononostante, continu\u00f2 ad essere ballata nelle corti e alla fine del secolo veniva ancora inclusa nei programmi musicali. Come il valzer, i suoi passi furono in seguito incorporati all'interno di altre danze a volteggi. Inoltre la grande popolarit\u00e0 che raggiunse contribu\u00ec a diffondere altri balli tradizionali provenienti dall'Europa centrale, prima fra tutte la famosa ciarda ungherese. Oggi la polca \u00e8 diffusa soprattutto negli Stati Uniti e in Italia insieme alla mazurca e al valzer brillante, appartiene alla tradizione italiana del ballo liscio e costituisce ancora una fortissima attrazione nelle feste di paese e nei locali da ballo ed \u00e8 immancabilmente nei repertori delle orchestre romagnole di musica popolare.\nStrumenti musicali utilizzati.\nStrumenti prediletti per la musica della polka sono il pianoforte e gli archi nella forma da camera e la fisarmonica, l'organetto ed il bandone\u00f3n e il piffero nelle forme popolari. Durante la seconda parte del XIX secolo nell'Italia del nord era diffusa la polka come forma musicale per organo da eseguirsi alla fine della Messa. Sono svariate quelle composte e pubblicate da autori come Quirici o Pagani.\nLa musica.\nStile ed influenze.\nLa musica della polca influ\u00ec su parecchi compositori. Il primo a svilupparla in direzione classica fu il compositore boemo Bed\u0159ich Smetana (1824-1884), direttore dell'orchestra del Teatro Nazionale di Praga dal 1866. La sua produzione musicale fu prevalentemente pianistica: dapprima scrisse un gran numero di polche per le orchestre da ballo, in seguito produsse svariate melodie con le quali, a detta dei critici musicali, rivel\u00f2 la sua ambizione di fare della polca ci\u00f2 che Chopin aveva fatto della mazurca. Tra le sue composizioni di polca le pi\u00f9 conosciute sono la \"Polke de Salon\", la \"Polke Poetique\", i \"Ricordi di Boemia in forma di polca\" e le \"Danze Boeme\".\nSi dedic\u00f2 con successo anche a composizioni per teatro. La sua opera teatrale pi\u00f9 famosa La sposa venduta (1866), prevede un finale di polca che al tempo fu danzata dal trio Taglioni, Grisi, Perrot. Smetana fu il primo musicista boemo a dare pieno sviluppo al concetto di nazionalismo musicale, inteso come recupero delle tradizioni e come autentica espressione dello spirito nazionale. Desiderava creare un linguaggio musicale che fosse vicino alla propria terra e alla propria gente; ecco perch\u00e9 la polca trov\u00f2 grandissimo spazio nella sua produzione. Ma alla banalit\u00e0 dei soliti ritmi Smetana oppose la delicatezza dei suoi brani.\nOltre a lui Johann Strauss figlio, il re del valzer, si dedic\u00f2 alla composizione di parecchie polche. La \"Polca dei diplomatici\", la \"Polca dell'esplosione\", la polca veloce \"Tritsch-Tratsch\" e la \"Pizzicato-polca\", composta insieme al fratello Joseph, sono le pi\u00f9 note. Joseph Strauss, invece, cogliendo appieno l'ansia di rinnovamento che si respirava nella Vienna di met\u00e0 Ottocento in merito alla questione dei diritti delle donne, document\u00f2 il suo impegno componendo la polca-mazurca \"L'Emancipata\". L'interesse musicale nei confronti di questa musica dur\u00f2 ancora a lungo dopo la voga del ballo. Basti pensare che il critico musicale Edwin Evans, nel secondo decennio del ventesimo secolo, scrisse: \u201cCi furono tre compositori che lavorarono insieme alla scrittura di una polca, Sokolov, Glazunov e Laidov. Io raccomandai questa polca alla Karsavina perch\u00e9 fosse inclusa nel \"divertissement\" che ella present\u00f2 al Coliseum, e fu un grande successo. Non le dissi per\u00f2 che Diaghelev si infuri\u00f2 per non averla prima portata a lui'\u2019.\nIl successo e la diffusione.\nA quanto sostiene Desrat, il quale visse in prima persona l'avvenimento, l'infatuazione per la polca fu un fenomeno facilmente comprensibile, se si considera che ai tempi era l'unica danza animata e \" tournant \" di uso corrente e interrompeva perfettamente la monotonia delle quadriglie. Sebbene la gente non fosse stanca del valzer e delle sue melodie sentimentali, si stava delineando l'esigenza di nuove forme di ballo, pi\u00f9 energiche e libere. In tale contesto l'unico impulso veramente originale fu rappresentato dalla polca che, pur mettendone in crisi la supremazia, fu ben lontana dal toglierne popolarit\u00e0. Pi\u00f9 che una reazione al valzer la polca fu un fenomeno indipendente, che segu\u00ec un proprio cammino parallelo e non si pose dichiaratamente in contrasto con le altre danze a volteggi.\nA rendere la polca popolare in Europa e nel mondo fu il suo vigoroso ritmo in 2/4. L'andamento brillante, il fascino di un movimento che combinava i giri del valzer alle figure coreografiche del galop e l'allegria che la musica suscitava rappresentarono la risposta all'esigenza di vivere il ballo in maniera pi\u00f9 spontanea. Tutte le danze di coppia a volteggi erano ancora soggette a una sorta di censura. Molte possedevano figure che richiedevano la medesima energia ma non un contatto cos\u00ec intimo (presa stretta). Fu questo elemento, tanto in America quanto in Europa, a provocare scandalo. Sebbene quello che prima era considerato una presa aperta oggi sia considerato una presa aperta allora era a dir poco peccaminoso. L'intimit\u00e0 di coppia nel ballo non era ancora un dato acquisito; se si pensa che la polca a tale aspetto aggiunse una maggiore istintivit\u00e0 ed energia, le resistenze che incontr\u00f2 sul suo cammino appaiono chiaramente motivate.\nBisogna tuttavia considerare che all'epoca era diventato quasi sconveniente per un uomo essere un ballerino \u201ctradizionale\u201d: quelli che ballavano avevano modi troppo affettati e atteggiamenti troppo languidi. Da questo punto di vista la polca giunse al momento opportuno per liberare energia e incanalarla in una forma di ballo meno controllata. Philip Richardson pone invece una motivazione di carattere politico alla base del suo successo: la solidariet\u00e0 degli altri paesi europei nei confronti dei popoli dell'Europa centrale, ancora sottomessi alla dominazione straniera. In questi paesi lo spirito nazionalistico era molto vivo e la riscoperta delle tradizioni culturali ne era un aspetto: i popoli, derubati della libert\u00e0 politica, esprimevano la propria identit\u00e0 nell'arte. In realt\u00e0 tutti questi elementi contribuirono in diversa misura al successo della polca anche se il fattore ritmico fu senza dubbio il pi\u00f9 rilevante."}
{"id": "499071", "revid": "53599", "url": "https://it.wikipedia.org/wiki?curid=499071", "title": "The Sandman", "text": ""}
{"id": "499073", "revid": "201394", "url": "https://it.wikipedia.org/wiki?curid=499073", "title": "Overkill (album Mot\u00f6rhead)", "text": "Overkill \u00e8 il secondo album dei Mot\u00f6rhead pubblicato nel 1979 da Bronze Records in formato LP e MC.\nIl disco.\nIl disco \u00e8 prodotto da Jimmy Miller \u2013 eccetto \"Tear Ya Down\", prodotto da Neil Richmond e remixato ai Roundhouse Studios da Jimmy Miller. \u00c8 stato registrato dal dicembre 1978 al gennaio 1979 ai Roundhouse Studios e Sound Development Studios, Regno Unito, eccetto \"Tear Ya Down\", registrata ai Wessex Studios. La copertina \u00e8 opera di Joe Petagno.\n\"Overkill\" ha raggiunto la posizione numero 24 nelle classifiche britanniche. L'album \u00e8 ricco di canzoni che sarebbero in seguito diventati classici dei Mot\u00f6rhead e dello stesso heavy metal.\nL'album comincia con l'omonima traccia \"Overkill\", dei Mot\u00f6rhead, grazie anche all'uso estenuante della doppia cassa (tecnica di cui il gruppo \u00e8 stato tra i primi fautori). Il disco prosegue con \"Stay Clean\", canzone veloce, con un buon ritornello e dai riff coinvolgenti. A seguire \"(I Won't) Pay Your Price\" e \"I'll Be Your Sister\", .\nL'assolo di \"Capricorn\" \u00e8 nato mentre \"Fast\" Eddie Clarke stava provando la sua chitarra. Inoltre, la canzone \u00e8 dedicata da Lemmy al suo segno zodiacale. Seguono altri due classici del trio britannico, \"No Class\" e \"Damage Case\". Successivamente una canzone pi\u00f9 punkeggiante come \"Tear Ya Down\" e una pi\u00f9 lenta e hard rock, ma allo stesso tempo molto coinvolgente, \"Metropolis\".\nL'ultima traccia s'intitola \"Limb from Limb\" ed \u00e8 un brano che si discosta dal sound generale dell'album e molto particolare anche per il raro fatto che il frontman suona un assolo di chitarra.\nUna nuova edizione, ristampata e rimasterizzata in CD, contiene 4 tracce bonus, compresa \"Louie Louie\", composta da Richard Berry."}
{"id": "499074", "revid": "1318658", "url": "https://it.wikipedia.org/wiki?curid=499074", "title": "Daniela Melchiorre", "text": "Biografia.\nFiglia di un generale della Guardia di Finanza,coniugata e madre di una figlia. \nOttiene la maturit\u00e0 classica presso l'Istituto Di Cagno Abbrescia dei Padri Gesuiti e si laurea con lode in giurisprudenza a Bari. Diviene avvocato amministrativista.\nNel 1998 entra nella magistratura militare, lavorando come sostituto procuratore militare della Repubblica a Verona e, successivamente, a Torino.\nCarriera politica.\n\u00c8 stata presidente provinciale de La Margherita di Milano, poi vice-segretario regionale della Lombardia e quindi componente della direzione nazionale.\nSottosegretario alla giustizia del governo Prodi II.\nIl 18 maggio 2006 \u00e8 nominata, come tecnico in quota Liberal Democratici di Lamberto Dini, Sottosegretario di Stato alla Giustizia nella XV Legislatura sotto il ministro della giustizia Clemente Mastella nel Governo Prodi II fino al 19 marzo 2008, quando accetta la candidatura alle elezioni politiche del 2008 nelle liste del Popolo della Libert\u00e0.\nDell'attivit\u00e0 istituzionale si ricordano in particolare:\nIl 16 luglio 2007 Daniela Melchiorre promuove la fondazione dell'associazione \"Milano in Rosa\" attiva sul territorio milanese, di cui \u00e8 Presidente onorario. \nPresidente dei Liberal Democratici.\nIl 1\u00ba ottobre 2007 partecipa alla fondazione dei Liberal Democratici Riformisti e, dal 5 giugno 2008, \u00e8 il presidente del partito.\nIl 22 aprile 2008 viene eletta deputato della XVI Legislatura nella lista del Popolo della Libert\u00e0 presso la XIX Circoscrizione.\nIl 21 luglio 2008 esce dalla coalizione per passare al Gruppo misto.\nNella stessa occasione viene eletta vice-presidente del Gruppo misto e designata portavoce della componente Liberal Democratici-Repubblicani.\nDal 21 maggio 2008 \u00e8 membro della II Commissione (Giustizia) alla Camera e dal 31 marzo 2009 partecipa alla Commissione bicamerale di inchiesta sulle attivit\u00e0 illecite connesse al ciclo dei rifiuti.\nIl 17 novembre 2008 annuncia il passaggio dei Liberal Democratici Riformisti all'opposizione e in occasione del voto di fiducia del 14 gennaio 2009 esprime il voto contrario ricordando, tra l'altro, il successo nella lotta all'evasione fiscale condotta dal precedente governo Prodi.\nAlle elezioni europee del 2009 si presenta capolista in tutte le circoscrizioni per \"LD con Melchiorre\", lista composta dai Liberal Democratici Riformisti e dal Movimento Associativo Italiani all'Estero (MAIE), con l'appoggio anche del Movimento Europeo Diversabili Associati e del Fronte Verde Ecologisti Indipendenti. Con lo 0,23 per cento, risulter\u00e0 (con esclusione delle liste di minoranze linguistiche) la lista meno votata durante la tornata elettorale.\nAlle elezioni regionali del 2010 Melchiorre e il suo gruppo scelgono di aderire come Liberal Democratici per il Rinnovamento all'Unione di Centro, sancendo cos\u00ec il loro ingresso nella Costituente di Centro.\nIl 14 settembre 2010 Melchiorre e i Liberal Democratici scelgono di non votare la fiducia al Governo.\nIl 2 dicembre 2010 firmano insieme a FLI, UDC, ApI e MPA una mozione di sfiducia nei confronti del Governo Berlusconi IV.\nIl 14 dicembre 2010 vota a favore della mozione di sfiducia al Governo Berlusconi IV.\nIl 15 dicembre Melchiorre e i Liberal democratici annunciano la confluenza nel \"Polo della Nazione\",insieme a FLI, UDC, MpA, ApI, PLI e i repubblicani di Giorgio La Malfa.\nA seguito dell'abbandono di Maurizio Grassano, passato ad Iniziativa Responsabile, i Liberal Democratici hanno formato un gruppo in comune con il repubblicano Giorgio La Malfa.\nIn data 4 dicembre 2012 la Camera dei Deputati ha approvato all'unanimit\u00e0 la proposta di legge n.1439 \"Disposizioni in materia di cooperazione dello Stato italiano con la Corte penale internazionale\" di cui l'on. Melchiorre \u00e8 primo firmatario, divenuta legge n.237 del 20 dicembre 2012, pubblicata sulla Gazzetta Ufficiale della Repubblica Italiana n.6 dell'8 gennaio 2013.\nSottosegretario nel governo Berlusconi IV.\nIl 5 aprile 2011 la Camera dei deputati chiede di sollevare conflitto di attribuzione sul procedimento a carico del premier Silvio Berlusconi riguardante i reati di concussione e prostituzione minorile nell'inchiesta Rubygate. I due esponenti Liberal Democratici, Daniela Melchiorre e Italo Tanoni, insieme ad Aurelio Misiti, votano insieme alla maggioranza decretando l'uscita dal Nuovo Polo per l'Italia e dall'opposizione.\nIl 5 maggio 2011 viene nominata sottosegretario di Stato al Ministero dello sviluppo economico del Governo Berlusconi IV: cos\u00ec i Liberal Democratici passano dal sostegno esterno a dare l'appoggio interno al Governo..\nIl 27 maggio 2011 rassegna le dimissioni dall'incarico, sottolineando di non essersi mai insediata.\nResta parlamentare fino al marzo 2013. Il 30 maggio dello stesso anno rientra nella magistratura militare, come giudice del tribunale militare di Roma."}
{"id": "499076", "revid": "4506", "url": "https://it.wikipedia.org/wiki?curid=499076", "title": "Anti-semitismo", "text": ""}
{"id": "499078", "revid": "270833", "url": "https://it.wikipedia.org/wiki?curid=499078", "title": "Serhij Hon\u010dar", "text": "Professionista dal 1996 al 2009, era specialista delle cronometro e fu campione del mondo di specialit\u00e0 nel 2000 a Plouay. In carriera ha anche vinto cinque tappe al Giro d'Italia e due al Tour de France. Dal 2013 al 2015 \u00e8 stato direttore sportivo al team RusVelo.\nCarriera.\nDopo una lunga permanenza in squadre ciclistiche professionistiche italiane - Aki-Safi, Cantina Tollo-Alexia Alluminio, Vini Caldirola, Liquigas-Pata, De Nardi-Colpack (successivamente divenuta De Nardi e nel 2005 Domina Vacanze, con l'ingresso nel circuito UCI ProTour) - si consacr\u00f2 passando per la stagione 2006 ai tedeschi della T-Mobile, che puntarono su di lui per il Giro d'Italia, dove si ritir\u00f2 per una caduta pur conquistando grazie alla cronosquadre la maglia rosa per un giorno, e quindi per il Tour de France.\nVest\u00ec a 36 anni la sua prima maglia gialla dopo la cronometro dell'ottava tappa, nella quale rifil\u00f2 pi\u00f9 di un minuto a tutti gli altri (secondo Floyd Landis). Quattro giorni dopo perse la maglia a favore del francese Cyril Dessel. Vinse anche la diciannovesima tappa, anch'essa a cronometro, con una media superiore ai 50\u00a0km/h e un vantaggio di 48 secondi su Andreas Kl\u00f6den e oltre un minuto su Landis.\nL'11 maggio 2007 fu sospeso dalla T-Mobile, in seguito alla presunta positivit\u00e0 ai test ematici svolti dopo la Liegi-Bastogne-Liegi e il Tour de Romandie. Il 19 giugno la T-Mobile annunci\u00f2 di aver rescisso il contratto con l'ucraino. Per la stagione successiva Hon\u010dar si accas\u00f2 alla Preti Mangimi, team lussemburghese con licenza UCI Professional Continental. Nel 2009, la sua ultima stagione di attivit\u00e0, ha corso nella Utensilnord/Corratec, formazione Continental polacca. Dopo il ritiro, nel 2012 \u00e8 stato direttore sportivo presso il team Itera-Katusha, mentre dal 2013 al 2015 \u00e8 stato nello staff sportivo del team RusVelo."}
{"id": "499079", "revid": "73447", "url": "https://it.wikipedia.org/wiki?curid=499079", "title": "Crossover Thrash", "text": ""}
{"id": "499086", "revid": "2168278", "url": "https://it.wikipedia.org/wiki?curid=499086", "title": "Luigi Scotti", "text": "Biografia.\nMagistratura.\nDopo il periodo di tirocinio, il 10 aprile del 1959 fu destinato alla pretura di Napoli con funzioni di uditore vice pretore; successivamente, a seguito del suo successo in un concorso, venne assegnato alla pretura di Calitri (15 dicembre 1962) con funzioni di pretore.\nNominato magistrato di tribunale nell'aprile del 1964, prosegu\u00ec la sua carriera all'interno della magistratura diventando giudice a Napoli il 20 giugno del 1966 e magistrato d'appello nell'aprile del 1972: grazie a tale qualifica venendo eletto componente del Consiglio Superiore della Magistratura, di cui fece parte dal 1976 al 1981.\nIl 10 aprile del 1979 fu nominato magistrato di cassazione e dal novembre del 1982 lavor\u00f2 presso il Ministero della Giustizia prima come vice capo dell'Ufficio Legislativo, poi dal 1984 come capo dello stesso. Pur svolgendo tale attivit\u00e0 fu nel contempo nominato per un certo periodo reggente della Direzione Generale dell'Organizzazione Giudiziaria e successivamente reggente dell'Ispettorato Generale, venendo nominato magistrato di cassazione con funzioni direttive superiori il 10 aprile del 1987.\nDal 23 maggio 1997 torna alla funzione di giudice come presidente del tribunale di Roma.\nPolitica.\nIndipendente vicino ai Democratici di Sinistra, si dimise da tutti i suoi incarichi giudiziari il 17 maggio del 2006 allorch\u00e9 divenne sottosegretario alla Giustizia nel secondo governo Prodi indicato dal Partito dei Comunisti Italiani di Oliviero Diliberto.\nIl 7 febbraio 2008 fu nominato Ministro della giustizia nel governo Prodi II gi\u00e0 dimissionario, in sostituzione dello stesso Romano Prodi che ne aveva assunto l'interim dopo le dimissioni di Clemente Mastella.\nSi occup\u00f2 di riformare l'istituto dell'omicidio colposo , art. 589 c.p , inserendo per la prima volta l'aggravante in caso di omicidio stradale dovuto ad abuso di alcool o sostanze stupefacenti.\nIl 9 maggio 2008 il sindaco di Napoli Rosa Russo Iervolino lo nomina assessore agli affari legali, alla sicurezza e alla trasparenza.\nAttivit\u00e0 scientifica.\nConseguita la laurea in giurisprudenza con lode all'Universit\u00e0 di Napoli, benefici\u00f2 di una delle cinque borse di studio per i migliori laureati nell'anno accademico con l'annesso incarico di assistente volontario.\nNel 1965 super\u00f2 il concorso per assistente ordinario e nel 1967 consegu\u00ec la libera docenza in Diritto della Navigazione.\nNel 1969 fu nominato professore incaricato presso la Facolt\u00e0 di Economia e Commercio dell'Universit\u00e0 di Napoli. Nel 1971 divenne professore incaricato stabilizzato e nel 1986 super\u00f2 il concorso per professore ordinario ma non esercit\u00f2 l'opzione intendendo rimanere in magistratura.\nSuccessivamente ha svolto numerosi corsi postuniversitari, soprattutto in materia di organizzazione della giustizia e di ordinamento giudiziario.\nNumerose le pubblicazioni, in particolare una monografia in Diritto della Navigazione ed una sulla responsabilit\u00e0 civile dei magistrati, circa duecento fra voci dell\u2019\"Enciclopedia del diritto\" (Giuffr\u00e8 Editore) e di altre enciclopedie giuridiche, articoli su riviste specializzate e contributi ad opere collettanee.\nPer sette anni ha diretto la rivista \"Documenti Giustizia\" edita dal Ministero della Giustizia."}
{"id": "499087", "revid": "122219814", "url": "https://it.wikipedia.org/wiki?curid=499087", "title": "Una nobile follia", "text": "Una nobile follia \u00e8 un romanzo scritto da Iginio Ugo Tarchetti e pubblicato per la prima volta tra il 1866 e il 1867.\nTrama.\nLa trama \u00e8 complessa e costituita da diverse cornici narrative e da diverse voci narranti che si intersecano fra loro. Vengono raccontate le vicende di Filippo Sporta, orfano nel Piemonte risorgimentale, che, costretto a lasciare l'amore e le proprie aspirazioni, viene inviato come soldato di leva alla Campagna di Crimea.\nIl culmine del racconto \u00e8 il resoconto della battaglia della Cernaia, piccolo corso d'acqua che scorre nei pressi della citt\u00e0 di Sebastopoli: il protagonista uccide per legittima difesa un soldato a cavallo dell'esercito russo che a colpi di pistola stava disperatamente cercando di tornare tra le proprie file. Questi, prima di morire, racconta a Filippo la sua storia, per molti versi simile a quella del protagonista stesso: l'aver ucciso un essere umano che per di pi\u00f9 covava in cuore le sue stesse aspirazioni, sconvolge di dolore il protagonista che, avendo trovato il cadavere di un borghese nei pressi del campo di battaglia, ne ruba i vestiti decidendo di disertare e di cambiare identit\u00e0. Diventer\u00e0 Vincenzo D. e morir\u00e0 suicida, dopo esser stato pi\u00f9 volte sull'orlo della pazzia, per salvare un amico, suo omonimo, dai debiti.\nAnalisi dell'opera.\nLo scopo di Tarchetti, nella scrittura di questo romanzo, fu eminentemente politico: l'autore infatti nella prefazione della seconda edizione (pubblicata nel 1869) riporta le parole di Francesco Dall'Ongaro:\nTarchetti rimarr\u00e0 voce isolata: in pochi in quegli anni daranno credito a questa sua utopia antimilitarista e i pochi intellettuali che ci proveranno come Cletto Arrighi e Felice Cavallotti, saranno per lo pi\u00f9 poco considerati.\nLo scrittore arriva a sostenere le tesi propugnate dal romanzo dopo una non breve carriera militare nel sud Italia, nella Campagna contro il brigantaggio, intrapresa inizialmente con ottimismo e determinazione (prova ne sono le lettere che lo stesso Tarchetti scrisse alla madre nella primavera del 1861).\nAttraverso quell'esperienza arriv\u00f2 a concepire questo libro, un libro che propugna l'idea dello smantellamento degli eserciti, esalta la diserzione e chiede a gran voce l'uguaglianza tra gli uomini di tutte le nazioni, idee che, al tempo di pubblicazione, erano considerate da gran parte dell'opinione pubblica, scandalose, immorali e sovversive.\nMerita poi un'annotazione particolare la dettagliata descrizione delle battaglie che portarono alla presa di Sebastopoli, descrizioni tutte caratterizzate da un realismo che trova pochi epigoni tra gli scrittori a lui contemporanei: come fece Tolstoj nello descrivere in \"Guerra e Pace\" la Battaglia di Borodino anche Tarchetti non tace nulla sugli orrori e le atrocit\u00e0 del campo da battaglia. Vi si trovano \u00abpozzanghere di sangue\u00bb, \u00abcadaveri che cadevano a brani dai pruni dei dirupi cui erano rimasti sospesi\u00bb, mucchi di \u00abcorpi corrotti\u00bb: un'eccezionale testimonianza, insieme alla minuta descrizione delle tattiche di artiglieria, cavalleria e fanteria, dello svolgersi di una battaglia risorgimentale e, nello stesso tempo, un'autentica svolta letteraria nel modo fin l\u00ec concepito del raccontare lo scontro bellico che, fino a questo periodo, era stato purgato dalla letteratura di tutti i suoi orrori."}
{"id": "499089", "revid": "15756", "url": "https://it.wikipedia.org/wiki?curid=499089", "title": "Cronologia della storia di Genova", "text": "Questa pagina si propone di comporre ed offrire, in lettura consequenziale, una cronologia completa della storia di Genova attraverso i secoli, con particolare riferimento al periodo in cui la citt\u00e0 di Genova costitu\u00ec l'essenza di una fra le pi\u00f9 potenti Repubbliche marinare: appunto la Repubblica di Genova.\nXI secolo.\nPrima attestazione dell'esistenza dei consules civitatis, rappresentanti di un governo di carattere comunale."}
{"id": "499090", "revid": "228587", "url": "https://it.wikipedia.org/wiki?curid=499090", "title": "Cabina di pilotaggio", "text": "La cabina di pilotaggio (in lingua inglese cockpit) \u00e8 la parte anteriore di aeroplani, avente una capienza appena sufficiente ad accogliere l'equipaggio: solitamente il pilota ed eventualmente il navigatore o allievo pilota o secondo pilota che aiuta il pilota nell'esecuzione della cheklist, nella cabina di pilotaggio troviamo la parte fondamentale dell'aereo: la strumentazione di bordo. La cabina di pilotaggio \u00e8 accessibile solo ai piloti, o anche dal personale di bordo sotto richiesta. Questo tipo di sicurezza \u00e8 stato implementato dopo i fatti dell'11 settembre 2001.\nStrumentazione.\nI comandi presenti sono divisi in pannello superiore e console centrale. Molto spesso i comandi sono doppi per il pilota e il copilota. Nell'abitacolo trovano posto:"}
{"id": "499092", "revid": "486946", "url": "https://it.wikipedia.org/wiki?curid=499092", "title": "J\u00f6rg Lanz", "text": ""}
{"id": "499093", "revid": "486946", "url": "https://it.wikipedia.org/wiki?curid=499093", "title": "Lanz von Liebenfels", "text": ""}
{"id": "499097", "revid": "483325", "url": "https://it.wikipedia.org/wiki?curid=499097", "title": "Stefan Klein", "text": "Biografia.\nNato a Monaco di Baviera nel 1965, dopo aver studiato fisica e filosofia a Monaco, Grenoble e Friburgo in Brisgovia, in quest'ultima universit\u00e0 ha conseguito la laurea in biofisica. \u00c8 stato redattore scientifico per \"Der Spiegel\" (1996-1999) e a \"Geo\" (1999-2000). Nel 1998 ha ricevuto il \"Georg von Holtzbrinck Preis\" per il giornalismo scientifico. La pubblicazione del volume \"Die Tageb\u00fccher der Sch\u00f6pfung\", nel 2000, \u00e8 seguita delle opere \"La formula della felicit\u00e0. Per una filosofia del benessere\" (\"Die Gl\u00fccksformel\", 2002) e di \"Alles Zufall\" (2004), tradotto in 25 lingue.\nAttualmente vive a Berlino."}
{"id": "499102", "revid": "106990", "url": "https://it.wikipedia.org/wiki?curid=499102", "title": "Intervento Ottaviani", "text": ""}
{"id": "499104", "revid": "181699", "url": "https://it.wikipedia.org/wiki?curid=499104", "title": "Somma di matrici", "text": ""}
{"id": "499107", "revid": "1529788", "url": "https://it.wikipedia.org/wiki?curid=499107", "title": "Ostara (periodico)", "text": "Ostara, Briefb\u00fccherei der Blonden und Mannesrechtler fu una rivista nazionalista austriaca e tedesca fondata nel 1905 dall'occultista Lanz von Liebenfels a Vienna, in Austria, e in cui pubblicava teorie antisemite e \"v\u00f6lkisch\".\nLanz prese il nome della pubblicazione dal nome ricostruito della dea germanica pagana \u00d4star\u00e2. Lanz afferm\u00f2 che gli Ostrogoti e la nazione dell'Austria (in tedesco: \u00d6sterreich) avevano derivato il nome da questa dea. Nel suo studio su Lanz von Liebenfels, lo psicologo austriaco Wilfried Daim afferma che \"molto probabilmente questa \u00e8 una sciocchezza ancora maggiore.\" \nSecondo von Liebenfels, la rivista ebbe un picco di tiratura di 100.000 copie ed usc\u00ec in tre serie; la prima serie comprendeva da 89 a 100 numeri tra il 1905 e il 1917, la seconda serie aveva un solo numero e la terza serie comprendeva 20 numeri pubblicati c. 1930-1931.\nSecondo quanto riferito da alcuni storici Adolf Hitler era uno dei lettori della pubblicazione nella tarda adolescenza, e si ipotizza che sia servito da catalizzatore per il suo antisemitismo. . \nDopo l'ascesa di Hitler negli anni '20, Lanz cerc\u00f2 di essere riconosciuto come uno dei suoi precursori ideologici. Nella prefazione del primo numero della terza serie di Ostara, c. 1927, scrisse: \"Si ricorder\u00e0 che i movimenti svastica e fascista sono fondamentalmente figli di Ostara\".\nHitler, tuttavia, si rifiut\u00f2 di riconoscere qualsiasi debito a Lanz e il suo giornale. Dopo che l'Austria fu annessa alla Germania nazista nel 1938, Lanz sperava nel patrocinio di Hitler, ma Hitler gli proib\u00ec di pubblicare i suoi scritti e, in particolare, le copie di \"Ostara\" furono rimosse dalla circolazione. Dopo la guerra, Lanz accus\u00f2 Hitler di aver non solo rubato ma corrotto la sua idea, e anche di essere di \"stirpe razziale inferiore\"."}
{"id": "499109", "revid": "1573940", "url": "https://it.wikipedia.org/wiki?curid=499109", "title": "Torre OTE", "text": "La torre OTE (in greco: \"\u03c0\u03cd\u03c1\u03b3\u03bf\u03c2 \u03c4\u03bf\u03c5 \u039f\u03a4\u0395\") \u00e8 uno dei simboli della citt\u00e0 di Salonicco, e prende il nome dalla compagnia di telecomunicazioni greca OTE. Si trova fra i padiglioni della fiera dove ogni anno si organizza la Fiera Internazionale di Salonicco, in prossimit\u00e0 del mare e a non molta distanza dalla Torre Bianca. Costruita nel 1966 e rinnovata nel 2005, \u00e8 alta 76 metri.\nLa sua funzione negli anni sessanta era quella di trasmettere segnali per la televisione in bianco e nero, mentre negli anni settanta fu usata anche come antenna sperimentale di telefonia mobile in segnale VHF. Oggi oltre ad essere utilizzata dall'operatore di telefonia mobile Cosmote \u00e8 un'attrazione turistica, grazie anche al ristorante girevole che si trova sulla sua sommit\u00e0."}
{"id": "499110", "revid": "1305772", "url": "https://it.wikipedia.org/wiki?curid=499110", "title": "Taroz", "text": "I taroz sono un piatto tipico della Valtellina.\nPreparazione.\nI taroz sono composti da pur\u00e9 di patate, fagioli e fagiolini conditi con burro e formaggio tipico valtellinese."}
{"id": "499111", "revid": "125851830", "url": "https://it.wikipedia.org/wiki?curid=499111", "title": "Andrea Marcucci", "text": "Biografia.\nFiglio dell'imprenditore farmaceutico Guelfo Marcucci, \u00e8 fratello di Marialina Marcucci, gi\u00e0 vicepresidente della regione Toscana nella giunta guidata da Vannino Chiti, e di Paolo Marcucci, amministratore delegato di Kedrion.\nNel corso della sua vita, ha assunto vari incarichi in aziende del settore farmaceutico (amministratore delegato di Kedrion, il colosso degli emoderivati fondato dal padre in seguito alla ristrutturazione di Sclavo, Aima Plasmaderivati, Farma Biogin) e di quello turistico (il centro turistico Il Ciocco, in seguito dato in gestione al gruppo Marriott) di propriet\u00e0 della sua famiglia. Dal 1999 al 2006 \u00e8 stato rappresentante del settore industriale presso la Camera di Commercio di Lucca, dal 2002 al 2006 membro della giunta nazionale di \"Farmindustria\" e dal 2004 al 2005 rappresentante della giunta dell\u2019Associazione industriali di Lucca.\nVita privata.\n\u00c8 sposato da quando aveva 21 anni con Marianna Mordini, pronipote di Antonio Mordini, esponente lucchese del Risorgimento del quale nel 2011 ha scritto una biografia; la coppia ha avuto tre figli. \nSi \u00e8 sempre dichiarato appassionato di calcio e tifoso del Cagliari.\nCarriera politica.\nConsigliere provinciale e deputato del PLI.\nMarcucci inizia dedicarsi all'attivit\u00e0 politica nel 1990, divenendo a soli 25 anni consigliere provinciale e assessore alla pubblica istruzione e cultura di Lucca, tra le file del Partito Liberale Italiano (PLI).\nAlle elezioni politiche del 1992 viene candidato, ed eletto, alla Camera dei deputati tra le liste del PLI, a soli 27 anni, e sar\u00e0 eletto il 16 luglio vice-capogruppo parlamentare del PLI alla Camera fino alla fine della legislatura il 14 aprile 1994. Per le elezioni politiche del 1994 si candida fuori dagli schieramenti progressisti, liberali e centristi, nel collegio uninominale di Capannori per la Camera con la lista \"Insieme per lo sviluppo\" raccogliendo un significativo 14%, ma senza risultare eletto.\nNel 1994 torna all'attivit\u00e0 imprenditoriale.\nSottosegretario di Stato ai beni cultura.\nFondatore e presidente di \"Societ\u00e0 Libera\", associazione con l\u2019obiettivo di diffondere la cultura liberale e promuove iniziative di carattere nazionale e internazionale tra cui l\u2019annuale \"Premio alla Libert\u00e0\", nelle elezioni politiche del 2006 si candida al Senato della Repubblica con La Margherita nella circoscrizione Toscana, senza tuttavia risultare eletto. Ma il successivo 17 maggio viene nominato dal Consiglio dei Ministri sottosegretario di Stato al Ministero dei beni e delle attivit\u00e0 culturali nel secondo governo Prodi, carica che mantiene fino alla fine dell'esecutivo, nel maggio 2008.\nIn quanto sottosegretario alla cultura, oltre ad affiancare il ministro Francesco Rutelli, Andrea Marcucci ha risposto a nome del Governo all'interrogazione del senatore Mauro Bulgarelli in tema di estensione in Italia del fair use statunitense limitativo del copyright, specificando la mancanza di necessit\u00e0 di una riforma legislativa in luce dell'articolo 70 della Legge sul diritto d'Autore, interpretabile in modo analogo alla normativa vigente sul fair use negli Stati Uniti d'America. Sempre in quanto sottosegretario, viene nominato presidente del comitato nazionale per il bicentenario di Giuseppe Garibaldi.\nSenatore del Partito Democratico.\nSegretario e presidente della 7\u00aa Commissione.\nAlle elezioni politiche del 2008 \u00e8 stato eletto senatore, tra le liste del Partito Democratico nella medesima circoscrizione Toscana, e successivamente nominato segretario della 7\u00aa Commissione Pubblica istruzione e Beni culturali di Palazzo Madama.\nConsiderato molto vicino a Matteo Renzi da quando erano rispettivamente sottosegretario alla cultura e presidente della provincia di Firenze, nel dicembre 2012 viene candidato come espressione della sua mozione alle primarie \u201cParlamentarie\u201d indette dal PD per la scelta dei candidati alle successive elezioni politiche del 24 e 25 febbraio, e risulta il pi\u00f9 votato nel collegio di Lucca con 4.016 voti. Viene quindi candidato alle politiche del 2013, e rieletto senatore nella XVII legislatura della Repubblica Italiana, successivamente viene eletto presidente della 7\u00aa Commissione Istruzione pubblica e Beni culturali di Palazzo Madama.\nCapogruppo PD al Senato.\nIn vista delle elezioni politiche del 2018, viene candidato nel \"collegio maggioritario\" di Lucca al Senato per la coalizione di centro-sinistra in quota PD, ma viene sconfitto, giungendo infatti terzo dietro all'esponente del centro-destra Massimo Mallegni e alla candidata del Movimento 5 Stelle Sara Paglini. Viene comunque rieletto di nuovo senatore nella XVIII legislatura della Repubblica Italiana, in virt\u00f9 della candidatura nelle liste proporzionale del partito.\nIl 27 marzo 2018 viene eletto per acclamazione capogruppo del Partito Democratico al Senato, espressione dei cosiddetti \"renziani\".\nIn seguito all'annuncio della candidatura alla segreteria nazionale del PD alle primarie di Maurizio Martina, ex ministro delle politiche agricole alimentari e forestali nei governi Renzi e Gentiloni, nonch\u00e9 segretario uscente del Partito Democratico, decide di appoggiare la sua mozione, che risulter\u00e0 perdente, arrivando secondo con il 22% dei voti.\nNonostante non abbia mai smesso di supportare Renzi nei momenti pi\u00f9 delicati e difficili come sul \"caso banche\" o nella bocciatura del referendum costituzionale del 2016, decide di rimanere nel PD quando Renzi e una parte dei renziani si scindono e fondano Italia Viva, affermando: \"Non condivido Renzi, ma non sar\u00f2 mai suo nemico\".\nSostituzione da Capogruppo.\nVerso la fine di marzo 2021 Enrico Letta, neo-segretario del Partito Democratico, lancia la proposta di eleggere due donne alla guida dei gruppi parlamentari PD al Senato e alla Camera. Nonostante l'opposizione di Marcucci a questa proposta, cede alle pressioni di Letta e il 24 marzo, in una conferenza stampa al Senato, annuncia il suo passo indietro come capogruppo, lanciando al tempo stesso la candidatura di Simona Malpezzi, sottosegretario di Stato ai rapporti con il Parlamento nel governo Draghi, come suo successore. Il giorno successivo viene sostituito come capogruppo dalla stessa Malpezzi, eletta all\u2019unanimit\u00e0."}
{"id": "499114", "revid": "729019", "url": "https://it.wikipedia.org/wiki?curid=499114", "title": "Torre Bianca di Salonicco", "text": "La Torre Bianca di Salonicco (in greco: \u039b\u03b5\u03c5\u03ba\u03cc\u03c2 \u03a0\u03cd\u03c1\u03b3\u03bf\u03c2 \"Lefk\u00f3s P\u00fdrgos\"; in turco: \"Beyaz Kule\"; in ladino: \"Kuli Blanka\")\u00e8 uno dei principali monumenti della citt\u00e0 di Salonicco, in Grecia.\nCaratteristiche.\nL'edificio sovrasta il porto e si trova in un parco pubblico. Ospita una mostra permanente dedicata alla storia della citt\u00e0. Ha 6 piani, 34 metri di altezza e 70 di perimetro.\nStoria.\nLa Torre Bianca fu fortificata nel XV secolo, utilizzata in seguito come posto di guardia dei Giannizzeri e come prigione per i condannati a morte. Fu costruita nel luogo di una preesistente torre bizantina, che collegava il lato orientale della fortezza di Salonicco (che sopravvive ancora oggi), con quello sul mare (abbattuto nel 1866).\nDenominazione.\nInizialmente era chiamata \u00abTorre dei Leoni\u00bb e in seguito, negli anni della dominazione ottomana, assunse diversi altri nomi. Nel XVIII secolo si chiamava \u00abFortezza di Kalamaria\u00bb e durante il XIX secolo, quando veniva utilizzata come prigione per i condannati all'ergastolo, \u00abTorre dei Giannizzeri\u00bb e \u00abKanli-Kule\u00bb, cio\u00e8 Torre del Sangue, perch\u00e9 i turchi la usavano come prigione per i morituri e come luogo di tortura, spesso eseguita dai Giannizzeri, riempiendo le mura di sangue.\nNel 1890, Nathan Gu\u00e9ledi, un prigioniero della torre condannato all'ergastolo, imbianc\u00f2 l'edificio in cambio della propria libert\u00e0, da allora il monumento fu chiamato \u00abBeyaz-Kule\u00bb, cio\u00e8 \u00abTorre Bianca\u00bb (\u039b\u03b5\u03c5\u03ba\u03cc\u03c2 \u03a0\u03cd\u03c1\u03b3\u03bf\u03c2)."}
{"id": "499115", "revid": "486946", "url": "https://it.wikipedia.org/wiki?curid=499115", "title": "J\u00f6rg Lanz von Liebenfels", "text": ""}
{"id": "499118", "revid": "16066", "url": "https://it.wikipedia.org/wiki?curid=499118", "title": "Arco e tomba di Galerio", "text": ""}
{"id": "499119", "revid": "767487", "url": "https://it.wikipedia.org/wiki?curid=499119", "title": "Comunit\u00e0 montana del Torre, Natisone e Collio", "text": "La Comunit\u00e0 montana del Torre, Natisone e Collio (\"Gorska skupnost Ter, Nadi\u017ea, Brda\" in sloveno) era una comunit\u00e0 montana che comprendeva 25 comuni ubicati in provincia di Udine e in provincia di Gorizia. La sede era a San Pietro al Natisone ed uffici della comunit\u00e0 erano presenti anche a Cormons e a Tarcento. Scopo dell'ente era la valorizzazione umana, sociale ed economica della comunit\u00e0. Gli organi istituzionali dell'ente erano presidente, giunta e consiglio.\nLa comunit\u00e0 montana \u00e8 stata soppressa il 1\u00ba agosto 2016 in attuazione della legge regionale n. 26 del 2014 e delle modifiche apportate con la legge regionale n. 10 del 2016, riguardanti il riordino degli enti locali. Le sue funzioni sono state prese in carico dalle rispettive UTI (unioni territoriali intercomunali)."}
{"id": "499121", "revid": "14806", "url": "https://it.wikipedia.org/wiki?curid=499121", "title": "Boo Yaa TRIBE", "text": ""}
{"id": "499122", "revid": "14806", "url": "https://it.wikipedia.org/wiki?curid=499122", "title": "Boo Yaa T.R.I.B.E.", "text": ""}
{"id": "499123", "revid": "767487", "url": "https://it.wikipedia.org/wiki?curid=499123", "title": "Blade (film)", "text": "Blade \u00e8 un film del 1998 diretto da Stephen Norrington e basato sull'omonimo personaggio dei fumetti della Marvel Comics.\nIl film ha avuto due seguiti: \"Blade II\" (2002) e \"\" (2004). Sebbene fosse un prodotto di ispirazione Marvel, \"Blade\", come anche il suo seguito \"Blade II\" e \"X-Men\", non riporta il logo della casa editrice all'inizio della pellicola, che \u00e8 stato introdotto nella saga solo in \"Blade: Trinity\".\nIl film \u00e8 conosciuto anche come precursore del \"bullet time\". In una scena Blade spara a Diacono Frost e la telecamera mostra le pallottole a rallentatore, tecnica poi ripresa tra gli altri in \"Matrix\" ed in \"\".\nTrama.\n1967, in un ospedale, Vanessa Brooks una donna di colore, sta per partorire: il bambino nasce, ma lei muore. La scena successiva, dopo i titoli iniziali, \u00e8 ambientata a New York, al presente. Una seducente ragazza porta un ragazzo in una lugubre discoteca sotterranea. Mentre i due si accingono a ballare, viene spruzzato del sangue dal soffitto e tutti i presenti, compresa la ragazza, si rivelano essere vampiri. Il ragazzo spaventato scappa via. A questo punto fa il suo ingresso in scena un uomo di colore vestito di nero e con indosso occhiali da sole, che apparentemente terrorizza la folla di vampiri che lo chiamano il \"Diurno\".\nBlade, questo il suo nome di battaglia (in realt\u00e0 si chiama Eric Brooks), ingaggia una lotta contro i vampiri, uccidendoli e facendoli diventare cenere e alla fine della scena brucia un vampiro in particolare, Quinn, scagnozzo del crudele Diacono Frost, al quale d\u00e0 la caccia. Ma l'arrivo della polizia lo costringe alla fuga, gli agenti spengono il corpo carbonizzato.\nAll'ospedale, la dottoressa Karen Jenson sta esaminando la salma di Quinn insieme ad un collega. Improvvisamente il \"cadavere\" si rialza, uccidendo il suo collega. Karen cerca di fuggire ma viene ugualmente raggiunta da Quinn e morsa. Blade arriva con passo deciso e colpisce pi\u00f9 volte Quinn. Arriva anche la polizia che, invece di sparare a Quinn, colpisce numerose volte Blade senza esito, perch\u00e9 \u00e8 dotato di un giubbotto antiproiettile. Quinn riesce a fuggire e Blade, guardando Karen ferita a terra che gli ricorda la madre, la porta in salvo.\nBlade arriva con Karen alla sua base dove trova il suo alleato e mentore, Abraham Whistler . Whistler inietta un antidoto alla dottoressa, sperando che questo funzioni. In queste scene viene spiegato che Blade \u00e8 met\u00e0 umano e met\u00e0 vampiro, dotato di tutti i poteri dei vampiri e di nessuna delle loro debolezze, tranne il fatto che invecchia normalmente e la sete di sangue che per sopprimere deve iniettarsi un siero, ma col tempo il suo corpo inizia a sviluppargli resistenza e quindi per essere efficace deve essergli iniettato in dosi che possono essere letali.\nSuccessivamente nella House of Erebus, il concilio dei vampiri, Dragonetti discute con altri membri dei numerosi e pi\u00f9 frequenti attacchi recenti di Blade, incolpando di tutto ci\u00f2 Diacono Frost e accusandolo di non essere un \"purosangue\" (purosangue \u00e8 colui che \u00e8 nato vampiro, il Diacono non lo \u00e8 perch\u00e9 \u00e8 stato trasformato in seguito tramite morso). Questi disprezza che i vampiri si alleino con gli umani corrotti per mantenere la loro riservatezza, asserendo che gli umani siano solo il loro cibo e che vadano trattati cos\u00ec.\nRimessa in sesto, ma non guarita, dall'antidoto, Karen, che \u00e8 un'ematologa, comincia a lavorare ad una cura permanente per riuscire a non trasformarsi in un vampiro, sfruttando le ricerche di Whistler. Karen viene a sapere che Whistler conosce Blade sin da quando era adolescente, quando aveva appena iniziato a nutrirsi di sangue umano perch\u00e9 la sete in lui si \u00e8 risvegliata con la pubert\u00e0. All'inizio lo credette un vampiro e per poco non lo uccise, ma dopo aver capito cosa fosse lo crebbe come un figlio e lo addestr\u00f2 a combattere i vampiri, fornendogli le conoscenze e le armi, infatti li uccide per sentirsi pi\u00f9 umano. Whistler invece combatte i vampiri per vendetta, perch\u00e9 un tempo aveva una famiglia composta da una moglie e due bambine e un vampiro le uccise tutte e tre obbligandolo per divertimento a scegliere in quale ordine le avrebbe uccise, per poi rompergli una gamba rendendolo zoppo. Whistler \u00e8 anche malato di cancro (sembra terminale) e, sebbene non lo dia a vedere, Blade \u00e8 preoccupato per la sua salute.\nKaren torna a casa e viene attaccata da un poliziotto, che si riveler\u00e0 un \"familiare\", ovvero un umano che ha deciso di servire i vampiri nella speranza di diventarlo a sua volta, fedele a Frost, ma Blade la salva e dopo aver derubato l'agente (unico metodo che lui e Whistler hanno come sostentamento), lo seguono. Blade e Karen fanno irruzione in un locale di Frost, nel quale scoprono il piano del vampiro: evocare lo spirito del Magra, il Dio del Sangue. Attaccati a sorpresa da un esercito a servizio di Frost, i due riescono a fuggire, grazie all'aiuto di Whistler. Karen, intanto, cerca di lavorare ad una cura non solo per s\u00e9 ma anche per Blade, inoltre gli fornisce una nuova arma, l'EDTA, un anticoagulante usato in ospedale che, iniettato ai vampiri, li fa esplodere in mille pezzi. Blade, successivamente, incontra Frost alla luce del giorno (i vampiri sperimentano creme e sieri che permettono loro di stare al sole per poco tempo). Frost gli propone di allearsi con loro e mettere fine alla guerra. Blade rifiuta e lo attacca, tuttavia Frost riesce a fuggire.\nKaren, da sola con Whistler, lo informa di aver creato una cura contro il vampirismo che consiste in un'iniezione di un retrovirus che riscrive il DNA delle vittime contagiate dal virus dei vampiri. Questa cura funziona con i vampiri che non sono \"purosangue\" visto che non fa parte del loro DNA la natura di vampiro, ma non \u00e8 ancora sicura se possa funzionare su Blade, visto che lui non \u00e8 stato morso ma \u00e8 nato cos\u00ec. I due vengono interrotti dagli uomini di Frost, che fanno irruzione . Tornato alla base, Blade trova un video messaggio di Frost (che gli dice del rapimento di Karen) e trova Whistler in gravissime condizioni. Il mentore chiede a Blade di dargli la sua pistola per uccidersi prima che i vampiri lo facciano al posto suo. Blade \u00e8 deciso ad uccidere Frost e cos\u00ec fa irruzione alla base dei vampiri, compiendo una strage. Nella base Blade, per\u00f2, ha una terribile sorpresa: la madre non \u00e8 morta. Infatti \u00e8 divenuta una vampira dopo essere risorta dalla morte e adesso \u00e8 l\u2019amante del Diacono. Per lo shock, Blade non si accorge delle guardie che lo tramortiscono e, insieme a Karen, lo portano nel tempio dove il piano di Frost si deve compiere.\nNel tempio, dove Blade (privo di siero) ormai \u00e8 debole e assetato di sangue, Frost spiega il suo piano: col sacrificio di dodici membri purosangue del concilio, lui dar\u00e0 vita alla Magra, che entrer\u00e0 nel suo corpo e lo render\u00e0 una divinit\u00e0 che trasformer\u00e0 ogni essere umano in un vampiro senza pi\u00f9 distinzioni tra chi sia purosangue e chi no, di fatto facendo svanire gli esseri umani dal pianeta. Per fare questo, Blade viene quasi totalmente dissanguato; il suo sangue serve a Frost come chiave finale per l'origine della Magra . Intanto Karen, riuscita a scappare dalle grinfie del suo ex-collega, trasformato in uno zombie vampiro, libera Blade, dal quale si fa mordere il collo affinch\u00e9 lui ritrovi forza ed energia. Un fulmine ricade sul tempio e attraversa il punto in cui Blade era rinchiuso poc'anzi, l'elettricit\u00e0 attiva una sorta di meccanismo che pervade il tempio, e il sangue di Blade sulla fronte di ognuno dei dodici purosangue funge da bersaglio per il fulmine che colpisce simultaneamente tutti e dodici i sacrificati e da loro escono anime di vampiri, sotto forma di scheletri alati che circondano Frost e attraversano il suo corpo pi\u00f9 volte, per poi entrarvi permanentemente. Blade uccide sua madre e ingaggia una lotta contro gli uomini di Frost (uccidendo anche Quinn), per arrivare a Frost che \u00e8 ormai trasformato . Blade lo sfida in un duello con le spade e ha la meglio tagliando un braccio a Frost e tagliandolo in due, ma Frost ormai \u00e8 immortale. Infatti dal corpo del vampiro esce del sangue che riunisce le sue met\u00e0 e anche il braccio amputato si rigenera tramite il sangue che il corpo stesso produce autonomamente. Lo scontro sembra volgere a sfavore di Blade, la cui spada \u00e8 inutile, ma avendo capito che il potere di Frost dipende dal sangue ha un'idea e lancia diverse siringhe di EDTA contro di lui. L'anticoagulante impedisce al sangue di Frost, la fonte dei suoi poteri rigenerativi, di consolidarsi e provoca la violenta esplosione del suo corpo e con essa la sua morte, dato che ora \u00e8 un purosangue, non prima di essere sbeffeggiato dal cacciatore.\nUsciti dal tempio, Karen offre la sua cura a Blade, che rifiuta. Prendere la cura vorrebbe dire perdere i suoi poteri e non poter pi\u00f9 combattere la sua guerra contro i vampiri. Ma Blade riesce a strappare una promessa alla dottoressa: riuscire a creare un siero pi\u00f9 efficace contro la sua sete di sangue.\nNel finale, ambientato a Mosca in Russia, si vede Blade sfoderare la sua spada pronto ad affrontare un vampiro che sta per mordere una ragazza, facendo presagire che la lotta del protagonista contro i vampiri non \u00e8 finita.\nProduzione.\nI produttori Peter Frankfurt e Michael De Luca acquisirono i diritti di Blade dalla Marvel Comics negli anni novanta; fu ingaggiato come sceneggiatore David S. Goyer, la cui sceneggiatura venne esaltata anche da Stan Lee. Il protagonista Wesley Snipes sugger\u00ec il nome di Stephen Norrington come regista, avendo apprezzato la sua opera prima \"Death Machine\"; il regista venne, successivamente, confermato.\nLe riprese si svolsero a Los Angeles.\nColonna sonora.\n\"Blade Original Motion Picture Soundtrack\".\nLa colonna sonora del film, intitolata \"Blade\", \u00e8 stata distribuita dalla TVT Records a partire dal 25 settembre 1998.\n\"Blade Original Motion Picture Score\".\nLo score del film, invece, \u00e8 stato composto da Mark Isham.\nAccoglienza.\nIncassi.\nIl film ha incassato a livello mondiale , di cui 70\u00a0087\u00a0718\u00a0$ solo negli Stati Uniti. Il successo della pellicola spinse non solo la New Line Cinema a mettere in cantiere un sequel ma convinse anche i Marvel Studios a produrre altre pellicole tratte dai fumetti della Marvel Comics.\nCritica.\nBlade ricevette recensioni miste da parte della critica cinematografica all'epoca della sua uscita; su Rotten Tomatoes il film ha un punteggio del 56% di recensioni positive basato su 103 giudizi con un voto medio del 5.90/10. Il consenso del sito recita \"Sebbene alcuni possano trovare la trama un po lacunosa, l'azione di Blade \u00e8 feroce, soddisfacente e appropriatamente stilosa per l'adattamento di un cinefumetto\".\nIl critico Roger Ebert ha assegnato al film 3 stelle su 4, scrivendo: \"Blade... \u00e8 un film che assapora uno stile visivo elevato. Utilizza angoli di ripresa estremi, costumi e set bizzarri, ombre esagerate, il taglio sicuro tra lunghe riprese e primi piani estremi. Si spinge avanti con immagini viscerali pure\".\nJames Berardinelli fu invece pi\u00f9 severo, dando al film solo 2 stelle e mezzo su 4, criticando la pellicola per la sua conclusione logorante, nonostante una prima parte interessante.\nCol tempo il film \u00e8 assurto allo status di cult movie, venendo nelle volte indicato come il film che ha contribuito, assieme ad \"X-Men\" di Bryan Singer, a salvare il genere dei cinefumetti..\nEdizioni home video.\nIl DVD del film \u00e8 stato originariamente distribuito dalla Warner Bros. a partire dal 22 dicembre 1998; il film \u00e8 stato presentato sul mercato con i seguenti contenuti speciali:\nUna seconda edizione \u00e8 stata distribuita da Eagle Pictures e presenta audio rimasterizzato e contenuti speciali inediti:\nAltri media.\nNel 2000 l'Activision ha pubblicato per Game Boy Color e PlayStation il videogioco \"Blade\", ispirato al film."}
{"id": "499124", "revid": "339392", "url": "https://it.wikipedia.org/wiki?curid=499124", "title": "Hillel da Verona", "text": ""}
{"id": "499125", "revid": "767487", "url": "https://it.wikipedia.org/wiki?curid=499125", "title": "Boo-Yaa T.R.I.B.E.", "text": "I Boo-Yaa T.R.I.B.E. sono un gruppo hip hop statunitense, formatosi a Los Angeles nel 1990.\nOriginariamente era composto da sei fratelli di Los Angeles ma di origine samoana, figli di un ministro battista. I fratelli Devoux sono:\nStoria del gruppo.\nNonostante le inclinazioni religiose del padre, i fratelli finiscono per fare la vita di strada, entrando a far parte della gang dei Mob Piru Bloods, e finendo tutti in prigione per possesso di droga o di armi da fuoco. Alla morte di Robert Deviux, uno dei fratelli, colpito in maniera fatale durante una sparatoria, i sei rimanenti decidono di cambiare vita, e si trasferiscono in Giappone da un loro cugino, praticante il sumo.\nAttirati dalla break dance, costituiscono un gruppo di ballo, i Blue City Crew che ha una entusiasta risposta del pubblico giapponese, tornano cos\u00ec a Los Angeles per dedicarsi al rap pi\u00f9 che al ballo, e la loro prima opera \u00e8 il 12\" \"Coming Hard To America\". Scelgono come nome Boo-Yaa T.R.I.B.E. (prima che boo-yaa diventasse un grido esuberante, simboleggiava il rumore di un'arma da fuoco; T.R.I.B.E. sta per Too Rough International Boo-Yaa Empire). Dopo una collaborazione nella traccia di Club Nouveau \"No Friend Of Mine\", il gruppo entra nella sfera dell'etichetta Island's 4th &amp; Broadway, pubblicando poi l'album \"New Funky Nation\" nel 1990. Il singolo che segue \u00e8 \"Psicho Funk\", nella top 40 dell'R&amp;B Album Chart.\nIl secondo album, \"Good Times Bad Times\", viene registrato nel 1992, con ospiti come George Clinton, Ice Cube e Living Colour. Nonostante la partecipazione della band al Lollapalooza Tour, l'LP non viene mai pubblicato. Nel 1993 collaborano con Faith No More in \"Another Body Murdered\", che verr\u00e0 inserita con successo nella colonna sonora di \"Cuba libre - La notte del giudizio\".\nCon etichette minori, come la First Kut e la Smaller Bullet Proof, il gruppo pubblica due album: \"Occupation Hazardous\" e \"Doomsday\" entrambi del 1995. In questo periodo alcuni membri variano i loro nomi d'arte: Danny diviene Monsta O, Roscoe diventa Murder One, Donald cambia in Kobra Konvict.\nAlla ricerca di una certa indipendenza musicale, il gruppo fonda una propria etichetta discografica: la Samoan Mafia Records. Nel 1997 esce \"Angry Samoans\", nel 2000 \"Mafia Lifestyle\", con partecipazioni da parte di Layzie Bone, Yukmouth e Treach dei Naughty by Nature. David lascia poi il gruppo e viene sostituito da Vincent Devoux aka F Gawtti, che partecipa al film \"The Italian Job\" del 2003. Sempre nel medesimo anno la band pubblica \"West Koasta Nostra\" a cui collaborano anche Eminem, B-Real e Kurupt. Nel 2006 registrano con i P.O.D. \"On The Grind\" dall'album \"Testify\".\nLa loro song \"Legends\" \u00e8 stata inserita nella OST (Original Sound Track) del videogame \"True Crime Streets of L.A.\"."}
{"id": "499128", "revid": "79968", "url": "https://it.wikipedia.org/wiki?curid=499128", "title": "Damigella della notte", "text": ""}
{"id": "499134", "revid": "1833487", "url": "https://it.wikipedia.org/wiki?curid=499134", "title": "Ted Wong", "text": "Ha praticato e insegnato il Jeet Kune Do.\nArti marziali.\nIl primo incontro di Wong con Bruce Lee risale al 1967, a Los Angeles, California, dove Lee stava dando un seminario. Pur nutrendo un certo interesse per la boxe, Wong non aveva precedenti esperienze nella pratica marziale. Wong fu cos\u00ec impressionato da Lee che decise di studiare presso il suo kwoon, l'Istituto di Jun Fan Gung Fu, nella chinatown di Los Angeles. Poco dopo aver iniziato i suoi studi, Lee prese Wong come suo studente privato. Wong divenne, cos\u00ec, sparring-partner e amico intimo di Lee.\nWong partecip\u00f2 all'evoluzione del Tao of Chinese Gung Fu in Jeet Kune Do. Nei diari dello stesso maestro Lee si trovano testimonianze di almeno 122 incontri tra il 1967 e il 1971. Era anche presente mentre Lee istruiva altri allievi, come Joe Lewis, campione di karate o Kareem Abdul-Jabbar, star del basket. Egli \u00e8 una delle pochissime persone ad aver avuto un insegnamento nel Jeet Kune Do da parte dello stesso Bruce Lee. \u00c8 inoltre una delle uniche quattro persone a ricevere una certificazione tecnica direttamente da Bruce Lee insieme a Taky Kimura, James Yimm Lee e Dan Inosanto e una delle uniche due insieme a quest'ultimo ad essere certificata nel Jeet Kune Do. Ted Wong consegu\u00ec il 2nd Rank sia nel Tao of Gung Fu che nel Jeet Kune Do.Altra cosa degna di nota \u00e8 che Ted Wong non ha mai insegnato nulla oltre a ci\u00f2 che gli aveva insegnato Lee in persona. Inoltre ha insegnato privatamente anche alla figlia di Lee, Shannon Lee, oltre che a Teri Tom (allieva diretta per 10 anni) e a molti altri; anche in Italia ha avuto alcuni allievi diretti.\nLe linee guida di insegnamento di Ted Wong sono il footwork, l'uso degli strumenti avanzati, giusto posizionamento del corpo e continuo allenamento per perfezionare le proprie capacit\u00e0 psicofisiche.\nDal 2001 \u00e8 incluso nella \"Martial arts Hall of fame\"."}
{"id": "499136", "revid": "88740", "url": "https://it.wikipedia.org/wiki?curid=499136", "title": "Woodcock", "text": ""}
{"id": "499138", "revid": "599013", "url": "https://it.wikipedia.org/wiki?curid=499138", "title": "Aldo Ammazzalorso", "text": "\u00c8 nipote di Luis Monti.\nCarriera.\nInizi\u00f2 guidando le giovanili del Pineto, passando ad allenare la prima squadra nel 1987, quando militava in Interregionale. Nel 1989-90, al primo anno sulla panchina della Vastese, conquist\u00f2 la promozione in Serie C2; non confermato, pass\u00f2 al Sulmona e Santegidiese.\nNel 1993-1994 fu ingaggiato dal , con cui conquist\u00f2 una nuova promozione in C2; nel 1994-1995 gli abruzzesi chiusero al settimo posto, nel 1995-1996 al nono. Nel 1996-1997 pass\u00f2 al , con cui ottenne il nono posto; allen\u00f2 ancora la in D prima di venire assunto dall'Aquila neopromossa in C2: sesta nel 1998-1999, nel 1999-2000 sal\u00ec in Serie C1 dai play-off.\nAssunto dall' in Serie C. Si misero in luce con questa squadra Giuseppe Mascara, Michele Fini, Giovanni Ignoffo. Dopo la partecipazione ai play-off, Ammazzalorso e quattro giocatori irpini (tra cui Fini) vennero acquistati dal Catania di Riccardo Gaucci.\nIn Sicilia i risultati altalenanti gli costarono l'esonero alla sedicesima giornata; Ammazzalorso ripart\u00ec col in C1, conquistando promozione e Supercoppa di Lega di Serie C1. Esord\u00ec nei cadetti subentrando all'esonerato Loris Dominissini sulla panchina dell'. Nel 2004-05 diresse per solamente sette gare la ; viene infatti esonerato dopo 3 sconfitte consecutive e la Salernitana all'ultimo posto in classifica con 3 punti.\nL'11 ottobre 2006 fu chiamato a sostituire, a campionato cadetto in corso, l'esonerato Davide Ballardini al , impantanato in una difficile situazione di classifica ma venne esonerato. Fu ingaggiato il 17 settembre 2007 dalla . . Nella stagione 2009-2010 guider\u00e0 la Santegidiese, squadra abruzzese, nel campionato di Serie D. Dopo l'esordio negativo, con la sconfitta in casa 5-3 sub\u00ecta dal Chieti, . Viene esonerato a fine febbraio dopo la sconfitta subita 4-0 a Canistro, \nIl 28 febbraio 2011 torna nel per sostituire l'esonerato Rinaldo Cifaldi. Dopo appena un mese, in cui i risultati di Ammazzalorso sono stati scarsi e peggiori del suo predecessore, ottenendo 2 punti in 5 partite, il 28 marzo \u00e8 esonerato per lasciare il posto nuovamente a Rinaldo Cifaldi.\nNella stagione 2011-2012 \u00e8 responsabile del settore giovanile del Pineto. Nel gennaio 2016 diventa allenatore della prima squadra del Pineto nel campionato di Eccellenza subentrando al dimissionario Giuseppe Donatelli."}
{"id": "499142", "revid": "308552", "url": "https://it.wikipedia.org/wiki?curid=499142", "title": "Cerasuolo", "text": "Il Cerasuolo \u00e8 un vino tipico italiano, in particolare d'Abruzzo, Lazio e Sicilia.\nIl nome parrebbe derivare dal latino tardo \"cerasium\", cio\u00e8 \"ciliegia\".\nPropriet\u00e0.\nIl colore \u00e8 un rosso detto appunto \"cirasce\" (in dialetto abruzzese significa ciliegia) e \"cirasa\" (dal siciliano ciliegia) da cui il nome, il sapore \u00e8 secco e va da sentori di mandorla a frutti rossi (mele, pere, prugne, pesche ed ovviamente ciliegie). \nL'ampiezza olfattiva e gustativa, nelle migliori marche e nelle migliori annate, \u00e8 molto ampia e la persistenza, sempre olfattiva e gustativa \u00e8 pi\u00f9 o meno duratura a seconda della qualit\u00e0 del vino.\nDovrebbe rientrare nei vini rossi ma taluni indicano il Cerasuolo anche come vino ros\u00e8.\n\u00c8 un vino categorizzato nella categoria DOC, e nelle migliori qualit\u00e0 anche nella categoria DOCG (Denominazione di Origine Controllata e Garantita)."}
{"id": "499143", "revid": "1488558", "url": "https://it.wikipedia.org/wiki?curid=499143", "title": "Nanoparticella", "text": "Con il termine nanoparticella si identificano normalmente delle particelle formate da aggregati atomici o molecolari con un diametro compreso indicativamente fra 1 e 100 nm.\nPer dare un'idea dell'ordine di grandezza, le celle elementari dei cristalli hanno lunghezze dell'ordine di un nanometro; la doppia elica del DNA ha un diametro di circa 2\u00a0nm. La comunit\u00e0 scientifica non ha ancora determinato una misura univoca: possono essere definite misure diverse a seconda se l'approccio \u00e8 dal punto di vista chimico, fisico, o della biologia molecolare o anatomia patologica. La dimensione minima \u00e8 quella della molecola oggetto di studio o valutazione.\nIl termine \u00e8 utilizzato correntemente per indicare \"nanoaggregati\", cio\u00e8 aggregati molecolari o atomici, con interessanti propriet\u00e0 chimico-fisiche, che possono essere anche prodotti e utilizzati nelle \"nanotecnologie\".\nA volte il termine \u00e8 utilizzato per indicare \"particolato\" ultrafine (in particolare le singole particelle discrete componenti le \"nanopolveri\").\n\"Nanosfere\" o \"Nanocapsule\":\nIn campo farmaceutico, sono sistemi a matrice polimerica impiegati per la veicolazione di principi attivi particolarmente citotossici o con rilevanti problemi farmacocinetici. Attualmente alcune formulazioni sono in fase II di sperimentazione.\nI nanocarrier sono utilizzati per un trasporto pi\u00f9 efficace di farmaci e vaccini all'interno del corpo.\nIntroduzione.\nIn nanotecnologia, una particella \u00e8 definita come un piccolo oggetto che si comporta come un'unit\u00e0 intera in termini di suo trasporto e propriet\u00e0. Essa viene ulteriormente classificata secondo la dimensione: in termini di diametro, le particelle sottili coprono un campo che va dai 100 ai 2500 nanometri, mentre le particelle ultrasottili, d'altra parte, vengono classificate tra 1 e 100 nanometri. Le nanoparticelle, in modo simile alle particelle ultrasottili, vengono misurate tra 1 e 100 nanometri. Le nanoparticelle possono o non possono mostrare propriet\u00e0 relative alle dimensioni diversificate significativamente da quelle osservate nelle particelle sottili o nei materiali massicci. Sebbene la grandezza della maggior parte delle molecole rientri in quanto sopra accennato, le singole molecole di solito non vengono classificate come nanoparticelle.\nI nanocluster possiedono almeno una dimensione compresa fra 1 e 10 nanometri e una stretta distribuzione dimensionale. Le nanopolveri sono agglomerati di particelle ultrasottili, nanoparticelle, o nanocluster.\nI nanocristalli della dimensione del nanometro, o le particelle ultrasottili a singolo dominio (\"single-domain\"), vengono spesso riferite come nanoparticelle nanocristalline. \nLa ricerca sulle nanoparticelle \u00e8 attualmente un'area di intenso interesse scientifico dovuto alla vasta variet\u00e0 di applicazioni potenziali nei campi della biomedicina, ottica ed elettronica. Negli Stati Uniti, la National Nanotechnology Initiative ha elargito un generoso finanziamento pubblico per la ricerca sulle nanoparticelle.\nStoria.\nSebbene le nanoparticelle siano in genere considerate un'invenzione moderna, in effetti esse hanno una storia piuttosto lunga. Le nanoparticelle - delle cui propriet\u00e0 peraltro non si era perfettamente consapevoli, non nel senso moderno - erano utilizzate dagli artigiani gi\u00e0 nel IX secolo in Mesopotamia per generare un effetto scintillante sulla superficie del vasellame.\nLa ceramica medievale e rinascimentale spesso conserva un caratteristico scintillio metallico color oro o rame. Questo fenomeno \u00e8 causato da una pellicola metallica applicata sulla superficie trasparente di una vetrinatura (tecnica del lustro). Il lustro pu\u00f2 essere ancora visibile se la pellicola ha resistito all'ossidazione e altri degradi atmosferici.\nIl lustro scaturiva dalla pellicola stessa, contenente nanoparticelle di argento e rame disperse in modo omogeneo nella matrice vetrosa della superficie di ceramica. Queste nanoparticelle erano create dagli artigiani mescolando sali di rame e argento con ossidi, con l'aggiunta di aceto, ocra e argilla, sulla superficie della ceramica precedentemente smaltata. L'oggetto era poi posto in un forno e riscaldato alla temperatura di circa 600\u00a0\u00b0C in un ambiente di ossido-riduzione.\nCon il calore lo strato di vernice si assottigliava, provocando la migrazione degli ioni di rame e argento verso gli strati esterni della superficie, il cui ambiente di ossido-riduzione riduceva gli ioni di nuovo in metalli che insieme formavano le nanoparticelle che davano l'effetto ottico e il colore.\nLa tecnica del lustro dimostra che gli antichi artigiani possedevano una conoscenza empirica piuttosto sofisticata dei materiali. La tecnica era originaria del mondo islamico. Dato che i musulmani non permettevano l'utilizzo di oro nelle raffigurazioni artistiche, s'era trovato il modo di ricrearne gli effetti senza usarlo, appunto la tecnica del lustro.\nMichael Faraday, nel suo saggio del 1857, forn\u00ec la prima descrizione scientifica delle propriet\u00e0 ottiche dei metalli su scala-nanometrica. In un successivo studio, Turner pose in rilievo che: \"\u00e8 bene sapere che quando foglie sottili di oro o argento sono stese sopra il vetro e riscaldate a una temperatura ben al di sotto del calor rosso (~500\u00a0\u00b0C), ha luogo un notevole mutamento delle propriet\u00e0, per cui la continuit\u00e0 della pellicola metallica \u00e8 distrutta. Il risultato \u00e8 che la luce bianca \u00e8 adesso liberamente trasmessa, la riflessione \u00e8 allo stesso tempo diminuita, mentre la resistivit\u00e0 elettrica aumenta enormemente\".\nUniformit\u00e0.\nIl processo chimico e la sintesi dei componenti tecnologici ad alto rendimento per settori privati, industriali e militari richiede l'uso di ceramica molto pura, polimeri, vetroceramica e materiali compositi. In corpi condensati formati da polveri sottili, le dimensioni e le forme della particella di una polvere tipica spesso conducono a morfologie di \"impacchettamento\" (packing) non-uniforme facendo variare la densit\u00e0 nell'agglomerato di polvere.\nL'agglomerazione incontrollata di polveri dovuta alle forze attrattive di Van der Waals possono anche portare a un innalzamento nelle disomogeneit\u00e0 microstrutturali. Tensioni differenziali che si sviluppano, come risultato di una contrazione dovuta all'essiccamento non-uniforme, sono direttamente relazionate al tasso in cui il solvente pu\u00f2 essere rimosso, e in tal modo fortemente dipendente dalla distribuzione della porosit\u00e0. Tali tensioni sono associate ad una transizione da plastico-a-friabile in corpi solidificati, e possono far propagare fratture nei corpi raffreddati se non vengono mitigate. \nInoltre, ogni fluttuazione nella densit\u00e0 dell'imballaggio (\"packing\") nell'agglomerato cos\u00ec come viene preparato per il forno \u00e8 spesso amplificata durante il processo di sinterizzazione, ottenendo un addensamento disomogeneo. \u00c8 stato dimostrato che alcuni pori e altri difetti strutturali associati alle variazioni di densit\u00e0 giochino un ruolo pregiudizievole nel processo di sinterizzazione accrescendo e perci\u00f2 limitando le densit\u00e0 finale. Tensioni differenziali che sorgono dall'addensamento disomogeneo si dimostrano essere anche il risultato della propagazione di fratture interne, diventando cos\u00ec la \"forza che controlla\" le fessure.\nSarebbe perci\u00f2 desiderabile processare un materiale in modo tale che esso sia fisicamente uniforme in relazione alla distribuzione dei componenti e della porosit\u00e0, piuttosto che usare la distribuzione delle dimensioni delle particelle che ne eleveranno al massimo grado la densit\u00e0 verde. Il contenimento di un insieme disperso in modo uniforme di particelle fortemente interattive in sospensione richiede il totale controllo delle forze inter-particelle. Le particelle monodisperse e i colloidi forniscono questa potenzialit\u00e0.\nLe polveri monodisperse di silice colloidale, per esempio, possono dunque essere sufficientemente stabilizzate onde assicurare un alto grado di ordine nel cristallo colloidale o solido colloidale policristallino che risulta dall'aggregazione. Il grado di aggregazione sembra essere limitato dal tempo e dallo spazio concesso per correlazioni a pi\u00f9 lungo raggio da stabilire. Tali imperfette strutture colloidali policristalline sembrano essere gli elementi di base della scienza dei materiali colloidali submicrometrici, e, dunque, sono il primo passo per sviluppare un comprensione pi\u00f9 rigorosa dei meccanismi coinvolti nell'evoluzione microstrutturale nei materiali ad alto rendimento e componenti.\nPropriet\u00e0.\nLe nanoparticelle sono di grande interesse scientifico dato che sono in effetti un ponte tra materiali grossolani e le strutture atomiche o molecolari. Il materiale di grandi dimensioni avrebbe propriet\u00e0 fisiche costanti rispetto alla sua dimensione, ma sono spesso osservate le propriet\u00e0 dipendenti dalla dimensione su scala del nanometro. Le propriet\u00e0 dei materiali mutano non appena si avvicinano alla scala nanometrica quando la percentuale di atomi della superficie del materiale diventa significante.\nPer i materiali di dimensioni pi\u00f9 grandi di un micrometro (o micron), la percentuale di atomi a livello superficiale \u00e8 insignificante in rapporto al numero di atomi compresi nella massa complessiva del materiale. Le interessanti e talvolta inaspettate propriet\u00e0 delle nanoparticelle sono tuttavia dovute pi\u00f9 che altro alla grande area di superficie del materiale, che prevale sui contributi apportati dalla piccola massa del materiale.\nUn eccellente esempio di ci\u00f2 \u00e8 l'assorbimento della radiazione solare da parte delle cellule fotovoltaiche, molto pi\u00f9 alta nei materiali composti di nanoparticelle rispetto agli strati sottili che costituiscono i pezzi continui di materiale. In questo caso, le particelle pi\u00f9 sono piccole, pi\u00f9 grande \u00e8 l'assorbimento solare.\nAltri mutamenti di propriet\u00e0 dipendenti dalla dimensione includono il confinamento quantico nelle particelle dei semiconduttori, la risonanza plasmonica di superficie in alcune particelle metalliche e nel superparamagnetismo in materiali magnetici. Ironicamente, i mutamenti nelle propriet\u00e0 fisiche non sono sempre desiderabili. Materiali ferroelettrici pi\u00f9 piccoli di 10\u00a0nm possono mutare la loro direzione di magnetizzazione utilizzando energia termica a temperatura ambiente, rendendoli perci\u00f2 inadatti per l'immagazzinamento dati.\nLa sospensione di nanoparticelle \u00e8 possibile poich\u00e9 l'interazione della sua superficie con il solvente \u00e8 abbastanza forte da superare la differenza di densit\u00e0, che diversamente risulta di solito in un materiale che affonda o galleggi in un liquido. Le nanoparticelle possiedono spesso anche inaspettate propriet\u00e0 ottiche poich\u00e9 esse sono abbastanza piccole da confinare i loro elettroni producendo effetti quantici. Per esempio le nanoparticelle d'oro in soluzione appaiono di una colorazione che va dal rosso cupo al nero.\nLe nanoparticelle hanno un'area di superficie molto ampia in rapporto al volume, fornendo cos\u00ec una tremenda forza trainante per diffusione, specialmente ad elevate temperature. La sinterizzazione pu\u00f2 avere luogo a temperature pi\u00f9 basse, su scale di tempo pi\u00f9 brevi rispetto alle particelle pi\u00f9 grandi. Questo teoricamente non intacca la densit\u00e0 del prodotto finale, sebbene le difficolt\u00e0 del flusso e la tendenza delle nanoparticelle ad agglomerarsi complica la faccenda. L'ampia area di superficie in rapporto al volume riduce anche il punto di fusione incipiente delle nanoparticelle.\nPer di pi\u00f9, si \u00e8 scoperto che le nanoparticelle trasmettono alcune propriet\u00e0 aggiuntive in diversi prodotti di uso quotidiano. Per esempio la presenza di particelle di diossido di titanio trasmettono ci\u00f2 che si chiama effetto auto-pulente. Si \u00e8 scoperto che le particelle di ossido di zinco hanno la propriet\u00e0, di gran lunga superiore a masse pi\u00f9 grandi, di bloccare i raggi UV. Questa \u00e8 una delle ragioni perch\u00e9 vengono spesso utilizzate nella preparazione di lozioni per creme solari.\nLe nanoparticelle argillose incorporate in matrici di polimeri aumentano la robustezza, rendendo pi\u00f9 resistenti i materiali plastici, verificabile tramite una pi\u00f9 alta temperatura di transizione vetrosa e con altri test sulle propriet\u00e0 meccaniche. Queste nanoparticelle sono dure, e trasmettono le loro propriet\u00e0 al polimero (plastico). Le nanoparticelle vengono anche legate alle fibre tessili in modo da creare capi d'abbigliamento eleganti e funzionali.\nSono state create nanoparticelle metalliche, dielettriche, e semiconduttrici, come pure strutture ibride (vale a dire, nanoparticelle \"core-shell\"). Le nanoparticelle costituite da materiale semiconduttore possono anche essere definite punti quantistici se sono abbastanza piccole (in genere al di sotto dei 10\u00a0nm) affinch\u00e9 si verifichi la quantizzazione dei livelli di energia dell'elettrone. Tali particelle in nanoscala vengono utilizzate in applicazioni biomedicali come portatori di farmaci (\"drug carriers\") o rilevatori di immagine (\"imaging agents\").\nSono state prodotte particelle semi-solide e leggere. Un prototipo di nanoparticle di natura semi-solida \u00e8 il liposoma. Vari tipi di particelle liposomiche vengono attualmente utilizzate clinicamente come sistemi per trasportare farmaci anti-cancro e vaccini.\nSintesi.\nCi sono diversi metodi per creare nanoparticelle, incluso l'attrito e la pirolisi. Con l'attrito, le particelle di scala macro o micro sono poste in un mulino a biglie, un mulino a biglie planetario, o altro sistema che ne adotti il meccanismo. Le particelle che ne risultano hanno l'aspetto per poter ottenere nanoparticelle. Con la pirolisi, un precursore vaporoso (liquido o gas) \u00e8 forzato attraverso un orifizio ad alta pressione e bruciato. Il solido che ne risulta (una specie di fuliggine) ha l'aspetto per poter recuperare particelle di ossido dai gas prodotti. La pirolisi spesso si ottiene in aggregati e agglomerati piuttosto che nelle singole particelle primarie.\nProcessi al plasma.\nPossono essere divisi in molteplici categorie, quelle pi\u00f9 usate in campo industriale sono processi al plasma alle microonde e sintesi plasma-spray.\nUn plasma termico pu\u00f2 anche apportare l'energia necessaria a causare l'evaporazione di particelle della dimensione del micrometro. Le temperature del plasma termico sono dell'ordine di 10.000 K, in modo che la polvere solida evapori facilmente. Le nanoparticelle sono formate nella fase di raffreddamento mentre sussiste lo stato di plasma. I principali tipi di torce a plasma termico usate per produrre nanoparticelle sono getti di plasma dc, plasma ad arco dc e induzioni a radio frequenza (RF). Nelle torce al plasma per induzione a RF, l'energia che si associa al plasma viene realizzata attraverso il campo elettromagnetico generato dalla bobina di induzione. Il gas plasma non viene a contatto con gli elettrodi, in modo da eliminare fonti possibili di contaminazione, permettendo l'operazione di tali torce al plasma con ampi campioni di gas, inclusi quelli inerti, riducenti, ossidanti e altre misture di gas corrosivi.\nLa frequenza di lavoro \u00e8 in genere compresa tra i 200\u00a0kHz e i 40\u00a0MHz. Le unit\u00e0 di laboratorio arrivano a livelli di potenza dell'ordine di 30-50\u00a0kW, mentre le unit\u00e0 industriali su larga scala sono state testate a livelli di potenza che arrivano fino a . Poich\u00e9 il tempo di permanenza delle gocce di alimento iniettate nel plasma \u00e8 molto breve, \u00e8 importante che le dimensioni della goccia siano abbastanza piccole in modo da ottenere una completa evaporazione. Il metodo del plasma a RF \u00e8 stato usato per sintetizzare differenti materiali di nanoparticelle, per esempio la sintesi di varie nanoparticelle ceramiche quali ossidi, carburi e nitruri di Ti e Si (vedi tecnologia del plasma a induzione).\nAerosol.\nI processi basati su aerosol si utilizzano soprattutto per l\u2019applicazione di rivestimenti. I precursori chimici, spruzzati su una superficie in ambiente riscaldato, formano le nanoparticelle dopo aver subito una pirolisi. Sotto questa famiglia si trovano metodi come la pirolisi a fiamma.\nCondensazione di gas.\nIl processo di condensazione dei gas \u00e8 il metodo di produzione di nanoparticelle ceramiche e metalliche pi\u00f9 famoso (si utilizza gi\u00e0 dagli anni \u201930). Le parti principali del sistema di condensazione sono una camera a vuoto collegata a un elemento riscaldante, il materiale che deve essere vaporizzato, una camera di raffreddamento collegata ad un sistema di raccolta delle polveri ed un sistema di pompaggio. Il materiale nella camera a vuoto viene portato ad una temperatura e ad una pressione tali da stabilire un flusso di materia che va a collidere con il gas presente nella camera di raffreddamento formando nanoparticelle di forma sferica. Il fluido di raffreddamento a seconda delle applicazioni pu\u00f2 essere reattivo o inerte.\nLa condensazione di gas inerti viene usata di frequente per formare nanoparticelle da metalli che hanno un basso punto di fusione. Il metallo viene vaporizzato in una camera a vuoto e dunque super-raffreddato con un flusso di gas inerte. Il vapore del metallo super-raffreddato condensa in particelle delle dimensioni dell'ordine del nanometro, il quale pu\u00f2 essere sospeso in un flusso di gas inerte e depositato su un substrato o studiato \"in situ\".\nAblazione laser.\nCon l\u2019ablazione laser, utilizzando un raggio laser ad alta potenza con un sistema di focalizzazione ottica ed un sistema di alimentazione del target, si possono creare nanoparticelle che possono venir raccolte in un apposito collettore.\nScarica ad arco.\nLa tecnica si basa sul caricare elettricamente due elettrodi, composti dal metallo che si vuole vaporizzare. Sfruttando il fenomeno dell\u2019arco elettrico si possono vaporizzare piccole quantit\u00e0 metalliche sufficienti a formare nanoparticelle. Spesso si classifica come scarica ad arco anche il processo di ionizzazione a scintilla (spark ionization), anche se i due metodi differiscono leggermente per la durata della scarica: nella scarica ad arco questa \u00e8 continua, mentre nella ionizzazione a scintilla \u00e8 momentanea.\nNei reattori di plasma ad arco, l'energia necessaria per l'evaporazione e reazione viene fornita da un arco elettrico formato tra l'anodo e il catodo. Per esempio, la sabbia silicea pu\u00f2 essere vaporizzata con un plasma ad arco a pressione atmosferica. Il miscuglio che ne risulta di gas plasma e vapore di silice pu\u00f2 essere rapidamente raffreddato tramite ossigeno, assicurando la qualit\u00e0 della silice esalata prodotta.\nSol-gel.\nIl processo sol-gel \u00e8 una tecnica \"wet-chemical\" (nota anche come sedimentazione di soluzione chimica) ampiamente usata di recente nei campi della scienza dei materiali e nell'ingegneria ceramica. Tali metodi vengono utilizzati principalmente per la fabbricazione di materiali (in genere un ossido metallico) partendo da una soluzione chimica (\"sol\", sta per soluzione) che agisce come precursore per una rete integrata (o \"gel\") di particelle discrete o polimeri reticolati.\nI precursori tipici sono gli alcossidi metallici e cloruri, i quali subiscono idrolisi e reazioni di policondensazione per formare un \"solido elastico\" reticolato o una sospensione (o dispersione) colloidale \u2013 un sistema composto di particelle submicrometriche discrete disperse (spesso amorfe) in vari gradi in un fluido ospite. La formazione di un ossido metallico implica collegamenti di nuclei metallici con legami del tipo osso- (M-O-M) o idrosso- (M-OH-M), generando dunque polimeri osso-metallici o idrosso-metallici in soluzione. Quindi, il sol evolve verso la formazione di un sistema bifasico simil-gel contenente sia una fase liquida che una fase solida le cui morfologie vanno dalle particelle discrete alle reti di polimeri continui.\nNel caso del colloide, la frazione di volume di particelle (o densit\u00e0 della particella) pu\u00f2 essere cos\u00ec bassa che pu\u00f2 essere necessario rimuovere inizialmente una significativa quantit\u00e0 di fluido affinch\u00e9 le propriet\u00e0 simil-gel possano essere riconosciute. Ci\u00f2 pu\u00f2 essere realizzato in svariati modi. Il metodo pi\u00f9 semplice \u00e8 dare tempo alla sedimentazione di realizzarsi, e dunque versando il liquido rimanente. La centrifugazione pu\u00f2 anche essere utilizzata per accelerare il processo di separazione di fase.\nLa rimozione della fase rimanente del liquido (solvente) richiede un processo essiccativo, in genere accompagnato da una significativa quantit\u00e0 di contrazione (\"shrinkage\") e addensamento. Il tasso in cui il solvente pu\u00f2 essere rimosso viene determinato in definitiva dalla distribuzione di porosit\u00e0 nel gel. L'ultima microstruttura del componente finale sar\u00e0 chiaramente influenzata in modo deciso dai mutamenti implementati durante questa fase di lavorazione. In seguito, un trattamento termico, o processo di \"cottura\", si rende spesso necessario onde favorire un ulteriore policondensazione e accrescere le propriet\u00e0 meccaniche e stabilit\u00e0 strutturale tramite sinterizzazione finale, addensamento e crescita del granulo. Uno dei vantaggi particolari nell'uso di questa metodologia come opposta alle pi\u00f9 tradizionali tecniche di trattamento \u00e8 quell'addensamento spesso portato a termine a una temperatura molto pi\u00f9 bassa.\nIl sol del precursore pu\u00f2 essere depositato su un substrato per formare una pellicola (per esempio tramite rivestimento per immersione o rivestimento per rotazione), fusa dentro un contenitore adatto con forma desiderata (per esempio per ottenere delle ceramiche monolitiche, vetri, fibre, membrane, aerogel), o utilizzato per sintetizzare polveri (per esempio microsfere, nanosfere). L'approccio sol-gel \u00e8 una tecnica conveniente e a bassa temperatura che permette un eccellente controllo della composizione chimica del prodotto. Anche piccole quantit\u00e0 di dopanti, come coloranti organici e metalli alcalino terrosi rari, possono essere introdotti nel sol e infine uniformemente dispersi nel prodotto finale. Pu\u00f2 essere utilizzato nella manifattura e trattamento delle ceramiche come un materiale di investment casting, o come mezzi di produzione di pellicole molto sottili di ossidi metallici per vari scopi. I materiali derivati dal sol-gel hanno diverse applicazioni in ottica, elettronica, energia, spazio, (bio)sensori, medicina (per esempio rilascio di farmaco controllato) e tecnologia di separazione (per esempio cromatografia). \nL'interesse nel trattamento sol-gel pu\u00f2 essere fatto risalire agli anni 1880-1890 tramite l'osservazione dell'idrolisi di ortosilicato tetraetile (TEOS, \"tetraethyl orthosilicate\") che in ambiente acido porta alla formazione di SiO2 nella forma di fibre e monoliti. La ricerca del sol-gel crebbe diventando cos\u00ec importante che negli anni '90 vennero pubblicati pi\u00f9 di 35.000 documenti riguardanti il processo. \nMetodo solvotermico.\nPer questa tecnica si utilizzano solventi ad una temperatura decisamente superiore al loro punto di ebollizione, tenuti in serbatoi sigillati ad alta pressione. Una sottoclasse della sintesi solvotermica ampiamente utilizzata \u00e8 la sintesi idrotermica, dove si utilizza acqua surriscaldata o in condizioni supercritiche con una soluzione di sali metallici.\nIniezione a caldo.\nLa sintesi di nanoparticelle denominata iniezione a caldo consiste in un processo batch nel quale i precursori chimici vengono iniettati rapidamente in un reattore riscaldato contenente una miscela di solventi e ligandi.\nSintesi industriale.\nLa sintesi industriale di nanoparticelle consiste nello scale up dei metodi di sintesi per la loro produzione, che ad oggi vedono impiego per lo pi\u00f9 in laboratorio. Generalmente si parla di produzione su larga scala di nanoparticelle per una quantit\u00e0 prodotta a partire dai kg/h in su (in laboratorio si producono quantit\u00e0 come mg/h o g/h).\nL\u2019Unione Europea ed altri Stati stanno finanziando la ricerca ed il conseguente impiego industriale delle nanoparticelle, in quanto le loro prestazioni in molti ambiti sono superiori a quelle dei materiali utilizzati tradizionalmente, spesso associate ad una riduzione di costi rispetto al materiale che andrebbero a rimpiazzare.\nTuttavia lo sviluppo \u00e8 rallentato da una serie di problematiche quali: la presenza maggiore di impurit\u00e0 a larga scala rispetto al laboratorio, l\u2019assenza di una regolamentazione relativa (sicurezza e salute dell\u2019ambiente di lavoro, diritti di propriet\u00e0 intellettuale, impatto ambientale), la necessit\u00e0 di monitoraggio in situ per il controllo della qualit\u00e0 e la riluttanza dell\u2019industria ad investire in questo ambito in assenza di un ritorno economico sicuro.\nI metodi di sintesi industriale si possono suddividere in bottom-up e top-down.\nMetodi Bottom-up.\nAll\u2019interno di questa famiglia si possono classificare le tecniche di sintesi in fase vapore e in fase liquida.\nTra le tecniche in fase vapore si hanno i metodi basati su aerosol, condensazione da gas, ablazione laser, processi al plasma, scarica ad arco.\nI metodi basati su aerosol sono metodi comuni, semplici, poco costosi in rapporto al valore del materiale prodotto. La temperatura nella fase di sintesi deve essere sufficientemente alta da permettere la pirolisi dei precursori chimici. Pu\u00f2 presentare delle criticit\u00e0 dovute alla perdita della relazione matematica tra temperatura e velocit\u00e0 di crescita delle nanoparticelle. \u00c8 utilizzato per produrre pigmenti di nerofumo e ossido di titanio per pitture, fibre ottiche e ossido di silicio.\nNel caso della condensazione da gas in campo industriale la temperatura di riscaldamento del materiale deve essere molto pi\u00f9 alta del suo punto di fusione ma inferiore al suo punto di ebollizione. \u00c8 necessario mantenere la pressione del gas elevata a sufficienza da promuovere la formazione delle particelle ma bassa abbastanza per mantenere una forma sferica. Nel caso si utilizzi ossigeno come gas reattivo, bisogna fare attenzione alla rapida ossidazione, che comporterebbe un riscaldamento eccessivo con conseguente sinterizzazione delle particelle. Siccome si hanno collisioni casuali la formazione delle particelle \u00e8 random e si possono formare degli agglomerati che hanno come conseguenza l\u2019allargamento della distribuzione dimensionale (particle-size distribution). Utilizzando questo metodo possiamo ottenere un gran quantitativo di polveri ceramiche e metalliche in un tempo relativamente breve. Si usa per produrre ad esempio nanoparticelle di ossido di zinco.\nQuando si utilizza l\u2019ablazione laser la concentrazione e la distribuzione dimensionale delle particelle dipendono da diversi fattori: il mezzo presente nella camera di ablazione (aria, argon, acqua), il materiale target ed i parametri del laser (lunghezza d\u2019onda, durata della pulsazione, energia, tempo di ripetizione e velocit\u00e0 di scansionamento). Se si esegue la sintesi in argon si ha una quantit\u00e0 di nanoparticelle generate 100 volte maggiore rispetto alla sintesi in aria, che a sua volta genera un quantitativo di materiale 100 volte pi\u00f9 grande rispetto alla sintesi in acqua. Se valutiamo la concentrazione delle particelle prodotte in aria questa \u00e8 dell\u2019ordine di 105 cm-3, mentre se eseguita in argon questa \u00e8 dell\u2019ordine di 106 cm-3. Inoltre, la concentrazione \u00e8 un parametro critico del processo, in quanto un\u2019eccessiva concentrazione porta alla formazione di aggregati che peggiorano la qualit\u00e0 del prodotto. Il principale vantaggio consiste nell\u2019utilizzo di metalli ed ossidi metallici come precursori, che permette la produzione di materiali ad alta cristallinit\u00e0. Questo processo \u00e8 applicato solo in casi particolari in quanto spesso presenta basse rese ed alti costi operazionali. Ad esempio si utilizza per produrre nanoparticelle di nichel.\nUtilizzando la scarica ad arco, operando a temperature estremamente elevate (circa ) per tempi estremamente ridotti (decine di millisecondi), la velocit\u00e0 di evaporazione diventa un importante parametro di processo, cos\u00ec come la concentrazione del metallo vaporizzato. Il gas pi\u00f9 economico da poter utilizzare \u00e8 l\u2019azoto, in questo modo l\u2019unico parametro di processo rilevante \u00e8 la corrente elettrica applicata. Una maggiore corrente elettrica forma particelle pi\u00f9 grandi e aumenta la velocit\u00e0 di produzione. Un modo per ottimizzare sia la resa di produzione che le dimensioni delle particelle (anche minori di 100 nm) prevede l\u2019impiego di pi\u00f9 coppie di elettrodi in parallelo a fronte di un consumo specifico di elettricit\u00e0 pressoch\u00e9 invariato. Se con un\u2019unit\u00e0 singola siamo in grado di produrre circa 10 g/h, in seguito alla parallelizzazione si arriva a realizzare fino a di materiale. Sebbene con questo metodo si producano quantit\u00e0 relativamente basse, presenta il vantaggio di essere facilmente riproducibile. In alcune applicazioni si riescono ad ottenere processi semplici, efficaci ed affidabili. Inoltre, grazie all\u2019utilizzo della scarica elettrica si elimina la necessit\u00e0 di pericolosi precursori chimici, solventi e stabilizzanti.\nCombinando la scarica con un gas reattivo, come l\u2019ossigeno, possiamo creare ossidi metallici. Un esempio di progetto basato sulla scarica ad arco in parallelo \u00e8 il progetto europeo BUONAPART-E (Better Up-scaling and Optimization of NAnoPARTicle and nanostructure production by means of Electrical discharges).\nPer i processi al plasma a microonde, la presenza di cariche elettriche permette un ottimo controllo sulla distribuzione dimensionale, tuttavia non \u00e8 possibile eliminare la carica dalle particelle create. Inoltre, possiamo raggiungere elevati volumi di produzione mantenendo alta la qualit\u00e0.\nPer quel che riguarda la tecnica plasma-spray grazie alla sua semplicit\u00e0 pu\u00f2 essere utilizzata in atmosfera non controllata, con conseguente risparmio economico. Anche in questo caso si possono ottenere elevati volumi di produzione. Tuttavia, a causa della velocit\u00e0 del flusso estremamente alta \u00e8 difficile raccogliere il prodotto in maniera efficace e sicura e questo limita l\u2019impiego industriale di questo metodo.\nTra le tecniche in fase liquida si hanno i processi sol-gel, hot injection, sonochimici, solvotermici ed idrotermici.\nSe si utilizza una tecnica sol-gel i vantaggi sono di poter operare a basse temperature e di avere un metodo versatile, che permette di ottenere ottimi risultati in termini di qualit\u00e0 della forma della nanoparticella. L\u2019utilizzo di alcossidi come precursori per la produzione di ossidi permette un facile controllo in situ. L\u2019unico aspetto negativo \u00e8 la possibilit\u00e0 di migrazione delle nanoparticelle durante il processo di essiccazione, con conseguente calo della resa.\nL\u2019implementazione industriale della sintesi per hot injection prevede l\u2019utilizzo di un sistema di reattori a flusso allo stato stazionario mantenuti ad alta temperatura (). \u00c8 inoltre possibile eseguire uno scaling-down dei reattori fino ad arrivare ad un diametro interno pari a . Due flussi separati contenenti una soluzione di precursori convogliano in una camera di mescolamento prima di raggiungere l\u2019ambiente di reazione. L\u2019ottimizzazione del tempo di residenza \u00e8 necessaria per avere un mescolamento adeguato e contemporaneamente evitare la formazione di agglomerati. Una volta stabilito il tempo di residenza ottimale si pu\u00f2 determinare il volume del mixer e la velocit\u00e0 del flusso. La qualit\u00e0 delle nanoparticelle \u00e8 strettamente legata alla concentrazione, alla portata volumetrica e alla temperatura: variando tali parametri \u00e8 possibile modulare la distribuzione dimensionale del prodotto. All\u2019aumentare della temperatura e del tempo di residenza, si ottiene un incremento della resa a fronte di una produzione di nanoparticelle pi\u00f9 grandi. Il processo batch utilizzato in laboratorio \u00e8 caratterizzato da diversi parametri difficili da controllare: velocit\u00e0 di iniezione, temperatura locale, concentrazioni, velocit\u00e0 di mescolamento e velocit\u00e0 di raffreddamento. Il processo continuo industriale permette un miglior controllo dei parametri sopracitati ed una maggiore riproducibilit\u00e0. Un sistema di reattori a flusso micrometrici ottimizza l\u2019ingegnerizzazione dei parametri critici. Infatti, riduce il consumo di reagenti, garantisce una maggiore uniformit\u00e0 della temperatura ed un miglior controllo dei tempi di residenza nell\u2019ambiente di reazione. La principale difficolt\u00e0 della scalabilit\u00e0 ad un processo continuo \u00e8 quella di non avere la possibilit\u00e0 di utilizzare le medesime sostanze chimiche utilizzate nel processo batch in laboratorio. \u00c8 possibile infatti che uno dei solventi sia solido alla temperatura ambiente, un precursore possa portare alla formazione di gas rendendo impossibile raggiungere alti livelli di riproducibilit\u00e0 dei tempi di residenza e che la decomposizione di una delle sostanze possa causare l\u2019ostruzione dei canali di iniezione. Negli ultimi anni si stanno studiando impianti in continuo per la produzione industriale di quantum dot. Si possono sintetizzare industrialmente quantum dot di CdSe a partire da oleato di cadmio e TOPSe (tri-n-octilfosfina di selenio), come precursori di Cd e Se rispettivamente, in una miscela di solventi a base di squalano, oleilammina e Trioctylphosphine.\nNel caso delle implementazioni delle tecniche solvotermiche, vengono utilizzati dei solventi organici per disperdere nanocristalli non ossidi e per metastabilizzazioni. Nella maggior parte dei casi vanno implementati ulteriori metodi per la purificazione dei materiali ottenuti quali idrolisi, ossidazione e termolisi. Nella sintesi idrotermica possiamo sviluppare un processo in continuo, nel quale le due correnti di fluido vengono mescolate assieme. \u00c8 possibile utilizzare un sistema in cui si possono compiere operazioni sia in condizioni sub-critiche (temperatura e pressione superiori rispettivamente a e ), prossime alla criticit\u00e0 ed anche in condizioni supercritiche (da e 218 atm in su).\nCon questo metodo non si ha il problema della tossicit\u00e0 dei solventi e neppure dell\u2019incapacit\u00e0 di dissolvere sali in soluzione. La sintesi idrotermica, se viene svolta in un reattore ben progettato, \u00e8 capace di produrre quantit\u00e0 maggiori di 100 t/anno di materiale. \u00c8 un metodo appropriato sia per la produzione di ossidi cristallini che per la produzione di materiali non ossidi (semiconduttori come GaN).\nTramite sintesi sonochimica si producono materiali particolari grazie alle condizioni di processo (temperatura e pressione locale di almeno e , velocit\u00e0 di raffreddamento molto elevata), che facilitano la produzione di nanoparticelle pi\u00f9 piccole di quelle degli altri metodi, ed aventi forme differenti. Il principale vantaggio \u00e8 che un metodo molto economico, in quanto l\u2019unico costo rilevante \u00e8 rappresentato dal generatore di ultrasuoni.\nMetodi top-down.\nA questa famiglia appartengono processi meccanici in fase solida, come ad esempio il mulino a biglie (ball milling) e la sintesi meccanochimica.\nAttraverso il processo di macinazione meccanica si possono ottenere delle polveri di dimensioni nanometriche.\nQuesta tecnica prevede la macinazione di una polvere monofasica (con particelle aventi diametro inferiore a 100 nm), in cui vanno bilanciate la frattura e la parziale fusione. Il processo consiste nell\u2019inserire in un contenitore chiuso ermeticamente le polveri che si vogliono macinare, insieme ai corpi macinanti rivestiti in acciaio temprato o in carburo di tungsteno. I continui urti tra le sfere provocano una deformazione plastica che a sua volta causa un aumento della temperatura, passando dalla temperatura ambiente di partenza fino ad una compresa tra 100 e , con un conseguente affinamento della struttura interna delle polveri, la cui dimensione finale risulta compresa tra 2-20 nm. I processi meccanici presentano il vantaggio di poter essere riprodotti su scala industriale e, viste le basse temperature di processo, i grani che si formano possono crescere molto lentamente. Questo permette di ottenere materiali avanzati e di ingegnerizzare grani e interfacce per creare bordi di grano particolari. Uno dei maggiori problemi di questa tecnica \u00e8 la contaminazione provocata dagli oggetti macinanti, in particolare dal ferro se presente nelle biglie o dall\u2019ossigeno presente nell\u2019aria. Un modo per ovviare a questi problemi pu\u00f2 essere ridurre il tempo di macinazione e rivestire le sfere macinanti dello stesso materiale che si vuole ridurre. Inoltre, la distribuzione dimensionale finale delle polveri ottenute non \u00e8 buona quanto quella degli altri metodi visti in precedenza e questo \u00e8 un tratto comune di tutta la famiglia dei processi meccanici.\nIl processo meccanochimico appartiene alla famiglia dei metodi di macinazione meccanica. La macinazione meccanochimica opera allo stesso modo di un reattore chimico a bassa temperatura e favorisce la cinetica di reazione della miscela dei reagenti in polvere. A differenza del processo di macinazione tradizionale, grazie alle reazioni chimiche che avvengono durante la macinazione, si ha un migliore controllo tra l\u2019ambiente di reazione e le polveri macinate. Il materiale da macinare viene di solito posto in appositi macinatoi con un rapporto di massa tra corpi macinanti e polveri di 5:10. Possono essere utilizzati dei gas reattivi (O2, N2 e aria) che favoriscono la reazione durante il processo di macinazione. Metalli come titanio, vanadio, tungsteno, zirconio e ferro reagiscono bene al metodo meccanochimico e possono essere trasformati in nitruri, ossidi metallici e compositi metallo-ceramici nanocristallini. L\u2019industrializzazione del processo di produzione e la conseguente riduzione dei costi, possono essere ottenute usando un precursore ottimale scegliendo tra ossidi, carbonati, solfati, cloruri e fluoruri.\nColloidi.\nIl termine colloide viene utilizzato principalmente per descrivere un vasto campo di miscugli solido-liquidi (e/o liquidi-liquidi), che contengono tutti particelle solide (e/o liquide) dispersi in vari gradi in un mezzo liquido. Il termine \u00e8 riferito alla dimensione delle singole particelle, le quali sono pi\u00f9 grandi delle dimensioni atomiche ma sufficientemente piccole per rivelare il moto browniano. Se le particelle sono abbastanza grandi, allora il loro comportamento dinamico in ogni periodo di tempo in sospensione sarebbe governato da forze di gravit\u00e0 e sedimentazione. Ma se esse sono piccole abbastanza per essere colloidi, allora il moto irregolare in sospensione pu\u00f2 essere attribuito al bombardamento collettivo di una miriade di molecole agitate termicamente nel mezzo di sospensione liquido, come descritto inizialmente da Albert Einstein nella sua dissertazione. Einstein dimostr\u00f2 l'esistenza di molecole d'acqua per concludere che il comportamento di particelle erranti potrebbe adeguatamente essere descritto usando la teoria del moto browniano, essendo la sedimentazione un risultato possibile a lungo termine. Questo campo di dimensione critica (o diametro di particella) in genere varia da nanometri (10\u22129 m) a micrometri (10\u22126 m).\nMorfologia.\nGli scienziati hanno preso l'abitudine a nominare le loro particelle secondo le forme del mondo reale che potrebbero raffigurare. Le nanosfere, \"nanoreefs\", \"nanoboxes\" e molte altre apparse nella letteratura. Queste morfologie talvolta sorgono spontaneamente come un effetto di un agente temporaneo o diretto presente nella sintesi come emulsioni o pori di allumina anodizzati, o da innati modelli di crescita cristallografica dei materiali stessi. Alcune di queste morfologie possono servire a uno scopo, come i lunghi nanotubi di carbonio utilizzati per legare una giunzione elettrica, o rappresentare solo una curiosit\u00e0 scientifica come le stelle mostrate a destra.\nParlando in generale, le particelle amorfe adotteranno una forma sferica (dovuta alla loro isotropia microstrutturale), dal momento che i \"whiskers\" microcristallini anisotropici adotteranno la forma geometrica corrispondente alla loro particolare costituzione di cristallo. Al limite del piccolo del campo di grandezza, le nanoparticelle sono spesso riferite come cluster. Sfere, bastoni, fibre, e tazze sono solo alcune delle forme che sono state elaborate. lo studio delle particelle sottili \u00e8 chiamato micromeritica.\nCaratterizzazione.\nLa caratterizzazione della nanoparticella \u00e8 necessaria per stabilire la comprensione e il controllo di sintesi della nanoparticella e applicazioni. La caratterizzazione \u00e8 fatta usando una variet\u00e0 di tecniche differenti, principalmente prese dalla scienza dei materiali. Le tecniche comuni sono:\nMentre la teoria fu nota per oltre un secolo (vedi Robert Brown), la tecnologia che permette l'analisi per il monitoraggio delle nanoparticelle (NTA, \"Nanoparticle Tracking Analysis\") consente il rilevamento diretto del moto browniano e questo metodo dunque permette il controllo di singole nanoparticelle in soluzione.\nSicurezza.\nLe nanoparticelle presentano possibili pericoli, sia in senso medico che ambientale, la maggior parte dei quali sono dovuti alla grande superficie in rapporto al volume, che pu\u00f2 rendere le particelle molto reattive o catalitiche. Esse sono anche capaci di passare attraverso le membrane cellulari degli organismi, e le loro interazioni con i sistemi biologici non sono del tutto conosciute. Studi preclinici hanno dimostrano che nanoparticelle inorganiche, se opportunamente composte, sono capaci di evadere dall'organismo in tempi brevi sia dopo inalazione che dopo somministrazione venosa. Tuttavia, le particelle libere nell'ambiente tendono rapidamente ad agglomerarsi lasciando cos\u00ec il regime nanometrico, e la natura stessa presenta molte nanoparticelle i cui organismi sulla terra possono avere evoluto un'immunit\u00e0 (come i particolati di sale dall'oceano l'aerosol, il terpene dalle piante, o le eruzioni di polveri vulcaniche). Un'analisi pi\u00f9 completa \u00e8 fornita nell'articolo dedicato alla nanotecnologia.\nSecondo il \"San Francisco Chronicle\", \"gli studi sugli animali hanno mostrato che alcune nanoparticelle possono penetrare le cellule e i tessuti, muoversi attraverso il corpo e il cervello e causare danno biochimico, e che possono essere un fattore di rischio negli uomini favorendo l'insorgere del cancro al testicolo. Ma se cosmetici e creme solari contenenti nanomateriali possano mettere a rischio la salute rimane una questione aperta, restando insufficienti gli studi a lungo raggio recentemente iniziati dalla FDA ed altre agenzie.\"\nSperimentando su topi da laboratorio, si \u00e8 scoperto che le nanoparticelle del diesel riescano a danneggiare il loro sistema cardiovascolare"}
{"id": "499146", "revid": "1305772", "url": "https://it.wikipedia.org/wiki?curid=499146", "title": "Martino (disambigua)", "text": ""}
{"id": "499149", "revid": "14806", "url": "https://it.wikipedia.org/wiki?curid=499149", "title": "Spaghetti Funk Crew", "text": ""}
{"id": "499151", "revid": "3535", "url": "https://it.wikipedia.org/wiki?curid=499151", "title": "Seppia", "text": ""}
{"id": "499160", "revid": "250809", "url": "https://it.wikipedia.org/wiki?curid=499160", "title": "Cratere Archita", "text": "Archita, o Archytas secondo la denominazione ufficiale, \u00e8 un cratere lunare situato nella parte settentrionale del Mare Frigoris, nell'emisfero della Luna sempre rivolto verso Terra. Nelle sue vicinanze sono situati a nord-ovest il cratere Timaeus, a sudest il cratere Protagoras. Ancora pi\u00f9 a sud-ovest, oltre il bordo del mare, si trova il cratere Plato.\nIl cratere \u00e8 caratterizzato dalla presenza di un triplo picco montagnoso centrale, noto come Rima Archytas, e di pareti che raggiungono i 1500 metri sopra il piano collassato del cratere.\nIl cratere \u00e8 intitolato ad Archita, filosofo pitagorico, matematico, politico e fondatore della meccanica scientifica, nato nella citt\u00e0 di Taranto.\nCrateri correlati.\nAlcuni crateri minori situati in prossimit\u00e0 di Archytas sono convenzionalmente identificati, sulle mappe lunari, attraverso una lettera associata al nome."}
{"id": "499161", "revid": "4506", "url": "https://it.wikipedia.org/wiki?curid=499161", "title": "Giornalismo collaborativo", "text": ""}
{"id": "499166", "revid": "599013", "url": "https://it.wikipedia.org/wiki?curid=499166", "title": "Denis Law", "text": "Carriera.\nCarriera sportiva.\nSoprannominato dai suoi tifosi \"The King\" (\"Il Re\"), esord\u00ec come professionista con l'Huddersfield Town, che egli raggiunse nell'aprile del 1955 per rimanervi fino al 1960. Gioc\u00f2 la sua prima gara con la maglia biancoceleste il 24 dicembre 1956, vincendo 2-1 contro il Luton Town. Si guadagn\u00f2 ben presto un posto nella Nazionale scozzese: convocato da Matt Busby, il suo esordio internazionale avvenne a soli diciotto anni, sette mesi e diciotto giorni (record per la rappresentativa scozzese) il 18 ottobre 1958, e segn\u00f2 anche una rete contro il . Passato al , mise a segno sette gol in una gara di FA Cup contro il Luton Town, ma il match fu poi annullato.\nLa sua carriera si svolse totalmente in Inghilterra, tranne che per la stagione 1961-1962 quando approd\u00f2 al grazie a Gigi Peronace per la somma di \u00a3110.000 (28 partite, di cui una in Coppa Italia, con 10 gol segnati); pass\u00f2 poi al , fortemente voluto da Matt Busby e pagato al club granata \u00a3115.000. Presto and\u00f2 a formare un micidiale trio d'attacco insieme con l'inglese Bobby Charlton e il nordirlandese George Best, che rester\u00e0 suo grande amico, sino alla prematura scomparsa di quest'ultimo.\nDopo aver vinto la FA Cup nel 1963, si aggiudic\u00f2 il Pallone d'oro nel 1964 e i campionati del 1965 e del 1967, nonch\u00e9 la Coppa dei Campioni del 1968, pur non scendendo in campo nella finale per un infortunio, sostituito da Brian Kidd.\nNel 1973 torn\u00f2 per l'ultima stagione da professionista al Manchester City, con cui aveva gi\u00e0 giocato dal 1960 al 1961 per una stagione e mezza prima di approdare al Torino. Nell'aprile 1974 segn\u00f2 uno splendido goal di tacco contro lo United, rete che condann\u00f2 la sua vecchia squadra alla retrocessione. Si ritir\u00f2 nell'agosto del 1974, dopo aver partecipato con la nazionale scozzese al campionato mondiale: in tale Coppa del Mondo gioc\u00f2 una sola partita, la sua 55\u00aa e ultima in nazionale, mentre in totale realizz\u00f2 30 reti. Il 15 aprile 1967 fece parte della compagine che sbaragli\u00f2 i neo-campioni del mondo d' a Wembley per 3-2. In quell'occasione, Denis mise a segno una rete.\nDopo il ritiro.\nDopo il ritiro dall'agonismo lavor\u00f2 come opinionista sportivo e presentatore in numerose stazioni radiofoniche. Si spos\u00f2 nel dicembre 1962 con Diana, dalla quale ha avuto cinque figli: una di loro, anch'essa chiamata Diana, lavora presso l'ufficio stampa dei \"Red Devils\".\nOccupa la 50\u00aa posizione nella classifica dei migliori calciatori del XX secolo pubblicata da IFFHS."}
{"id": "499167", "revid": "125430395", "url": "https://it.wikipedia.org/wiki?curid=499167", "title": "Bertone", "text": "La Bertone \u00e8 stata una carrozzeria italiana fondata nel 1912 a Torino.\nStoria.\nStoricamente Bertone ha collaborato con numerose case automobilistiche, firmando modelli di punta quali Lamborghini Countach, Lancia Stratos, Fiat X1/9, Lamborghini Miura e la serie X della Citro\u00ebn.\nL'azienda si \u00e8 sviluppata per iniziativa di Nuccio Bertone (1914-1997), figlio del fondatore Giovanni. Fra i designer nati in Bertone compaiono Marcello Gandini e Giorgetto Giugiaro.\nDopo la morte di Nuccio Bertone, la societ\u00e0 affront\u00f2 alcuni problemi economici e organizzativi, attraversando uno dei momenti peggiori dopo l'annullamento del contratto produttivo con la FIAT, che non acconsent\u00ec alla Bertone di produrre l'Alfa Romeo GT, preferendo il proprio stabilimento di Pomigliano d'Arco.\nLa crisi aziendale cre\u00f2 anche tensioni all'interno della famiglia Bertone, al punto da mettere la madre, signora Lilly, contro le figlie Barbara e Marie Jeanne.\nFra le varie trattative di acquisizione, nel 2007 si era fatta avanti la DR, intesa poi non conclusa per decisione della dirigenza Bertone.\nIl 23 gennaio 2008, dopo la lunga crisi, l'azienda fu venduta da Lilly Bertone, la presidente, a Domenico Reviglio, presidente del gruppo Keiber; la Procura indag\u00f2 su tale cessione ed ipotizz\u00f2 il reato di bancarotta fraudolenta.\nNei primi giorni di dicembre 2008 il designer statunitense Jason Castriota della Pininfarina, \u00e8 passato allo Stile Bertone diventandone direttore stilistico. Castriota per Pininfarina realizz\u00f2 molte auto, fra cui la Ferrari P4/5, la Maserati Birdcage 75th, Rolls Royce Hyperion, e collabor\u00f2 per la realizzazione di Maserati GranTurismo, Ferrari 599 GTB Fiorano.\nLa Carrozzeria Bertone (all'epoca con circa 1100 dipendenti), compresa la holding, fu dichiarata in stato di insolvenza nel 2008 e i 3 commissari straordinari, nominati dal Ministero dello Sviluppo Economico, richiesero l'amministrazione straordinaria per procedere alla redazione di un programma di cessione dell'azienda e alla pubblicazione del relativo bando di gara.\nIl 6 agosto 2009 il Ministro dello sviluppo economico autorizz\u00f2 la cessione dello stabilimento Bertone di Grugliasco al gruppo Fiat, col nuovo nome di FGA-OAG (Officine Automobilistiche Grugliasco). Il marchio Bertone \u00e8 rimasto di propriet\u00e0 della famiglia ma ha abbandonato completamente la produzione in serie di automobili.\nNel 2009 la propriet\u00e0 del brand venne acquisita dalla Bertone Cento.\nStabilita la sede a Caprie in Valle di Susa, fu dunque operata una ristrutturazione come azienda di servizi a ciclo completo nel settore dell'automotive, del transportation e dell'engineering, mantenendo la produzione di autovetture fuoriserie in esemplari unici allestiti artigianalmente. Nel 2009 venne nominato direttore del design Mike Robinson. Per il centenario dell'Alfa Romeo fu realizzato il prototipo la Bertone Alfa Romeo Pandion, esposto al Salone di Ginevra nel 2010. Sempre nel 2010 la Bertone apr\u00ec una sede in Cina per proporre autovetture fuoriserie sul principale mercato mondiale automobilistico, esponendo la Pandion al salone di Hong Kong.\nNel luglio 2014 venne dichiarato il fallimento dal Tribunale di Torino, con il licenziamento di circa 100 dipendenti della Bertone Stile.\nFrattanto nel maggio del 2013 i diritti di licenza d'uso dello storico marchio vennero concessi, solo per alcune specifiche applicazioni e con scadenza al 31 dicembre 2020, dalla Bertone Cento alla Bertone Design, societ\u00e0 avente sede a Milano, guidata dall'architetto Aldo Cingolani e sostenuta da un gruppo di imprenditori. La Bertone Design opera anche nel settore ferroviario, il suo progetto di Trenitalia \u00e8 il treno regionale Alstom Coradia Meridian \"Jazz\" di Alstom.\nIl marchio Bertone invece \u00e8 stato acquisito per 2,6 milioni di euro pi\u00f9 tasse dalla Akka Italia di Collegno, divisione della francese Akka Technologies, azienda ingegneristica, attiva nel campo automobilistico, ferroviario e aerospaziale. I diritti di utilizzo del marchio per\u00f2 vengono condivisi con la neonata Bertone Design; quest'ultima non possiede l'autorizzazione per utilizzarlo nel campo automotive.\nA partire dal novembre 2018, AKKA Technologies ha ceduto la licenza d'uso del brand Bertone nel settore automotive \"elettrico\" alla Flymove Holding Limited UK, la quale, nel maggio 2019, ha proceduto all'acquisto definitivo del brand per tutte le applicazioni e settori, rilanciando la Bertone attraverso la presentazione di nuovi modelli di automobili completamente elettriche, disegnate da Carlos Arroyo Turon (ex Designer di Bertone) e che utilizzano l'innovativa tecnologia di scambio rapido di batteria (Battery Swap System).\nIl Museo.\nNel 2012, presso la sede della societ\u00e0, \u00e8 stato aperto il museo Bertone dove \u00e8 custodita una collezione di auto storiche.\nSuccessivamente, il Museo \u00e8 stato messo all'asta e acquistato dall'ASI, che espone attualmente la collezione presso il museo Volandia."}
{"id": "499168", "revid": "536103", "url": "https://it.wikipedia.org/wiki?curid=499168", "title": "Et\u00e0", "text": ""}
{"id": "499173", "revid": "465169", "url": "https://it.wikipedia.org/wiki?curid=499173", "title": "2theBeat", "text": "Il 2theBeat \u00e8 stata una manifestazione musicale hip hop italiana che si teneva a cadenza annuale.\nDurante la manifestazione l'attenzione principale era focalizzata sulla gara di improvvisazione in rima, che rappresenta, per gli amanti della musica hip hop, il principale appuntamento tra i migliori freestyler della penisola.\nL'edizione del 2004 del 2theBeat si \u00e8 rivelato il raduno nazionale hip hop pi\u00f9 importante di tutta la stagione, attirando fino a 2500 persone, grazie alla partecipazione di artisti di primo piano del genere come Danno, El Presidente, Jake La Furia, Tormento, Turi ed il vincitore della sfida finale Moddi MC, poi diventato conduttore al posto di Inoki nell'ultima edizione.\nNonostante la manifestazione abbia avuto solo 3 edizioni, vi hanno preso parte MC di spessore nazionale, anche se in realt\u00e0 era aperta a chiunque volesse partecipare.\nIl 2theBeat prevedeva la registrazione in formato audio-video delle sfide, che venivano confezionate in un doppio cd che veniva poi regalato all'ingresso della sfida seguente.\nL'ultima edizione del 2theBeat si \u00e8 svolta nel 2006.\nRegole.\n2004\u20132005.\nDue MC estratti casualmente si sfidano uno contro l'altro per 5 minuti cos\u00ec strutturati:\nIl migliore, scelto dal pubblico, passa i quarti della finale.\nSi continua cos\u00ec per quattro round per un totale di otto partecipanti, finch\u00e9 non si arriva alla semifinale in cui si usa lo stesso metodo. I 2 migliori rapper accedono alla finale e il vincitore ha come premio un microfono Shure.\n2006.\nOgni gara del 2theBeat si articola in 3 round di scambi di rime. Nei primi due, ciascun rapper ha 60 secondi per \"attaccare\" con il freestyle il proprio avversario. Scaduto il minuto disponibile, la parola passa all'altro contendente. Nel terzo ed ultimo round, il tempo a disposizione \u00e8 sempre di 60 secondi, ma cambia la modalit\u00e0 della sfida. Infatti in quest'ultimo scambio di rime, ogni rapper ha a disposizione per rappare 4 quarti al termine dei quali la parola passa all'avversario. Il vincitore \u00e8 decretato dal pubblico che vota a suon di applausi.\nAspetti controversi.\nFra le critiche mosse alla manifestazione, il permesso a vari partecipanti di poter rappare in dialetto (come Moddi MC e Clementino). Sono state contestate anche alcune sfide, tra le quali quella di Jack the Smoker contro Danno (vittoria assegnata a Danno), Moddi MC contro Danno (vittoria assegnata a Moddi MC), Ira contro Clementino (vittoria assegnata a Clementino) e Saga Er Secco contro Gianni KG (vittoria assegnata a Gianni KG).\nPartecipanti.\nMadbuddy (2004-2005)\nEl presidente (2004-2005)\nDanger (2004)\nWord (2004-2005)\nModdi MC (2004[Come partecipante] 2005-2006 [Come conduttore]\nGufo (2004)\nDrugo (2004)\nNest (2004)\nFedeblow (2004)\nNone (2004)\nCioccolato bianco (2004)\nFame (2004)\nTuri (2004)\nZizzed (2004)\nRamtzu (2004)\nRula (2004)\nJack the smoker (2004-2005)\nDanno (2004)\nJesto (2004-2005-2006)\nSka (2004)\nCallister (2004)\nAban (2004-2005)\nYoshi (2004-2005)\nKiffa (2004)\nJosa gun (2005)\nOp.rot (2005)\nTop (2005)\nMedda (2005)\nEnsi (2005-2006)\nSaga Er Secco (2005)\nGianni KG (2005)\nLuch\u00e8 (2005)\nKiave (2005-2006)\nSu maitsu (2005)\nJuly B (2005-2006)\nCuba club (2005)\nMistaman (2005)\nMarya (2005)\nMastino (2005-2006)\nTed bundy (2005)\nPrincipe (2005)\nPiuma (2005)\nGomez (2005)\nPaolito (2005)\nNippon (2005)\nE-Green (2005)\nDave (2005)\nMatt (2005)\nIra (2005-2006)\nHyst (2005-2006)\nPatto MC (2005)\nRob (2005-2006)\nDon Goc\u00f2 (2005)\nJohnny Roy (2005-2006)\nClementino (2005-2006)\nWoodo (2005)\nPepp J one (2006)\nGel (2006)\nRayden (2006)\nChiodo (2006)\nAres (2006)\nEdizioni.\n2004.\nFinale.\nQuarti di finale.\nLa vittoria della prima edizione del 2theBeat va a Moddi MC.\n2005.\nFinale.\nLa vittoria della seconda edizione del 2theBeat va a Ensi.\n2006.\nFinale.\nLa vittoria della terza ed ultima edizione del 2theBeat va a Clementino."}
{"id": "499178", "revid": "122952239", "url": "https://it.wikipedia.org/wiki?curid=499178", "title": "Oclocrazia", "text": "L'oclocrazia () si configura come uno stadio di governo deteriore nel quale la guida della p\u03cclis \u00e8 alla merc\u00e9 di volizioni delle masse.\nLe fonti classiche.\nIl termine oclocrazia \u00e8 formulato per la prima volta nelle \"Storie\" di Polibio, specificamente fra i frammenti del Libro VI. La discussione dello storico greco si inserisce in una pi\u00f9 ampia disamina della sua teoria ciclica delle forme di governo. Cos\u00ec si esprime infatti l'autore:Finch\u00e9 sopravvivono cittadini che hanno sperimentato la tracotanza e la violenza [...], essi stimano pi\u00f9 di ogni altra cosa l'uguaglianza di diritti e la libert\u00e0 di parola; ma quando subentrano al potere dei giovani e la democrazia viene trasmessa ai figli dei figli di questi, non tenendo pi\u00f9 in gran conto, a causa dell'abitudine, l'uguaglianza e la libert\u00e0 di parola, cercano di prevalere sulla maggioranza; in tale colpa incorrono soprattutto i pi\u00f9 ricchi. Desiderosi dunque di preminenza, non potendola ottenere con i propri meriti e le proprie virt\u00f9, dilapidano le loro sostanze per accattivarsi la moltitudine, allettandola in tutti i modi. Quando sono riusciti, con la loro stolta avidit\u00e0 di potere, a rendere il popolo corrotto e avido di doni, la democrazia viene abolita e si trasforma in violenta demagogia [...].(Polibio, \"Le Storie\", libro VI, cap. 9, nella traduzione italiana di Carla Schick, Mondadori 1955, vol.II, p. 98).Il termine ricorre soltanto 3 volte nell'intero \"corpus\" polibiano, una sola volta in quello plutarcheo (nel \"De Unius in republica dominatione\", capitolo I), e nelle Historiae Romanae di Cassio Dione (libro 44\u00b0, cap. 2). Non sembrano esserci altre occorrenze nel \"corpus\" classico. In epoca moderna Rousseau cita il termine ne \"Le Contrat Social\", riferendosi alla degenerazione della democrazia, nel caso di dissoluzione dello Stato (Cap. X, Libro III).\nCome si pu\u00f2 vedere gi\u00e0 nel breve inciso polibiano, l'oclocrazia \u00e8 considerata come uno stadio di degenerazione della democrazia. Risulta inequivocabile che il potere del Popolo, da intendersi, in origine, a guisa di corpo politico unitario, dotato di un'autocoscienza storica, si tramuti ora in potere dell\"'ochlos\", ossia di una moltitudine atomizzata, priva di una \"Weltbild\", preda degli intenti dominanti di demagoghi che ne orientano a privati fini le opinioni. La Massa, pertanto, si illude di esercitare liberamente la propria funzione, quando invece \u00e8 diventata \"strumento animato\" di una o pi\u00f9 persone, tipicamente, nella formulazione polibiana, di alta estrazione censitaria. Essi ottengono il compiacimento della massa, anche distribuendo denaro. Il \"popolo\" (ormai disintegrato) diventa corrotto, cessando cos\u00ec di essere un popolo libero.\nNella filosofia politica.\nSi comprende pienamente la precipuit\u00e0 e imprescindibilit\u00e0 della demagogia come strumento delle oclocrazie, in ossequio al sistematico rifiuto della democrazia che, in quanto tale, si esercita invece attraverso l'acceso confronto, anche polemico e tensorio, fra argomenti, fondate elucidazioni (\"logoi\") e visioni del mondo. La deriva possibile del ritorno ad uno stato di disgregazione sociale sembrerebbe essere contrastata solo da un altrettanto forte regime tirannico.\n\u00c8 reso chiaro all'analisi storica come la nascita delle oclocrazie rappresenti il fallimento dell'idea di libert\u00e0, costantemente minacciata e affondata dalla menzogna e dal vile conformismo del genere umano, che porta in grembo quella \"bonheur v\u00e9g\u00e9tative\" di tocquevilliana memoria. La Libert\u00e0, tendente a configurarsi come \"idea regolativa\", perci\u00f2 sempre \"in fieri\", reca con s\u00e9 infatti l'onere di un intrepido ed impavido agire morale nel mondo, essendo senza di esso destinata a rimanere mera illusione.\nNella storia contemporanea.\nL'assonanza dello spettro concettuale proprio dell'oclocrazia polibiana con il pensiero di Tocqueville in tema di dittatura della maggioranza \u00e8 stata utilizzata per descrivere il populismo nel XXI secolo: essa opera \"quando lo stato \u00e8 in bal\u00eca della volutt\u00e0 delle masse\" ed \u00e8 stata definita una pratica politica in cui \"la democrazia si trasmuta in un rito collettivo di punizione e di espiazione\"; in Italia ci\u00f2 farebbe \"rivivere un nuovo capitolo di quella che Piero Gobetti, a proposito del fascismo, chiamava autobiografia di un popolo\"."}
{"id": "499179", "revid": "301156", "url": "https://it.wikipedia.org/wiki?curid=499179", "title": "Anton Marty", "text": "Vita.\nStudi\u00f2 sotto Franz Brentano a W\u00fcrzburg (1866 - 1870). Ottenne il dottorato sotto Rudolf Hermann Lotze a Gottinga nel 1875 col suo scritto \"Kritik der Theorien \u00fcber den Sprachursprung\" (\"Critica delle Teorie riguardo all'Origine del Linguaggio\"). Nello stesso anno divenne professore di filosofia alla Franz-Josephs-Universit\u00e4t di Czernowitz e poi nel 1880 ordinario a Praga.\nTeoria.\nNella sua opera principale, \"\"Untersuchungen zur Grundlegung der allgemeinen Grammatik und Sprachphilosophie\", Marty svilupp\u00f2 una teoria generale del linguaggio basata sulla psicologia descrittiva di Brentano. Questa teoria anticip\u00f2 molti elementi successivamente introdotti nella filosofia analitica da Paul Grice, come la distinzione tra significato naturale e non-naturale (segni intenzionali e non-intenzionali in Marty).\nFino nei primi anni del XX secolo, Marty difese la posizione ortodossa di Brentano, ad esempio contro gli attacchi e le accuse di psicologismo da parte di Edmund Husserl e la nuova generazione di fenomenologi. Per\u00f2 successivamente le posizioni del tardo Brentano (nella fase del reismo) e di Marty si distanziarono, quando quest'ultimo si vide necessitato di accettare \"Sachverhalte\"\", cio\u00e8 \"stati di cose\", nella sua ontologia.\nInoltre sulla base di ci\u00f2 che Brentano, suo maestro, gli aveva insegnato, Marty, svilupp\u00f2 la teoria dei Suggestivi. Egli, infatti, riprendendo Bretano, il quale aveva diviso in classi gli atti psichici dell'essere umano, svilupp\u00f2 tre classi correlate di Suggestivi.\nPoich\u00e9 nell'atto comunicativo interumano all'espressione linguistica si correlano tanto gli atti psichici manifestati dal soggetto locutore quanto quelli suggeriti nel destinatario egli cre\u00f2 3 classi di Suggestivi cos\u00ec divisi:\nSuggestivi di Rappresentazione, Suggestivi di Giudizio, Suggestivi di Fenomeni di Interesse.\nMarty e il suo discepolo Karl B\u00fchler svilupparono una dettagliata teoria del linguaggio, la quale influenz\u00f2 anche Adolf Reinach. Le teorie di Marty influenzarono anche esponenti della scuola di Lvov-Varsavia. Tra i suoi studenti figurarono Oskar Kraus e Alfred Kastil, rappresentanti del Brentanismo ortodosso."}
{"id": "499180", "revid": "33528", "url": "https://it.wikipedia.org/wiki?curid=499180", "title": "Papaia", "text": ""}
{"id": "499182", "revid": "83531", "url": "https://it.wikipedia.org/wiki?curid=499182", "title": "GConf", "text": "GConf \u00e8 un sistema utilizzato da GNOME per memorizzare le impostazioni di configurazione per il desktop e le applicazioni.\nCaratteristiche.\nIl database di GConf utilizza un sistema di directory e file XML, memorizzati nella directory codice_1. GConf pu\u00f2 utilizzare altri sistemi per memorizzare le configurazioni, come un server database.\nI cambiamenti sono controllati da un demone, GConfd. L'applicazione Gconf-editor permette agli utenti pi\u00f9 avanzati di modificare le configurazioni a mano."}
{"id": "499187", "revid": "1318658", "url": "https://it.wikipedia.org/wiki?curid=499187", "title": "Hutteriti", "text": "Hutteriti \u00e8 la denominazione assunta dagli anabattisti in Moravia. Il nome deriva da Jakob Hutter, un predicatore itinerante nato in Tirolo (precisamente a Moos, una frazione di San Lorenzo di Sebato) e arso vivo a Innsbruck nel gennaio del 1536.\nLe comuni hutterite si organizzano in fattorie, in cui solitamente abitano non pi\u00f9 di 300 individui. Il sistema di produzione mira alla completa autosufficienza: si coltiva la terra, si allevano animali e si produce ogni tipo di prodotto artigianale necessario.\nCome alcune comunit\u00e0 anabattiste, anche quelle hutterite si basano sul principio della comunanza dei beni. Diversamente da quanto avvenuto a M\u00fcnster, storicamente il comunismo di produzione e di consumo non \u00e8 per\u00f2 stato imposto, ma adottato su basi volontarie da tutti i membri. Volontaria \u00e8 anche la partecipazione alle comunit\u00e0: chiunque pu\u00f2 entrarne o uscirne a suo piacimento.\nTra il 1921 e il 1930 una comunit\u00e0 utterita insediata nel centro-nord degli Usa segn\u00f2 il record di fecondit\u00e0 maggiore registrato nella storia contemporanea, con una media di 9 figli per donna.\nStoria.\nSuccessivamente alla repressione cattolica scatenata dalla guerra dei contadini tedeschi del 1525, gli anabattisti tirolesi cominciarono a valutare la possibilit\u00e0 di trasferirsi in Moravia, dove l'atteggiamento nei loro confronti era di relativa tolleranza, grazie soprattutto alla nobile famiglia dei Liechtenstein, convertita e ribattezzata dal predicatore Balthasar Hubmaier. In quel periodo molti aderenti a questa versione del cristianesimo si trasferirono ad Austerlitz, sotto la protezione del signore locale Ulrich von Kaunitz.\nAll'interno della comunit\u00e0 di Austerlitz si vennero per\u00f2 a sviluppare degli attriti tra il capo Jakob Wideman, detto \"Jakob il guercio\", e il teologo Wilhelm Reublin, che port\u00f2 il gruppo dissidente che faceva capo al predicatore ad abbandonare la citt\u00e0 e a rifugiarsi ad Auspitz, dove esisteva un'altra comunit\u00e0 di anabattisti.\nRimasta senza teologo, la comunit\u00e0 di Austerlitz fece chiamare dal Tirolo Jakob Hutter, che ivi giunse nel 1531. Negli anni 1533 e 1534 egli organizz\u00f2 l'esodo degli ultimi anabattisti rimasti in Tirolo, e la comunit\u00e0 in Moravia arriv\u00f2 cos\u00ec a contare 4000 membri.\nL'emigrazione del 1534 attir\u00f2 tuttavia l'attenzione di Ferdinando d'Asburgo, profondamente avverso all'eresia anabattista, che obblig\u00f2 i nobili moravi ad espellere gli hutteriti nel 1535. In seguito all'ordine di espulsione i fratelli hutteriti si frantumarono in tante piccole comunit\u00e0: alcune trovarono rifugio in zone isolate della Moravia, mentre altre si spostarono in Slovacchia, dove sono noti con il nome di habani.\nDopo la morte di Ferdinando d'Asburgo nel 1564, gli hutteriti ricominciarono a godere di una relativa libert\u00e0: poterono cos\u00ec dedicarsi alla costituzione di centinaia di Bruderhof, fattorie comunitarie. Questa comunit\u00e0 cristiana arriv\u00f2 a contare oltre 20.000 adepti. Nel 1621, circa 200 famiglie si trasferirono in Transilvania su invito del principe Gabriele Bethlen, mentre i fratelli rimasti in Moravia furono quasi completamente sterminati nel corso della Guerra dei trent'anni (1618-1648).\nGli hutteriti transilvani si spostarono poi in Valacchia, Ucraina e ad Odessa, da dove, nel 1874, a causa dell'introduzione della coscrizione militare obbligatoria, decisero di recarsi negli Stati Uniti e in Canada.\nXXI secolo.\nIn America del Nord vivono circa hutteriti, divisi in tre grandi gruppi:"}
{"id": "499189", "revid": "16073", "url": "https://it.wikipedia.org/wiki?curid=499189", "title": "Proto-Norreno", "text": ""}
{"id": "499190", "revid": "16073", "url": "https://it.wikipedia.org/wiki?curid=499190", "title": "Protonordico", "text": ""}
{"id": "499193", "revid": "1610933", "url": "https://it.wikipedia.org/wiki?curid=499193", "title": "Occhiocotto", "text": ""}
{"id": "499194", "revid": "6340", "url": "https://it.wikipedia.org/wiki?curid=499194", "title": "Antico gutnico", "text": ""}
{"id": "499197", "revid": "12649579", "url": "https://it.wikipedia.org/wiki?curid=499197", "title": "Stade Rennes", "text": ""}
{"id": "499198", "revid": "1796186", "url": "https://it.wikipedia.org/wiki?curid=499198", "title": "Lingua norrena", "text": "La lingua norrena \u00e8 una lingua germanica evolutasi dalla lingua proto-norrena successivamente al VII secolo e usata dagli abitanti della Scandinavia e delle loro colonie oltremare durante tutta l'era vichinga.\nLa maggior parte dei testi a noi pervenuti risale al cosiddetto periodo scandinavo antico della lingua islandese (1050-1350); lingua evolutasi dal norreno successivamente alla colonizzazione dell'Islanda nel IX secolo.\nL'evoluzione di questa lingua islandese \u00e8 il dialetto norreno occidentale, via di mezzo fra l'antico islandese e l'antico norvegese.\nTuttavia, esisteva anche un dialetto molto simile denominato norreno orientale, parlato in Danimarca e in Svezia nonch\u00e9 nei loro insediamenti extraterritoriali. Inoltre, non c'era una separazione territoriale ben definita fra le due varianti di questo idioma.\nFino al XIII secolo, queste varianti erano considerate dalla popolazione un linguaggio unico chiamato \"dansk tunga\" (nel dialetto orientale) o \"d\u01ebnsk tunga\" (nel dialetto occidentale). Questi autonimi si traducono letteralmente con \"lingua danese\".\nIl norreno aveva un rapporto di mutua intelligibilit\u00e0 con l'antico inglese e anche l'antico sassone e altre lingue parlate nella Germania settentrionale. Gradualmente \u00e8 evoluto in queste lingue moderne: norvegese, svedese, danese, islandese, faroese e norn (quest'ultimo \u00e8 tuttavia ormai da considerare estinto).\nPer questo, nella forma scritta, il norreno \u00e8 comprensibile per coloro che parlano l'islandese moderno; tuttavia, specialmente nella pronuncia dei fonemi vocalici, \u00e8 cambiato molto. Anche il faroese presenta molte somiglianze con il norreno, ma \u00e8 stato molto influenzato dal danese, dal norvegese e dal gaelico scozzese.\nDistribuzione geografica.\nL'antico islandese era essenzialmente identico all'antico norvegese da cui \u00e8 derivato per distaccamento nel corso del IX e X secolo. Insieme formano un gruppo definito nordico occidentale o norreno; il nordico orientale era parlato invece in Danimarca e in Svezia e negli insediamenti russi, inglesi e in Normandia.\nIl dialetto gutnico antico era parlato nel Gotland e in vari insediamenti ad est. Nell'XI secolo era la lingua europea pi\u00f9 diffusa, con un'estensione che andava dal Vinland ad occidente al fiume Volga ad oriente. In Russia sopravvisse pi\u00f9 a lungo a Novgorod e si estinse nel XIII secolo.\nDiscendenti moderni.\nI suoi discendenti moderni sono le lingue scandinave occidentali, l'islandese, il faroese, il norvegese e la lingua estinta norn delle isole Orcadi e delle Shetland e le lingue scandinave orientali, come il danese e lo svedese. Il norvegese deriva dal norreno occidentale (scandinavo occidentale), ma nel corso dei secoli \u00e8 stato largamente influenzato dal norreno orientale (scandinavo orientale).\nTra queste lingue, l'islandese e il faroese hanno subito pochi cambiamenti rispetto al norreno negli ultimi mille anni, anche se a causa del dominio danese sulle F\u00e6r \u00d8er, il faroese \u00e8 stato influenzato dal danese. Il norreno influenz\u00f2 anche i dialetti inglesi e lo scots delle Lowland che contiene molte parole di origine norrena. Ha influenzato anche lo sviluppo del normanno.\nVarie altre lingue, che non sono direttamente imparentate, sono state influenzate dal norreno, in particolare i dialetti normanni ed il gaelico scozzese. Il russo ed il finlandese hanno anch'esse molte parole nordiche; il termine \"russo\" stesso deriva dai \"Rus'\", nome di una trib\u00f9 norrena.\nFonologia.\nVocali.\nIn norreno le vocali avevano opposizione di quantit\u00e0 e per questo i fonemi vocali si possono considerare a coppie, ogni coppia formata da una vocale breve e dalla vocale lunga corrispondente. Nell'ortografia si usa distinguere le vocali lunghe con un accento acuto. Mentre il fonema \u00e8 sempre lungo, la sua controparte breve non ha valore fonematico, ma \u00e8 una variante combinatoria di . Il corrispondente lungo di \u00e8 confluito in nel corso del XIII secolo.\nConsonanti.\nIl norreno ha sei fonemi occlusivi. Di questi, si trova raramente ad inizio parola, e non si trovano mai tra due vocali, a causa degli allofoni fricativi della lingua proto-germanica (es. \"*b\" *[\u03b2] &gt; v tra due vocali). Tra vocali posteriori il fonema \u00e8 realizzato come una fricativa sonora velare [\u0263].\nOrtografia.\nL'ortografia standardizzata nel norreno fu creata nel XIX secolo ed \u00e8 essenzialmente fonetica. La differenza pi\u00f9 significativa \u00e8 che la differenza non fonemica tra le fricative dentali sonore ed afone \u00e8 marcata. Come menzionato sopra, le vocali lunghe vengono denotate con accenti acuti. La maggior parte delle altre lettere vengono scritte con lo stesso simbolo del fonema IPA, a parte le eccezioni mostrate nella tabella qui sotto.\nGrammatica.\nIl norreno \u00e8 una lingua dalla flessione molto ricca. Gran parte della complessit\u00e0 grammaticale viene mantenuta nell'islandese moderno, mentre il norvegese moderno vede un sistema grammaticale pi\u00f9 semplificato.\nI sostantivi possono avere tre generi: maschile, femminile e neutro. I sostantivi, gli aggettivi e i pronomi vengono declinati in quattro casi: nominativo, genitivo, dativo e accusativo utilizzati in circa nove declinazioni \"pratiche\". Per ci\u00f2 che concerne i sostantivi, il norreno presenta due numeri: singolare e plurale. Rispetto invece ai pronomi, si riscontrano tre numeri: singolare, plurale e - solo per la prima e la seconda persona - il duale.\nDeclinazioni.\n1\u00b0 declinazione\nComprende nomi solamente maschili e neutri con poche irregolarit\u00e0.\nSostantivo maschile armr \"braccio\", cfr. inglese \"arm\", tedesco \"Arm\":\nSostantivo neutro kyn \"stirpe\", cfr. ingl. \"kin\", latino \"genus\", \"gens\", \"genero\", greco antico \"\u03b3\u03af\u03b3\u03bd\u03bf\u03bc\u03b1\u03b9\", \"\u03b3\u03ad\u03bd\u03bf\u03c2\", \"\u03b3\u03bf\u03bd\u03b5\u03cd\u03c2\", \"\u03b3\u03bf\u03bd\u03ac\u03c2\":\n2\u00b0 declinazione\nComprende solo nomi femminili, degli antichi temi in -\u014d -w\u014d -j\u014d -i\u014d.\nSostantivo femminile elfr \"fiume\":\nSostantivo femminile df \"lancia\":\n3\u00b0 declinazione\nLa terza declinazione comprende nomi maschili e femminili.\nSostantivo maschile sta\u00f0r \"luogo\", cfr. ted. \"Stadt\" (citt\u00e0):\nSostantivo femminile dr\u00f3tt \"schiera\":\nSostantivo maschile irr. gestr \"ospite\", cfr. lat. \"hostis\", ted. \"Gast\", ing. \"guest\":\n4\u00b0 declinazione\nLa 4\u00b0 declinazione comprende i nomi maschili, femminili e neutri terminanti in nasale\nSostantivo maschile hani \"gallo\", cfr. ted. \"Hahn\", ing. \"hen\" (gallina):\nSostantivo femminile gata \"strada\":\nSostantivo neutro hjarta \"cuore\", cfr. ing. \"heart\", ted. \"Herz\", dan. \"hjerte\", latino \"cor\", greco antico \"\u03ba\u03b1\u03c1\u03b4\u03af\u03b1\", \"\u03ba\u1fc6\u03c1\":\n5\u00b0 e 6\u00b0 declinazione\nLa 5\u00b0 e la 6\u00b0 declinazione comprendono unicamente temi radicali, ovvero temi terminanti per consonante. La 5\u00b0 comprende unicamente sostantivi femminili e la 6\u00b0 unicamente maschili.\nSostantivo femminile (5\u00b0 decl.) br\u00f3k \"calzoni\", cfr. lat. \"bragae\":\nSostantivo maschile (6\u00b0 decl.) f\u00f3tr \"piede\", cfr. ing. \"foot\", ted. \"Fu\u00df\", nl. \"voet\", latino \"pes\", greco antico \"\u03c0\u03bf\u1fe6\u03c2\":\n7\u00b0 declinazione\nLa 7\u00b0 declinazione comprende solamente nomi maschili con tema in -u.\nSostantivo maschile vllr \"campo\", cfr. ted. \"Feld\", inglese \"field\":\n8\u00b0 declinazione\nL'8\u00b0 declinazione comprende nomi maschili e femminili con tema in -r.\nSostantivo maschile fa\u00f0ir \"padre\", cfr. ing. \"father\", lat. \"pater\", greco antico \"\u03c0\u03b1\u03c4\u03ae\u03c1\", ita. \"padre\", ted. \"Vater\", ecc.:\nSostantivo femminile m\u00f3\u00f0ir \"madre\", cfr. ingl. \"mother\", lat. \"mater\", greco antico \"\u03bc\u03ae\u03c4\u03b7\u03c1\" ita. \"madre\", ted. \"Mutter\", ecc.:\n9\u00b0 declinazione\nLa nona declinazione comprende i sostantivi derivati dai verbi (participio presente). Alcuni participi si sono con il tempo trasformati in veri e propri sostantivi, tali sono: b\u00f3ndi \"contadino\", fj\u00e1ndi \"nemico\" (cfr. ted. \"Feind\") e fr\u00e6ndi \"parente\" (cfr. ted. \"Freund\" e ing. \"friend\", \"amico\")\nParticipio pres. sostantivato gefandi \"donatore\" dal verbo gefa \"dare\" (cfr. ing. \"give\", ted. \"geben\", nl. \"geven\", \"dare\"):\nSostantivo (un tempo participio) b\u00f3ndi:\nArticolo.\nNel norreno \"classico\" l'articolo non esisteva, tuttavia dopo l'anno 1000 fu introdotto inn come articolo determinativo sia enclitico (se accompagnava un sostantivo) che non (se accompagnava un aggettivo)\nIn epoca ancora pi\u00f9 tarda venne introdotto anche la forma dimostrativa hinn \"quello\".\n\"Inn\" in forma proclitica (cio\u00e8 accompagnando gli aggettivi) aveva una declinazione.\nL'articolo maschile inn:\nL'articolo femminile in:\nL'articolo neutro it, cfr. ing. \"it\":\nUna caratteristica peculiare delle lingue scandinave \u00e8 data dal fatto che normalmente l'articolo determinativo viene attaccato alla fine del sostantivo a cui l'articolo stesso si riferisce, per esempio: hestr \"un cavallo\" diventa hestrinn (hestr+inn) \"il cavallo\". La regola base \u00e8 quindi che l'articolo determinativo segue il caso del sostantivo a cui si riferisce. Quando un sostantivo - o la sua desinenza - finisce con una vocale, la -i- iniziale dell'articolo cade. Ad esempio, il dativo singolare di hestrinn \"il cavallo\" \u00e8 hestinum (hesti+inum: notiamo che la -\"i\"- dell'articolo \"inum\" cade, poich\u00e9 la desinenza del sostantivo in caso dativo termina per vocale).\nInn in forma enclitica (cio\u00e8 accompagnando i sostantivi) ha una declinazione.\nL'articolo maschile -inn:\nQuindi, se prendiamo ad esempio il sostantivo maschile \"hestr\" (cavallo) avremo:\nL'articolo femminile -in:\nQuindi, se prendiamo ad esempio il sostantivo femminile \"kona\" (donna) avremo:\nL'articolo neutro -it, cfr. ing. \"it\":\nQuindi, se prendiamo ad esempio il sostantivo neutro \"barn\" (bambino) avremo:\nRiguardo all'articolo determinativo, riassumendo, notiamo che:\nL'articolo indeterminativo non esisteva in norreno: al suo posto si poteva utilizzare invece il numerale \"einn\" \"uno\", ma pi\u00f9 spesso si tralasciava del tutto.\nAggettivi.\nGli aggettivi a differenza dei sostantivi seguivano solo tre declinazioni.\nSi distinguevano in forti e deboli, gli aggettivi deboli si utilizzivano:\nLa declinazione forte si utilizzava in tutti gli altri casi, ed era uguale alle prime tre dei sostantivi.\nDeclinazione debole\nAggettivo spaki \"il saggio\"\nAggettivi comparativi e superlativi.\nGli aggettivi comparativi hanno solo la declinazione debole, i superlativi le hanno entrambe.\nLa comparazione avviene ampliando il tema con il suffisso -ar (cfr. ingl. \"-er\") dopo il quale viene la declinazione regolare, i superlativi ampliandolo con il suffisso -ast (cfr. ingl. \"-est\") dopo il quale viene la declinazione regolare. I suffissi possono anche essere (in alcuni aggettivi) sincopati.\nEs: fagr \"bello\" diviene al comparativo fegri e al superlativo fegrstr.\nAvverbi.\nIn norreno vi \u00e8 un grande numero di avverbi tratti principalmente da aggettivi forti. Generalmente sono indeclinabili.\nIl comparativo e il superlativo degli avverbi funziona in egual modo che con gli aggettivi.\nPronomi.\nPronomi personali.\nI pronomi personali in norreno si declinano come i sostantivi. Tuttavia la 1\u00b0 e la 2\u00b0 persona, oltre al singolare e al plurale, presenta un terzo numero: il duale. \n1\u00b0 persona:\n\"*forma arcaica di ek, utilizzata in ogni caso nel dialetto norreno orientale\"\n2\u00b0 persona:\n3\u00b0 persona:\nPronomi riflessivi.\nIl pronome riflessivo in norreno \u00e8 sik \"s\u00e9, s\u00e9 stesso\". Manca naturalmente del nominativo, ma si usa per tutti e tre i numeri.\nL'accusativo \"sik\" \u00e8 anche impiegato nella formazione del medio-passivo nei verbi.\nPronomi possessivi.\nI pronomi possessivi singolari, in norreno, hanno una declinazione identica per tutte le persone, cambia solamente la lettera iniziale. Nella 1\u00aa persona \u00e8 minn \"mio\"\nNella 2\u00aa persona \u00e8 \u00feinn \"tuo\"\nNella 3\u00aa persona \u00e8 sinn \"suo\".\nI pronomi possessivi si declinano come gli aggettivi forti, tranne per l'accusativo maschile singolare, in cui la desinenza \u00e8 -\"n.\"\n\u00c8 molto importante tuttavia notare che il pronome personale \"sinn\", si utilizza sia per la 3 persona \"singolare\" che per la 3 persona \"plurale\". Per cui \"sinn\" potrebbe essere tradotto come \"suo (di lui)\", nel caso si utilizzi come pronome personale in 3 persona singolare, oppure come \"suo (di loro)/loro\" nel caso si utilizzi come pronome personale in 3 persona plurale.\nI pronomi possessivi plurali in norreno esistono per la 1\u00aa e la 2\u00aa pers. nei tre generi.\n1\u00b0 persona plurale \"nostro\"\n2\u00b0 persona plurale \"vostro\"\nPronomi dimostrativi, interrogativi ed indefiniti.\nIn norreno esistevano molti altri tipi di pronomi tutti declinabili ecco una lista (senza declinazione) dei pi\u00f9 comuni.\nPronomi relativi.\nInizialmente il norreno non aveva alcuna forma di pronome relativo. Si provvide in parte facendo ricorso ai pronomi interrogativi \"hvat\", \"hverr\" e \"hv\u00edl\u00edkr\", oppure al pronome dimostrativo \"s\u00e1\".\nIn epoca pi\u00f9 tarda si diffuse l'uso delle particelle invariabili \"es/er\" e \"sem\". Queste erano di solito precedute dal dimostrativo \"s\u00e1\", \"s\u00fa\", \"\u00feat\" che serve per indicare il genere. Ad esempio: \"sa es\" \u00abcolui che\u00bb, anche ridotto in \"sa's\".\nNon infrequente, in ogni caso, l'uso norreno di tralasciare il pronome relativo.\nPreposizioni, congiunzioni e altro.\nInteriezioni.\nLe interiezioni pi\u00f9 comuni sono: j\u00e1/j\u00fa \"s\u00ec\", nei/ekki \"no\", vei \"guai!\", av\u00ed \"ahim\u00e8!\", h\u00e6 \"ors\u00f9!\"\nParticelle negative.\nIl norreno dispone di particelle negative soprattutto enclitiche, quali -a/-at \"non\". La particella -gi/-ge \"non\" diventa -ki/-ke quando \u00e8 unita a una parola che termina per -s o per -t (cfr. vetki \"nulla\").\nNella tarda prosa trovano impiego sempre pi\u00f9 ampio le negazioni ekki/ekke \"non\" ed eigi \"non\". In luogo di quest'ultimo si ha anche la scrittura ei.\nE per ultima la negazione proclitica ne \"non\" usata soprattutto in poesia, e rimasta in aggettivi distributivi composti del tipo nakkvarr \"qualcuno\" o neinn \"nessuno\".\nVerbi.\nI verbi norreni come nelle altre lingue germaniche si distinguono in forti e deboli.\nIn norreno vi sono cinque modi: tre finiti (indicativo, ottativo, anche detto congiuntivo e imperativo) e due indefiniti (infinito, participio). L'indicativo e l'ottativo hanno due tempi (presente e passato) coniugati in sei persone (uguali a quelli italiano) e in due diatesi (attiva e medio-passiva).\nI verbi forti formano il passato direttamente aggiungendo una desinenza alla radice al contrario i verbi deboli formano il passato interponendo tra radice e desinenza una consonante dentale.\nVerbi forti.\nI verbi forti si coniugano seguendo 4 coniugazioni \"tipo\".\nModi definiti.\nIndicativo presente\nL'indicativo presente si forma partendo dalla radice dell'infinito e modificandola secondo complesse regole fonologiche:\nCome in Italiano i verbi si coniugano con i pronomi personali e delle desinenze (elencate nella tabella qui sopra)\nIndicativo passato\nL'indicativo passato si forma partendo dalla radice dell'infinito e modificandola secondo complesse regole fonologiche:\nCome in Italiano i verbi si coniugano con i pronomi personali e delle desinenze (elencate nella tabella qui sopra)\nOttativo.\nL'ottativo come l'indicativo si distingue in presente e passato.\nOttativo presente\nOttativo passato\nVerbi deboli.\nI verbi deboli formano i tempi passati interponendo tra radice e desinenza una dentale.\nModi definiti.\nIndicativo presente\nL'indicativo presente si forma partendo dalla radice dell'infinito e modificandola secondo complesse regole fonologiche:\nCome in Italiano i verbi si coniugano con i pronomi personali e delle desinenze (elencate nella tabella qui sopra).\nIndicativo passato\nL'indicativo passato si forma partendo dalla radice dell'infinito e modificandola secondo complesse regole fonologiche:\nCome in Italiano i verbi si coniugano con i pronomi personali e delle desinenze (elencate nella tabella qui sopra)\nOttativo.\nL'ottativo come l'indicativo si distingue in presente e passato.\nOttativo presente\nOttativo passato\nParticipio.\nAnche il participio in norreno si divide tra i verbi deboli e forti.\nPer vederne la declinazione nominativa si vada alla 9\u00aa declinazione.\nParticipio passato.\nNei verbi forti si forma aggiungendo alla radice dell'infinito -inn.\nNei verbi deboli si forma aggiungendo alla radice dell'infinito -\u00f0r.\nParticipio presente.\nNei verbi forti si forma aggiungendo alla radice dell'infinito -andi.\nNei verbi deboli si forma interponendo tra la radice dell'infinito e la desinenza -andi la dentale -\u00f0-.\nTesti.\nLe prime iscrizioni in norreno sono scritte in alfabeto runico e risalgono all'VIII secolo, e questo alfabeto fu usato fino al XV secolo.\nCon la conversione al Cristianesimo nell'XI secolo si diffuse anche l'alfabeto latino. I testi pi\u00f9 antichi in norreno scritti con quest'ultimo alfabeto risalgono alla met\u00e0 del XII secolo.\nSuccessivamente il norreno divenne il veicolo di trasmissione della letteratura vernacolare, unica nell'Europa medievale. La maggior parte delle opere sopravvissute furono scritte in Islanda, le pi\u00f9 conosciute sono le saghe e la letteratura mitologica, ma sono state ritrovate anche traduzioni di romanzi cortesi, mitologia classica, l'antico testamento, ed anche trattati di grammatica e un grande numero di lettere e documenti ufficiali.\nRelazioni con le lingue germaniche.\nL'inglese, il tedesco, il nederlandese e altre lingue germaniche sono strettamente collegate al norreno e non \u00e8 sorprendente che alcune parole nordiche suonino familiari a chi conosce una lingua germanica: per esempio \"armr\" e arm (ing.), Arm (ted.), arm (ned.) \"braccio\", \"f\u00f3tr\" e foot (ing.), Fu\u00df (ted.), voet (ned.) \"piede\", \"land\" e land (ing.), Land (ted.), land (ned.) \"terra\", \"fullr\" e full (ing.), voll (ted.), vol (ned.) \"pieno\", \"hanga\" e to hang (ing.), h\u00e4ngen (ted.), hangen (ned.) \"appendere\", \"standa\" e to stand (ing.), stehen (ted.), staan (ned.) \"stare in/su dei piedi\", \"taka\" e take (ing.) \"prendere\" (vocabolo specificamente nordico passato all'inglese), \"b\u00f6rn\" e born (ing.), geboren (ted.), geboren (ned.) \"nato\", \"ef\" e if (ing.), ob (ted.), of (ned.) \"se\", \"kylr\" e cold (ing.), kalt (ted.), koud (ned.) \"freddo\", \"k\u01ebttr\" e cat (ing.), Katze (ted.), kat (ned.) \"gatto\", \"kyssa\" e kiss (ing.), k\u00fcssen (ted.), kussen (ned.) \"baciare\", \"m\u00fas\" e mouse (ing.), Maus (ted.), muis (ned.) \"topo\", \"sm\u00e1r\" e small (ing.), schmal (ted.), smal (ned.) \"piccolo/stretto\", \"\u00fati\" e out (ing.), aus (ted.), uit (ned.) \"fuori\", \"vaka\" e wake (ing.), wachen (ted.), wekken (ned.) \"svegliare\", \"upp\" e up (ing.), auf (ted.), op (ned.) \"sopra\", \"ulfr\" e wolf (ing.), Wolf (ted.), wolf (ned.) \"lupo\", \"tr\u00faa\" e true (ing.), treu (ted.), getrouw (ned.) \"fedele\", \"rinna\" e run (ing.), rennen (ted.), rennen (ned.) \"correre\", \"j\u00e1\" e yes (ing.), ja (ted.), ja (ned.) \"s\u00ec\", \"hafa\" e have (ing.), haben (ted.), hebben (ned.) \"avere\", \"geta\" e get (ing.) \"ricevere, prendere\" (vocabolo specificamente nordico passato all'inglese), \"egg\" e egg (ing.) \"uovo\" (vocabolo specificamente nordico passato all'inglese), \"hellefo\" e eleven (ing.), elf (ted.), elf (ned.) \"undici\", \"b\u00f3k\" e book (ing.), Buch (ted.), boek (ned.) \"libro\", \"eta\" e eat (ing.), essen (ted.), eten (ned.) \"mangiare\", \"grund\" e ground (ing.), Grund (ted.), grond (ned.) \"terra\", \"deyja\" e die (ing.) \"morire\" (vocabolo specificamente nordico passato all'inglese).\nQuesta somiglianza \u00e8 data dalla provenienza comune di queste lingue, il protogermanico. Ma in pi\u00f9, un gran numero di parole del norreno sono finite anche nell'inglese per opera dei Vichinghi: infatti questo popolo fra il nono e il decimo secolo invase la Gran Bretagna e l'antico inglese parlato nell'isola cominci\u00f2 ad assimilare parole nordiche come \"get\", \"egg\", \"sky\", \"leg\", \"skull\", \"skirt\", \"they\"/\"them\", \"take\", \"big\", \"die\" ecc.\nDialetti.\nQuando il proto-norreno si \u00e8 evoluto nel norreno, nel corso dell'VIII secolo, gli effetti dell\"'Umlaut\" (o metafonia) variarono geograficamente. I tipici mutamenti metafonetici (per esempio \"fylla\" da *\"fullian\") erano pi\u00f9 forti nell'ovest mentre gli esiti di frattura (per esempio \"hiarta\" da *\"herto\") erano maggiormente presenti nell'est. Questa differenza \u00e8 la principale ragione dietro la dialettizzazione che ebbe luogo nel IX e X secolo dando forma ad un antico nordico occidentale in Norvegia e negli insediamenti nell'Atlantico e un antico nordico orientale in Danimarca e Svezia.\nUna seconda differenza era che gli antichi dittonghi generalmente diventavano monottonghi nel dialetto orientale. Per esempio la parola \"stain\" divenne \"sten\", mentre mantenne il dittongo nella forma \"steinn\" di quello occidentale. Nell'antico gutnico questo dittongo rimase. Una somiglianza fra quest'ultima lingua e il dialetto occidentale era che entrambi mantennero il dittongo \"au\", come ad esempio in \"auga\", che nella variante occidentale divenne \"\u00f8gha\". Similmente il dittongo \"ey\", conservato in area occidentale ad esempio nella parola \"heyra\", a est divenne \"\u00f8\", nell'equivalente \"h\u00f8ra\", mentre nell'antico gutnico pass\u00f2 ad \"oy\", come in \"hoyra\".\nUna terza differenza era che il norreno occidentale perse certe combinazioni di consonanti in favore di raddoppiamenti: ad esempio le combinazioni -\"mp\"-, -\"nt\"-, e -\"nk\"- furono assimilate in -\"pp\"-, -\"tt\"- e -\"kk\"-, e questo fenomeno avvenne in modo minore nel dialetto orientale.\nTuttavia queste differenze non erano tali da precludere la mutua comprensione. I dialetti rimanevano ancora molto simili e venivano ancora considerati parti della stessa lingua, definita generalmente dagli stessi parlanti \"lingua danese\". Ad esempio:\nQui abbiamo un confronto fra i due dialetti. Si tratta di una trascrizione da una delle Pietre runiche di Funbo (U990) che significa:\nNorreno occidentale.\nLa maggior parte delle novit\u00e0 che apparvero nel dialetto occidentale si diffusero anche nell'area della lingua principale, ma alcune erano geograficamente limitate e crearono una differenza dialettale fra i due dialetti stessi. Una differenza era che quello occidentale non partecipo alla monottongazione che modific\u00f2 \"\u00e6i\"/\"ei\" in \"e\", \"\u00f8y\"/\"ey\" in \"\u00f8\" e \"au\" in \"\u00f8\".\nUna primitiva differenza era che l'occidentale aveva le forme \"b\u00fa\" (\"dimora\") e \"tr\u00fa\" (\"fede\") mentre l'orientale aveva \"b\u00f3\". L'occidentale era anche caratterizzato dall'umlaut sulla \"u\" che significava che per esempio il proto-norreno *\"tan\u00feu\" era pronunciato \"t\u00f6nn\" e \"tand\" in quello orientale. Inoltre ci sono state modifiche tratte dal proto norreno, ad esempio \"bekkr\" dall'antico *\"bankiaz\".\nIl primo frammento di testo che appare nelle iscrizioni runiche e nei poemi fu composto circa nel X secolo da Tjodolf da Hvin. I primi manoscritti sono del periodo 1150-1200 e trattano sia di argomenti legali, religiosi e storici. Durante il XII e XIII secolo, Tr\u00f8ndelag e Vestlandet furono le aree pi\u00f9 importanti del Regno di Norvegia e diedero forma al dialetto occidentale come una lingua arcaica con una ricca dotazione di declinazioni. La versione occidentale rimase un dialetto uniforme, e ci\u00f2 crea delle difficolt\u00e0 nel distinguere se un testo sia stato scritto in antico islandese o in norvegese antico, e lo si definisce, per ovviare la problematica, \"norr\u0153n tunga\" (\"lingua norrena\").\nL'antico norvegese si differenzi\u00f2 prima dall'antico islandese per la perdita della consonante \"h\" nella posizione iniziale prima di \"l\", \"n\" e \"r\". Questo signific\u00f2 che mentre l'islandese aveva la parola \"hnefi\" (\"pugno\"), il norvegese aveva le corrispondenti \"n\u00e6ve\" e \"neve\".\nCirca nel XIV secolo la corte si spost\u00f2 nel sud-est della Norvegia e la vecchia scrittura divenne antiquata. Dopo l'unificazione con la Svezia, circa nel 1319, l'antico svedese cominci\u00f2 a influenzare il norvegese e la peste del 1350 circa segn\u00f2 la fine dell'antica tradizione letteraria. L'influenza dal norreno orientale cominci\u00f2 e continu\u00f2 dopo l'unificazione con la Danimarca nel 1380.\nEsempi di testo.\nIl testo seguente proviene dalla \"Egils saga\". Il manoscritto \u00e8 il pi\u00f9 antico conosciuto per quella saga, cos\u00ec \u00e8 chiamato \"frammento \u03b8\" del XIII secolo. Il testo dimostra anche che un lettore islandese moderno potrebbe avere qualche difficolt\u00e0 con il testo del manoscritto intatto.\nNorreno orientale.\nIl norreno orientale, fra il IX e XI secolo, in Svezia era chiamato \"svedese runico\" e in Danimarca \"danese runico\", ma l'uso di \"svedese\" e \"danese\" non dipende da ragioni linguistiche. La denominazione di \"runico\" \u00e8 dovuta al fatto che i testi sono scritti con l'alfabeto runico - diversamente dal proto-norreno, che fu scritto in fu\u00feark, che ha solo 16 lettere. Per il numero limitato di rune, quella per la vocale \"u\" fu usata anche per le vocali \"o\", \"\u00f8\" e \"y\", e la runa per la \"i\" fu usata per la \"e\".\nUn cambiamento avvenuto nel dialetto orientale riguard\u00f2 il cambio di \"\u00e6i\" (nell'occidentale \"ei\") in \"e\", come da \"st\u00e6in\" a \"sten\". Questo si riflesse nelle iscrizioni runiche in cui la forma pi\u00f9 antica \u00e8 \"stain\", mentre quella pi\u00f9 tarda \"stin\". Ci fu anche un cambio da \"au\" come in \"dau\u00f0r\" a \"\u00f8\", diventando \"d\u00f8\u00f0r\". Il cambiamento si vede nelle iscrizioni runiche ad esempio da \"tau\u00fer\" a \"tu\u00fer\". In pi\u00f9 il dittongo \"\u00f8y\" (dialetto occidentale \"ey\") cambi\u00f2 in \"\u00f8\", come nella parola per \"isola\".\nFino al XII secolo, il dialetto orientale era uniforme. Fu in Danimarca che avvennero le prime modifiche che avrebbero differenziato il danese antico dallo svedese antico, e queste innovazioni si diffusero in tutto il nord, dalla Zelanda alla Svealand.\nLe vocali terminali -\"a\", -\"o\" ed -\"e\" iniziarono a fondersi in -\"e\". Nello stesso tempo, le consonanti occlusive sorde \"p\", \"t\" e \"k\" divennero sonore e fricative. Possiamo notare questo cambiamento, per esempio, nella lingua danese in parole come \"kage\", \"bide\" e \"gabe\" mentre lo svedese, per queste parole, mantiene ancora la forma pi\u00f9 antica: \"kaka\", \"bita\" e \"gapa\".\nIn pi\u00f9, il danese perse l'accento tonale presente nei moderni svedese e norvegese, sostituendo l'accento grave con un colpo di glottide.\nEsempio di testo.\nQuesto \u00e8 un estratto dal V\u00e4stg\u00f6talagen. \u00c8 il testo pi\u00f9 vecchio sotto forma di manoscritto trovato in Svezia risalente al XIII secolo. \u00c8 contemporaneo alla maggior parte della letteratura islandese. Il testo segna l'inizio dell'antico svedese.\nGutnico antico.\nLa \"Gutasaga\" \u00e8 il testo pi\u00f9 lungo pervenutoci in antico gutnico. Fu scritto nel XIII secolo e parla della storia antica degli abitanti di Gotland. Questa parte parla dell'accordo tra i gotlandesi ed il re di Svezia stipulato prima del IX secolo:\nAlcune caratteristiche importanti del gutnico antico si notano in questo testo. Innanzitutto, a differenza del norreno orientale coevo, tutti i dittonghi sono conservati. Secondo, il dittongo \"ai\" in \"aigu\", \"\u00feair\" e \"waita\" (e probabilmente in altre parole) non diventa \"ei\" come nel norreno occidentale \"eigu\", \"\u00feeir\" and \"veita\"."}
{"id": "499200", "revid": "78273", "url": "https://it.wikipedia.org/wiki?curid=499200", "title": "FC Rennes", "text": ""}
{"id": "499201", "revid": "5", "url": "https://it.wikipedia.org/wiki?curid=499201", "title": "Rapaci", "text": ""}
{"id": "499204", "revid": "496876", "url": "https://it.wikipedia.org/wiki?curid=499204", "title": "Riccardo Gaucci", "text": "Biografia.\nFiglio secondogenito di Luciano e della di lui prima moglie Veronica del Bono, ha ricoperto diversi ruoli dirigenziali di massima importanza all'interno di tutte le societ\u00e0 del gruppo di famiglia, in particolare nel calcio.\nCarriera sportiva.\nNel calcio a 11.\nNel 1995 diventa giocatore-responsabile della Primavera del Perugia, che conduce alla conquista di due scudetti come capitano e nel ruolo di attaccante, nel 1996 e nel 1997. Nel club umbro, Gaucci \u00e8 riuscito ad arrivare fino alla prima squadra, essendo stato convocato dall'allenatore Nevio Scala in occasione della partita Perugia-Reggiana (finita 1-3 per gli emiliani), valida per la 15\u00aa giornata della Serie A 1996-97. Dopo la vittoria in campionato del Perugia \"primavera\", lascia l'attivit\u00e0 agonistica ed entra nell'organigramma dei grifoni, dove affianca nell'amministrazione il padre e il fratello maggiore Alessandro.\nNell'estate 2000, il padre acquista il , di cui diventa presidente. Da massimo dirigente del club rossoazzurro ha ottenuto una promozione in Serie B nel 2001-02 e una salvezza nel campionato cadetto grazie al \"Caso Catania\" nell'estate 2003. Ha assunto dodici allenatori (di cui cinque nel 2002-03, tra cui John Toshack) e impiegato un centinaio di calciatori (36 solo nel 2000-01), tra cui Lu\u00eds Oliveira, Michele Fini, Eddy Baggio, Guglielmo Stendardo e Giuseppe Mascara. Il 26 maggio 2004, la societ\u00e0 etnea viene ceduta ad Antonino Pulvirenti, e Gaucci \u00e8 tornato al col ruolo di vicepresidente, e che fallir\u00e0 l'anno successivo.\nNel novembre 2008 il presidente del Gerardo Soglia gli ha offerto il 50% delle azioni della sua societ\u00e0, ottenendo un rifiuto.\nNel mese di febbraio del 2014, Gaucci acquista il Floriana Football Club, squadra militante nel campionato maltese. Riesce a salvare il club dalla retrocessione e nella stagione 2014-2015 sfiora l'accesso ai preliminari di Europa League arrivando quinto con l'ex Perugia Giovanni Tedesco allenatore, stesso risultato anche nella stagione 2015-16.\nIl 20 maggio 2017 conquista, sempre con allenatore Giovanni Tedesco, la Coppa di Malta contro lo Sliema portando cos\u00ec il Floriana ai preliminari di Europa League dove per\u00f2 viene eliminato al primo turno preliminare dalla Stella Rossa Belgrado. Il 13 dicembre 2017 il Floriana vince la sua seconda Supercoppa della storia battendo uno a zero gli avversari dell'Hibernians.\nIl 25 Maggio 2020 Il Floriana FC viene dichiarato campione di Malta con 41 punti e dopo 27 anni dall'ultimo Scudetto.\nRiccardo Gaucci \u00e8 l'unico dirigente straniero ad aver vinto tutte e tre le competizioni principali a Malta: Campionato, Coppa e SuperCoppa.\nNel calcio a 5.\nParallelamente nel 1997 costruisce da zero la squadra del Perugia Calcio a 5 che nel giro di pochi anni, partendo dalla Serie C2 regionale, raggiunge la Serie A.\nNelle vesti di presidente-giocatore con il Perugia vince i campionati regionali di Serie C2 e di Serie C1, nonch\u00e9 i campionati nazionali di Serie B ed i Serie A2 e le relative coppa Italia di categoria.\nL'apice della carriera lo raggiunge nella finale della stagione 2004-05 che vede il Perugia opposto alla favorita Lottomatica Roma. Dopo le prime due gare conclusesi con una vittoria a testa, Gara3 disputata nella capitale \u00e8 parsa segnata dopo la fine del primo tempo, con il risultato di 3-0 per la Roma. Negli spogliatoi, Gaucci e l'allenatore Massimo Ronconi hanno posizioni inconciliabili sulla tenuta di gara, il primo risolve la questione in maniera spettacolare esonerando il mister che ad inizio ripresa si va a posizionare in tribuna. In campo il Perugia compie un'impresa inaspettata: recupera le tre segnature di svantaggio e vince il suo primo tricolore dopo i calci di rigore.\nIl fallimento del Perugia Calcio lo ha costretto a lasciare il Perugia Calcio a 5 trasferendosi dapprima alla Lazio e successivamente all'Arzignano Grifo, con cui ha vinto nuovamente lo scudetto. Nel 2006 \u00e8 stato acquistato dal Montesilvano con cui ha vinto la Coppa Italia. Nella stagione 2007-08 \u00e8 tornato alla Lazio Colleferro. Nella stagione 2008-09 ha militato nelle file del Salaria Sport Village (Serie C1 Lazio) che ha condotto alla conquista della promozione in serie B, tramite play-off nazionali. Nel 2009-10 ha giocato con continuit\u00e0 nel Real Rieti in Serie B contribuendo alla promozione in Serie A2 ottenuta con la vittoria dei play-off."}
{"id": "499205", "revid": "16073", "url": "https://it.wikipedia.org/wiki?curid=499205", "title": "Proto-Nordico", "text": ""}
{"id": "499206", "revid": "228587", "url": "https://it.wikipedia.org/wiki?curid=499206", "title": "Runnymede", "text": "Runnymede \u00e8 una zona verde lungo il Tamigi, nella contea di Surrey (Inghilterra). \u00c8 comunemente associata alla firma della Magna Carta.\nStoria.\nSul prato di Runnymede Giovanni Senza Terra promulg\u00f2, il 15 giugno 1215, la \"Magna Carta Libertatum\", come \u00e8 specificato nella stessa.\nSi \u00e8 discusso se la cerimonia di emanazione di questo atto, fondamentale per la democrazia occidentale, si svolse nel prato vero e proprio o nella piccola isola attualmente chiamata \"Magna Carta Island\", un'isoletta nel Tamigi, adiacente al prato, o a Ankerwycke, un antico sito vicino all'isola.\nQueste due localit\u00e0, attualmente nel Berkshire, facevano parte, all'epoca, del territorio di Runnymede.\nGli storici locali si sono esercitati su questo tipo di dispute probabilmente influenzati da un comprensibile campanilismo.\nRunnymede, unitamente a 182 acri di terreno circostante, fu donato, nel 1929, al \"National Trust for Places of Historic Interest or Natural Beauty\" da Lady Fairhaven e dai suoi due figli in memoria di Urban Hanlon Broughton.Il \"Memorial\" dedicato a Broughton \u00e8 formato da edicole e padiglioni, i \"Fairhaven Lodges\", disegnato da Edwin Lutyens.\nDescrizione.\nRunnymede \u00e8 un attraente prato lungo il fiume, adiacente ad un terreno boscoso, spesso disturbato da una strada piuttosto trafficata.\nA causa delle sue connessioni storiche Runnymede \u00e8 sede di diversi memoriali, situati tra gli alberi della \"Coopers Hill\":\n I Visitatori raggiungono il memoriale percorrendo un viottolo acciottolato a simboleggiare un pellegrinaggio. L'area su cui si trova il Memoriale fu donata agli Stati Uniti dal popolo inglese ed \u00e8 per questo territorio americano, quasi una \"enclave\" gestita dal \"Kennedy Memorial Trust\", che fra l'altro sponsorizza corsi universitari in America per studenti inglesi.\nIl memoriale \u00e8 stato inaugurato nel maggio 1965, congiuntamente, dalla regina Elisabetta II e da Jacqueline Kennedy prima di un ricevimento al castello di Windsor.\nUna grande casa che domina dall'alto Runnymede e il Tamigi ed \u00e8 posta sulla \"Cooper's Hill\" ha ospitato, successivamente, il \"Royal Indian Engineering College\", la sede centrale del \"Post Office\" durante la seconda guerra mondiale, la statua di Eros nello stesso periodo bellico, il \"Shoreditch College\", un centro per l'istruzione all'artigianato e pi\u00f9 recentemente la scuola di \"design\" della \"Brunel University\".\nAccesso.\nRunnymede appartiene al \"National Trust\" ed \u00e8 aperta al pubblico gratuitamente tutti i giorni.\nCollocazione.\nRunnymede si trova sulle sponde del Tamigi, sulla \"A308 road\" a Egham, circa 4 miglia ad est di Windsor e a circa 19 miglia ad ovest dal centro di Londra.\nCuriosit\u00e0.\nL'ultimo duello mortale in Inghilterra fu effettuato nel 1852 sulla \"Priest Hill\" che confina con Runnymede."}
{"id": "499215", "revid": "372624", "url": "https://it.wikipedia.org/wiki?curid=499215", "title": "Teatro Petrarca", "text": "Il Teatro Petrarca \u00e8 un teatro di Arezzo.\nStoria.\nNascita.\nLa nascita, nel 1828, si deve ad una Societ\u00e0 Anonima composta da cittadini aretini, che successivamente prese il nome di \"Accademia Teatrale Petrarca\". L'incarico del progetto fu affidato all'architetto Vittorio Bellini di Firenze dove aveva gi\u00e0 progettato un teatro e nel 1830 ebbero inizio i lavori di costruzione. Il Teatro fu inaugurato tre anni dopo, il 21 aprile 1833, con la rappresentazione di \"Anna Bolena\" musicata da Donizetti e con un ballo in cinque atti intitolato \"Alessandro da Palermo\".\nIl successo di queste prime rappresentazioni, ottenuto grazie alla bravura degli attori Marianna Brighenti e Luigi Biondini e alle apprezzate qualit\u00e0 dello scenografo Gianni di Firenze e dell'impresario Giuseppe Feroci, segnarono il primo importante risultato nella storia artistica della citt\u00e0 e del suo nuovo Teatro.\nEvoluzione architettonica.\nLa struttura del primo teatro, chiamato in un primo tempo \"Teatro Regio\" e successivamente \"Regio Teatro Petrarca\", era con pianta a ferro di cavallo, presentava un bel palcoscenico e quattro ordini di palchi.\nNel 1839 venne inaugurata la sala terrena, progettata dall'ingegnere Lorenzo Materassi, da adibire a piccole feste e venne installato il sipario dipinto da Angiolo Sarri raffigurante il Petrarca accolto nel 1350 ad Arezzo con tutti gli onori. Risale invece al 1835 il busto marmoreo scolpito da Benedetto Mori collocato all'ingresso della platea.\nVari lavori di ristrutturazione e abbellimento si succedettero negli anni. Fra il 1881 e il 1882, per opera dell'ingegnere Carlo Gatteschi, fu aumentato il numero dei palchi, ristrutturato il palco regio, decorate le pareti, la bocca d'opera e rinnovata la tappezzeria, messi in funzione nuovi servizi igienici, rimesso a nuovo il tavolato della platea cos\u00ec come altre significative ristrutturazioni e opere di messa a norma.\nLa palazzina d'ingresso al Teatro venne invece costruita negli anni 1892 e 1893 su progetto dell'ingegnere Alessandro Maraghini che trasform\u00f2 in loggione anche il quarto ordine di palchi e oper\u00f2 altri importanti lavori di costruzione e restauro come il mezzanino e il caff\u00e8 interno, nonch\u00e9 il palcoscenico, i camerini, la platea, l'orchestra e le uscite di sicurezza.\nDopo un processo di ristrutturazione durato 10 anni, il 16 dicembre 2015 il teatro ha riaperto le porte agli spettatori con una stagione piena di eventi teatrali e lirici.\nLa ristrutturazione \u00e8 stata eseguita nel rispetto della risposta acustica gi\u00e0 esistente ad opera di Enrico Moretti e Maria Cairoli (Biobyte).\nDescrizione.\nL'apparato decorativo degli interni, in modo particolare le cornici a stucco dei palchi e le pitture della volta e delle varie salette, contribuiscono a dare al Teatro Petrarca una immagine di eleganza e originalit\u00e0.\nCollocato all'interno del nucleo urbano cittadino, il Teatro presenta una facciata esterna che segue un disegno lineare e semplice, confondibile con gli edifici adiacenti, caratterizzato dall'uso di elementi decorativi quali cornicioni e riquadrature delle aperture in cemento o pietra serena.\nSpettacoli.\nIl Teatro Petrarca ha ospitato in passato spettacoli di vario genere, dalla prosa, alla musica, al balletto, nonch\u00e9 rappresentazioni circensi; \u00e8 stato considerato una meta di prestigio per molte importanti compagnie teatrali.\nNel 1882, in occasione dell'inaugurazione del monumento a Guido Monaco, collocato tuttora nell'omonima piazza, il Teatro ha ospitato varie rappresentazioni dell'opera \"Mefistofele\" di Arrigo Boito."}
{"id": "499220", "revid": "1921867", "url": "https://it.wikipedia.org/wiki?curid=499220", "title": "Daft Punk's Electroma", "text": "Daft Punk's Electroma \u00e8 un film del 2006, diretto da Thomas Bangalter (che cura anche la fotografia e la sceneggiatura) e Guy-Manuel de Homem-Christo, ovvero i Daft Punk.\nIl film \u00e8 muto e solo musicale, quindi si possono comprendere le azioni dei due protagonisti solamente attraverso la musica, questa volta non composta dagli stessi musicisti francesi. \u00c8 soprattutto fantascientifico, e dura circa 74 minuti. \"Daft Punk's Electroma\" \u00e8 stato inoltre presentato al Festival di Cannes 2006 nella sezione Quinzaine des R\u00e9alisateurs.\nTrama.\nDue robot salgono su un'automobile in mezzo al deserto per dirigersi in citt\u00e0, dove tutti gli abitanti sono robot come loro. I due si dirigono verso un centro di bellezza dove subiscono un intervento chirurgico per farsi impiantare un volto umano, che per\u00f2 si scioglie con il caldo generato dal sole. I due si dirigono a piedi verso il deserto, camminando per due giorni. Una volta giunti nel deserto, uno dei due robot fa attivare all'altro un timer di sessanta secondi situato sulla propria schiena, si allontana, e si fa esplodere. L'altro robot, rimasto ormai da solo, si toglie e distrugge il proprio casco scoprendo il suo vero volto formato da una scheda madre. Infine si d\u00e0 fuoco per poi camminare da solo nel buio della notte.\nAccoglienza.\nUn critico francese spiega la trama del film parlando di \"Due robot che cercano di sbarazzarsi per mezzo del suicidio delle loro vesti\". Al Director's Fortnight il film ha ricevuto vari riconoscimenti. \"Daft Punk's Electroma\" \u00e8 stato premiato per la sua tecnica fotografica e per la colonna sonora. Allo stesso tempo, il film \u00e8 stato sfavorevolmente comparato a \"Gerry\" di Gus Van Sant e a \"The Brown Bunny\" di Vincent Gallo per la narrazione e le sequenze dilatate. Le scene in cui si vedono i due protagonisti peregrinare per il deserto hanno fatto lasciare la sala ad una consistente parte del pubblico al Festival di Cannes.\nA Parigi (con il nightly screening tour) le reazioni sono state positive per tutto l'arco delle proiezioni, a partire da marzo 2007. Il film \u00e8 stato salutato cos\u00ec positivamente dal pubblico che le proiezioni sono state estese per sei mesi. In Inghilterra le proiezioni hanno fatto il pieno ed in poco tempo hanno riscosso un grande successo, riproposto in altrettante sale.\nDVD.\nIl DVD-Video di \"Daft Punk's Electroma\" \u00e8 uscito per la prima volta in Australia il 6 giugno 2007, distribuito dalla Aztec International Entertainment e segnalato dall'OFLC. Vice Records ha predisposto l'uscita del DVD nell'America del Nord per la fine dell'anno. Secondo quanto riportato sul sito ufficiale dei Daft Punk, \u00e8 stato distribuito ufficialmente nei negozi a partire dal 15 ottobre 2007."}
{"id": "499221", "revid": "16066", "url": "https://it.wikipedia.org/wiki?curid=499221", "title": "Codice Manchester", "text": ""}
{"id": "499223", "revid": "339392", "url": "https://it.wikipedia.org/wiki?curid=499223", "title": "\u00c1sbr\u00fa", "text": ""}
{"id": "499228", "revid": "88812", "url": "https://it.wikipedia.org/wiki?curid=499228", "title": "Valori umani", "text": ""}
{"id": "499230", "revid": "1983214", "url": "https://it.wikipedia.org/wiki?curid=499230", "title": "Blade", "text": ""}
{"id": "499232", "revid": "6340", "url": "https://it.wikipedia.org/wiki?curid=499232", "title": "Balmung", "text": ""}
{"id": "499234", "revid": "18323", "url": "https://it.wikipedia.org/wiki?curid=499234", "title": "Bruce Schneier", "text": "Ha scritto diversi libri su sicurezza informatica e crittografia, e ha fondato la Counterpane Internet Security, societ\u00e0 divenuta \"BT Managed Security Solutions\" dopo essere stata acquisita, nel 2006, dal colosso inglese delle telecomunicazioni BT Group, del cui settore tecnologia e sicurezza Schneier diviene responsabile.\nSchneier ha conseguito la laurea in informatica alla American University e un \"bachelor\" in fisica all'Universit\u00e0 di Rochester. Prima di fondare la Counterpane lavorava al Dipartimento della Difesa degli Stati Uniti, e quindi ai laboratori Bell.\nTesti di crittografia.\nIl libro di Schneier \"Crittografia pratica\" (\"Applied Cryptography\") \u00e8 famoso come libro di riferimento per la crittografia. Schneier ha progettato, e collaborato alla progettazione, di diversi algoritmi di crittografia a blocchi, tra cui Blowfish, Twofish e MacGuffin, e i generatori di numeri pseudo-casuali crittograficamente sicuri Yarrow e Fortuna. Ha elaborato inoltre un algoritmo, Solitaire, sviluppato per l'uso senza un calcolatore: tale algoritmo veniva chiamato \"Pontifex\" in un romanzo di Neal Stephenson intitolato Cryptonomicon.\nIn seguito, tuttavia, Schneier ha valutato in modo negativo il proprio iniziale successo, considerandolo una visione \"naif\", matematica e da \"turris eburnea\" accademica, di ci\u00f2 che \u00e8 fondamentalmente un problema di persone. In \"Crittografia Applicata\", afferma che tecnologie e algoritmi implementati in maniera corretta promettono sicurezza e segretezza, . Schneier ora ritiene che le garanzie matematiche incontrovertibili mancano il proprio obiettivo.\nCome viene descritto in \"Secrets and Lies\", un'azienda che usa il protocollo RSA per proteggere i propri dati senza, per\u00f2, considerare il fatto che le chiavi di crittografia vengono gestite dagli impiegati tramite computer \"complessi, instabili, buggati\" non ha conseguito l'obiettivo di proteggere le proprie informazioni. Una soluzione di sicurezza che possa essere valida deve tener in conto non solo la propria tecnologia intrinseca, ma anche le variet\u00e0 di combinazioni di hardware, software, reti, persone, strutture economiche e aziende possibili. Schneier parla delle persone che provano ad implementare sistemi davvero sicuri nel nuovo libro, scritto in collaborazione con Niels Ferguson, \"Practical Cryptography\".\nSchneier scrive in una newsletter mensile liberamente disponibile sul suo sito internet di argomenti informatici e di problematiche di sicurezza \"Crypto-Gram\" e sul suo blog. Le sue affermazioni riguardanti l'informatica e i problemi di sicurezza vengono spesso riprese dalla stampa, specialmente quelle che evidenziano difetti nelle implementazioni di sicurezza e di crittografia, non ultimi i problemi di biometrica alle misure di sicurezza aerea adottate dopo gli attentati dell'11 settembre 2001.\nAlgoritmi crittografici.\nSchneier \u00e8 stato coinvolto nella creazione di numerosi algoritmi di crittografia.\nCifrari a flusso:\nGeneratori di numeri pseudocasuali:\nCifrari a blocco:\nPunti di vista.\nCrittografia.\nPer Schneier, la revisione dei pari e l'analisi degli esperti sono molto importanti per la sicurezza dei sistemi crittografici. La crittografia matematica in genere non \u00e8 il punto pi\u00f9 debole della catena della sicurezza, la sicurezza effettiva per\u00f2 richiede che la crittografia sia combinata con altre cose.\nil termine \"legge di Scheier\" \u00e8 stato coniato da Cory Doctorow nel suo discorso riguardo ai Digital rights management per Microsoft Research, che \u00e8 incluso nel suo libro del 2008 \"Content: Selected Essay on Technology, Creativity, Copyright and the Future of the Future\". La legge \u00e8 espressa come: \nEgli attribuisce questo principio a Bruce Schneier, presumibilmente facendo riferimento al suo libro \"Applied Cryptography\", nonostante il principio preceda la sua pubblicazione. Nel libro \"The Codebreakers\", David Kahn afferma:\nAllo stesso modo, in \"A Few Words On Secret Writing sul Graham's Magazine\" (Luglio 1841), Edgar Allan Poe afferma:\nDigital Rights Management.\nSchneier \u00e8 critico rispetto ai Digital rights management(DRM), e ritiene che essi permettano ai venditori di aumentare il \"Profit lock-in\". Un'implementazione propria di una sicurezza basata sul controllo per l'utente via trusted computing \u00e8 molto difficile, e la sicurezza non \u00e8 la stessa cosa del controllo\nSicurezza interna.\nSchneier ritiente che i soldi della sicurezza interna andrebbero spesi sull'intelligence, investigazione e risposta d'emergenza.. difendersi dalla minaccia estesa del terrorismo \u00e8 generalmente meglio che concentrarsi su un potenziale piano terroristico specifico. Secondo Schneier, l'analisi dei dati dell'intelligence \u00e8 difficile, ma \u00e8 uno dei mezzi migliori per gestire il terrorismo globale. l'intelligenza umana ha dei vantaggi rispetto all'analisi automatica e computerizzata, inoltre aumentare i dati raccolti dall'intelligence non aiuta a migliorare il processo di analisi. Le agenzie pensate per combattere la guerra fredda, potrebbero avere una cultura che impedisce loro di condividere le informazioni; la pratica della condivisione di informazioni \u00e8 molto pi\u00f9 importante e meno pericolosa per la sicurezza, quando si ha a che fare con un avversario decentralizzato e poco finanziato, come al Qaeda.\nRiguardo a PETN - l'esplosivo che \u00e8 diventato l'arma preferita dei terroristi - Schneier ha scritto che solo i tamponi e i cani possono individuarla. Ritiene che i cambiamenti nella sicurezza aeroportuale in seguito agli attentati dell'11 settembre, siano pi\u00f9 dannosi che altro. riguardo all'argomento, ha vinto per 87% contro il 13%, un dibattito online dell'Economist con Kip Hawley, precedente capo dell'amministrazione della sicurezza sui trasporti americana. \u00c8 largamente accreditato per aver coniato il termine \"security theater\", per descrivere alcuni di questi cambiamenti.\nCome membro del Berkman Center for Internet &amp; Society, Schneier sta esplorando un'intersezione di sicurezza, tecnologia e persone, con particolare enfasi sul potere\nSystem Design.\nSchneier ha criticato l'approccio di sicurezza che prova a prevenire eventuali incursioni maliziose, affermando che, sistemi che falliscano correttamente sono pi\u00f9 importanti. Il progettista di un sistema, non dovrebbe sottostimare le capacit\u00e0 di un attaccante; la tecnologia potrebbe rendere possibili in futuro cose che ad oggi non sono possibili Sotto il Principio di Kerckhoffs, la necessit\u00e0 per una o pi\u00f9 parti del sistema crittografico di rimanere segrete, aumenta la fragilit\u00e0 del sistema stesso; qualora i dettagli riguardo a un sistema dovessero essere oscurati in dipendenza dalla disponibilit\u00e0 delle persone che possono farne buon uso, contro il potenziale per gli attaccanti di usare l'informazione in maniera maliziosa\nFull Disclosure.\nSchneier \u00e8 un sostenitore della full disclosure, ad esempio rendendo pubblici i problemi di sicurezza.\nAltri scritti.\nSchneier e Karen Cooper sono stati nominati nel 2000 per l'Hugo Award, nella categoria best Related Book, per il loro \"Minicon 34 Restaurant Guide\", un'opera originariamente pubblicata per la convention di fantascienza di Minneapolis Minicon, che ha guadagnato un pubblico internazionale tra i fan di fantascienza per la sua sagacia e il suo umorismo.\nNella cultura di massa.\nBruce Schneier viene menzionato nel libro \"Il codice da Vinci\". A pagina 199 dell'edizione americana si legge:"}
{"id": "499235", "revid": "1982", "url": "https://it.wikipedia.org/wiki?curid=499235", "title": "Fshat Tropoj\u00eb", "text": ""}
{"id": "499236", "revid": "1305772", "url": "https://it.wikipedia.org/wiki?curid=499236", "title": "Francoforte sull'Oder", "text": "Francoforte sull'Oder (in tedesco \"Frankfurt (Oder)\"; in sorabo \"Frankobrod-Odra\"; in polacco \"Frankfurt nad Odr\u0105\") \u00e8 una citt\u00e0 extracircondariale (targa FF) di abitanti del Brandeburgo, in Germania.\nFrancoforte si fregia del titolo di \"Kleiststadt\" in onore del poeta Heinrich von Kleist.\nGeografia fisica.\nFrancoforte sull'Oder si trova nella parte orientale della Germania, al confine con la Polonia.\n\u00c8 situata sulla riva sinistra del fiume Oder, che segna il confine di stato. Sulla riva destra, raggiungibile con un ponte, \u00e8 la citt\u00e0 polacca di S\u0142ubice, fino al 1945 quartiere \"Dammvorstadt\" di Francoforte.\nNon distante dal centro urbano si trova il lago \"Helenesee\", creato nel 1958 sull'area di una vecchia miniera a cielo aperto.\nStoria.\nFrancoforte fu fondata nel XIII secolo sul libero passaggio sul fiume. L'insediamento, chiamato \"Zliwitz\" apparteneva alla Terra di Lebus, parte della Polonia. I primi insediatori si stabilirono sulla riva occidentale dell'Oder: in seguito la citt\u00e0 si estese anche sulla riva orientale (che oggi fa parte della Polonia). Il duca Enrico I il Barbuto Piast, concesse i diritti di base di Zliwitz nel 1225. Nel 1226 si inizi\u00f2 la costruzione della chiesa di San Nicola (oggi Friedenskirche). \nNel 1249 l'insediamento divenne parte della Marca di Brandeburgo e venne nominata \"Brandendamm\" (Diga di Brandeburgo). Ricevette il Titolo di citt\u00e0 nel 1253. Nel primo Medioevo la citt\u00e0 dominava il commercio sul fiume tra Breslavia e Stettino. Nel 1340 Francoforte si un\u00ec per un breve periodo alla Lega anseatica.\nNel 1373, insieme alla Marca di Brandeburgo, venne acquisito Carlo IV dal margravio Ottone V nel 1373 passando alle terre della Corona di Boemia, alla quale rimase fino al 1415.\nNel 1430, Francoforte entr\u00f2 a far parte della Lega anseatica, ma fu un membro solo per poco tempo.\nL'Elettore del Brandeburgo fond\u00f2 un'universit\u00e0 a Francoforte, la Viadrina, il cui Rettore fu il vescovo Georg von Blumenthal (1490-1550).\nNell'aprile del 1631, durante la Guerra dei Trent'anni, la citt\u00e0 fu il sito della Battaglia di Francoforte sull'Oder tra la Svezia e il Sacro Romano Impero. Dopo un assedio di due giorni, le forze svedesi, sostenute dagli ausiliari scozzesi, hanno preso d'assalto la citt\u00e0. Il risultato fu una vittoria svedese.\nNel XIX secolo Francoforte accrebbe sempre pi\u00f9 la sua importanza nel settore dei commerci. Per la sua posizione centrale nel Regno di Prussia tra Berlino e Pozna\u0144 (Polonia) e sul fiume Oder intensamente trafficato, la citt\u00e0 ospit\u00f2 la seconda pi\u00f9 grande fiera annuale sul commercio della Germania, superata in quel campo solamente da Lipsia.\nA Francoforte si svolse una violenta battaglia nel 1945 quando i tedeschi la resero una fortezza per impedire ai sovietici di prendere la strada per Berlino. Dopo la Seconda guerra mondiale Francoforte si venne a trovare sul nuovo confine polacco; la parte a est dell'Oder (quartiere \"Dammvorstadt\") divent\u00f2 la citt\u00e0 polacca di S\u0142ubice.\nDal 1952 al 1990 Francoforte fu capoluogo del distretto omonimo.\nLe citt\u00e0 di Francoforte e S\u0142ubice ora intrattengono relazioni amichevoli, e gestiscono insieme progetti e iniziative. Dopo che la Polonia \u00e8 entrata a far parte dell'Unione europea il 1\u00ba maggio 2004, Francoforte ha in parte perso lo status di citt\u00e0 di confine. Nonostante questo, nell'era post-comunista la citt\u00e0 ha sofferto per la povert\u00e0 e per la disoccupazione. La popolazione \u00e8 diminuita significativamente dalle circa 87\u00a0000 persone che vi erano al tempo della riunificazione tedesca nel 1990.\nCultura.\nUniversit\u00e0.\nFrancoforte ha ospitato un'universit\u00e0 tra il 1506 e il 1811. Fu rifondata nel 1991 con il vecchio nome, ma con un'enfasi maggiormente europea, come \"Universit\u00e0 europea Viadrina\".\nFilm ambientati a Francoforte.\nNegli ultimi anni, a Francoforte sono stati girati importanti film:\nGeografia antropica.\nAppartengono alla citt\u00e0 di Francoforte le frazioni (\"Ortsteil\") di Boo\u00dfen, G\u00fcldendorf, Hohenwalde, Kliestow, Lichtenberg, Lossow, Markendorf, Markendorf-Siedlung e Rosengarten/Pagram.\nInfrastrutture e trasporti.\nStrade.\nFrancoforte, in quanto punto di confine, \u00e8 il punto terminale dell'autostrada A 12, proveniente da Berlino, e della strada federale B 5.\nFerrovie.\nLa stazione ferroviaria si trova sulla linea Berlino-Varsavia, e segna il confine fra la rete tedesca e quella polacca. Da Francoforte si dirama un'altra importante linea, diretta a Cottbus. Le due linee per Eberswalde e K\u00f6nigs Wusterhausen, di interesse locale, sono concesse ad una societ\u00e0 privata (la \"Ostdeutsche Eisenbahn GmbH\").\nMobilit\u00e0 urbana.\nIl trasporto pubblico urbano \u00e8 gestito dalla \"Stadtverkehrsgesellschaft mbH Frankfurt (Oder)\" (SVF). Vi \u00e8 una rete tramviaria a scartamento metrico, costituita di 5 linee per complessivi 19,5\u00a0km di tracciato:\nVi sono inoltre 7 linee automobilistiche urbane.\n\u00c8 in previsione la costruzione di una linea tramviaria transfrontaliera, che colleghi Francoforte a S\u0142ubice.\nAmministrazione.\nGemellaggi.\nFrancoforte sull'Oder \u00e8 gemellata con:"}
{"id": "499237", "revid": "4506", "url": "https://it.wikipedia.org/wiki?curid=499237", "title": "Orizzonti perduti (romanzo)", "text": ""}
{"id": "499238", "revid": "196390", "url": "https://it.wikipedia.org/wiki?curid=499238", "title": "Vox Cordis", "text": ""}
{"id": "499242", "revid": "68105", "url": "https://it.wikipedia.org/wiki?curid=499242", "title": "Robert Merton Solow", "text": ""}
{"id": "499246", "revid": "1745361", "url": "https://it.wikipedia.org/wiki?curid=499246", "title": "Generazione", "text": "In sociologia il termine generazione identifica un insieme di persone che \u00e8 vissuto nello stesso periodo ed \u00e8 stato esposto a eventi che l'hanno caratterizzato. Una generazione raggruppa, cio\u00e8, tutti quegli individui segnati dagli stessi eventi, ed \u00e8 distinta dal concetto statistico di coorte dal fatto di condividere un comune sistema valoriale e una comune prospettiva sul futuro. \nDefinibile solo a posteriori, cio\u00e8 quando la sua influenza sulla storia e nella societ\u00e0 \u00e8 terminata, una generazione \u00e8 spesso in almeno una forma di conflitto con la precedente, qualit\u00e0 che contribuisce a caratterizzarla. Gli eventi influiscono sulla generazione che li ha vissuti, determinandone dunque un mantenimento di caratteristiche proprie di quel momento storico, culturale e sociale.\nEtimologia.\nIl termine generazione (dal latino \"g\u0115n\u0115r\u0101t\u012do, -onis\" derivato dal verbo \"g\u0115n\u0115ro\" \"io genero\" a sua volta affine al sostantivo \"g\u0115n\u016ds, g\u0115n\u0115ris\" \"genere, discendenza, specie, stirpe, nascita, origine, prole, popolo\"; cfr. greco \"\u03b3\u03ad\u03bd\u03bf\u03c2, -\u03bf\u03c5\u03c2\", da una radice \"\u03b3\u03b5\u03bd\u03b5\u03c3-\" da cui, per rotacismo il latino \"g\u0115n\u016ds, g\u0115n\u0115ris\") viene utilizzato per definire tutte le persone dello stesso livello in un albero genealogico. Ad esempio un fratello, una sorella e un cugino fanno parte della stessa generazione.\nSignificato.\nFin dall'antichit\u00e0 si \u00e8 posto il problema del concetto di generazione, che pu\u00f2 essere inteso come\nLa sociologia da Hume a Comte si \u00e8 interrogata su questo concetto da un punto di vista quantitativo, al fine di determinare la durata di una generazione ed utilizzarla come unit\u00e0 di misura per la storia della societ\u00e0. Per Hume bastava un battito di ciglia a determinare il passaggio da una generazione alla successiva. Fin dall'antichit\u00e0 si intendeva una generazione anche come unit\u00e0 di misura temporale non-standard per indicare la durata media di tempo tra la nascita dei genitori e la nascita dei loro figli. In questo senso la durata di una generazione era calcolata intorno ai 30 anni e successivamente si \u00e8 affermata una quantificazione intorno ai 20-25 anni. I limiti dell'approccio quantitativo sono per\u00f2 evidenti e sono stati ben presto messi in dubbio da Dilthey, Heidegger e Pinder per esempio che hanno contribuito con diversi elementi alla definizione delle caratteristiche principali del concetto di generazione:\nIn questo contesto la presenza di incastri temporali tra le varie generazioni non si configura pi\u00f9 come un problema ed esse possono avere durate diverse ed essere compresenti allo stesso tempo.\nUna generazione ha solitamente anche un'identit\u00e0 collettiva riconoscibile, sempre a posteriori.\nLa durata di una generazione umana conta una distanza temporale di ogni 70 anni.\nIn genealogia.\nIn genealogia il termine \"generazione\" ha un significato leggermente diverso, in quanto con tale termine si intende un singolo livello di un albero genealogico, indipendentemente dall'identit\u00e0 culturale che gli individui della stessa generazione possono avere.\nPer il conteggio del numero di generazioni in genealogia, si considera l'insieme dei discendenti ugualmente distanti da un comune capostipite: prima generazione (i figli), seconda generazione (i nipoti) e cos\u00ec via; da nonno a nipote (3 persone) vi sono cos\u00ec 2 generazioni. Ad esempio, nel seguente passo della Bibbia si elencano 14 persone e, quindi, 13 generazioni familiari di padre in figlio:\nGenerazioni culturali.\nA partire dalla fine del XIX secolo, alle generazioni \u00e8 stato attribuito un nome, sulla base delle comuni esperienze culturali:"}
{"id": "499257", "revid": "79454", "url": "https://it.wikipedia.org/wiki?curid=499257", "title": "Nordico antico", "text": ""}
{"id": "499258", "revid": "124446424", "url": "https://it.wikipedia.org/wiki?curid=499258", "title": "Big Jim", "text": "Big Jim \u00e8 una linea di giocattoli, prodotta dal 1972 al 1986 dalla Mattel principalmente per il mercato nordamericano ed europeo. In Italia \u00e8 stato commercializzato a partire dal 1973.\nSi tratta di una \"action figure\" alta 10\" (circa 25\u00a0cm), nata come risposta al successo di G.I. Joe, che ha riscosso in seguito, in Europa ma non negli Stati Uniti, un successo maggiore dell'originale della Hasbro, divenendo, una volta terminata la produzione, un richiesto oggetto da collezione.\nIl nome Big Jim viene talvolta utilizzato in modo erroneo attribuendolo ad altre \"action figure\" maschili \"nude\", che nulla hanno a che vedere con la linea Mattel degli anni settanta e ottanta, quali soprattutto il personaggio Ken, o altri personaggi maschili, della linea Barbie Mattel; Max Steel, sempre della Mattel, oppure G.I. Joe e Action Man della Hasbro.\nCaratteristiche.\nBig Jim \u00e8 costituito da un corpo atletico e ben proporzionato, uguale praticamente per tutte le versioni, in quattro varianti di incarnato:\nIl corpo \u00e8 suddiviso in sette sezioni: \nLa caratteristica peculiare di Big Jim \u00e8 la presenza di un tasto nella schiena, la cui pressione, nella maggior parte dei casi, muove il braccio destro in un colpo di karate o innesca lo scatto che \"spara\" un pugno (come nei personaggi di Torpedo Fist o Boris) o un uncino (Capitan Uncino) o percuote una cartuccia per armi giocattolo (Sandokan), simulando cos\u00ec lo sparo della pistola. In altri casi la rotazione del braccio innesca il meccanismo di rotazione della faccia (nei personaggi Big Jim Due Volti, Zorak, Big Jim 004 e Capitan Drake), nel qual caso \u00e8 assente il pulsante sulla schiena.\nNel solo caso del Big Jim Capocannoniere del 1980, si aggiunge un ulteriore meccanismo che permette al piede destro di \"calciare\", muovendo indietro la gamba sinistra.\nAltra caratteristica innovativa rispetto ad \"action figure\" precedenti, \u00e8 anche quella di una maggiore \"posabilit\u00e0\": il giocattolo \u00e8 maggiormente snodabile e costruito in una plastica pi\u00f9 rigida e maggiormente rifinito nei dettagli rispetto ai concorrenti G.I. Joe e Amico Jackson.\nLe braccia, costituite da uno scheletro in plastica rigida, sono rivestite esternamente di gomma e sono dotate di un meccanismo tale da permettere, quando si piega il gomito, il rigonfiamento del bicipite. I primi Big Jim erano infatti dotati di una fascia di metallo, che si apriva al rigonfiamento del muscolo. Questo meccanismo era presente nei personaggi prodotti negli anni settanta, non \u00e8 presente invece nei personaggi delle ultime serie Global Command/Condor Force.\nA differenza del suo predecessore G.I. Joe, Big Jim non \u00e8 un personaggio prevalentemente militaresco. \u00c8 fornito di una serie di corredi di abiti e accessori che consentono di inserirlo nelle pi\u00f9 svariate avventure: dai numerosi sport e arti marziali soprattutto della prima serie All Star, all'esplorazione dello spazio delle ultime serie, passando per il Far West, i lavori manuali, le avventure spionistiche, il safari, il campeggio e la vita nella natura, ecc. Non \u00e8 infatti presente nessun outfit realmente militaresco, fanno eccezione, se tali si possono considerare militari, solamente un paio di tenute \"commando\", un outfit da cineoperatore di guerra e un ufficiale di cavalleria dell'esercito nordista statunitense dell'Ottocento nella linea Karl May/Gli amici del West. Sono invece presenti alcuni outfit da poliziotto, tra cui l'Highway Patrol, la Giubba Rossa canadese e un generico \"poliziotto europeo\", che potrebbe ricordare vagamente la divisa da carabiniere.\nStoria.\nNel 1972 la Mattel commercializza la prima versione del Big Jim con due differenti nomi, poich\u00e9 a quel tempo una ditta tedesca detiene i diritti commerciali del nome \"Big\", cos\u00ec in Germania Ovest, Francia e Gran Bretagna, viene inizialmente distribuito come Mark Strong - The Man from Mattel. L'anno successivo il nome viene uniformato essendo la Mattel entrata in possesso dei diritti commerciali.\nBig Jim \u00e8 la risposta della Mattel all\"action figure\" G.I. Joe, prodotto fin dagli anni sessanta come bambola snodabile destinata al pubblico maschile. La stessa strada verr\u00e0 percorsa in quegli anni anche dalla Mego con il personaggio di Action Jackson, che aprir\u00e0 successivamente la strada alle celebri serie di personaggi tratti dai fumetti e dalle serie televisive, cos\u00ec come da svariate altre ditte di giocattoli che commercializzano \"action figure\" \"vestibili\" destinate al pubblico maschile.\nBig Jim ebbe fin dai primi anni un insieme di compagni e avversari che and\u00f2 via via ampliandosi. Nella prima serie di personaggi, denominata \"All Star\", Big Jim viene accompagnato da tre compagni di avventure: Big Jack (afroamericano), Big Josh (la testa era la stessa di Big Jim, ma con la barba dipinta) e Big Jeff (biondo, lineamenti nordeuropei). Gli viene inoltre contrapposto un avversario, il Dr. Steel, un campione di arti marziali calvo, con un vistoso drago tatuato sul petto e una mano d'acciaio, evidentemente ispirato ai film di arti marziali in voga all'epoca.\nNel 1975, viene creata una squadra d'azione chiamata \"P.A.C.K.\" (Professional Agents against Crime Killers), per i soli Stati Uniti, ma i cui personaggi vennero distribuiti anche in Europa con una differente confezione. La serie \u00e8 caratterizzata da alcuni segni marcatori comuni: innanzitutto la testa di lupo, impressa sulla fibbia delle cinture di tutti i personaggi, su alcuni accessori (la punta delle frecce di Warpath, ad esempio), tatuato sulla mano sinistra di tutti e sul petto del Dr. Steel; gli stivali con l'impronta del lupo sulla suola; volti grintosi e aggressivi, rispetto ai \"sereni\" Big Jim standard. Negli Stati Uniti viene realizzata anche una serie di fumetti che vede protagonisti i personaggi che la compongono.\nDi questa serie fanno cos\u00ec parte: Big Jim The Leader (realizzato in due edizioni: standard, con maglia blu e pantaloni bianchi, e Gold Commander, con maglia nera e pantaloni giallo oro); il Dr. Steel, passato da nemico ad amico; The Whip (armato di frusta, bolas e boomerang, la cui testa era quella di Big Jeff con capelli e occhi neri e barba dipinta); Warpath, un nativo americano accessoriato di arco e frecce.\nNel 1976 viene aggiunto al gruppo Torpedo Fist (con una benda sull'occhio e un arto artificiale e dotato di un pugno meccanico), la cui testa verr\u00e0 in seguito riutilizzata per il personaggio di Commando Jeff. Nello stesso anno viene poi realizzata una nuova versione di Big Jim dotata di un meccanismo che consente di sostituire il volto normale con uno dall'espressione infuriata e chiamato Big Jim Double Trouble/Due Volti. Viene infine aggiunto il nemico mortale del P.A.C.K., Zorak, un cattivo incappucciato anch'esso dotato di un doppio volto (uno normale ed uno mostruoso, di colore verde).\nIn Europa la serie non verr\u00e0 mai distribuita, ma i personaggi verranno commercializzati indipendentemente con il solo marchio Big Jim. Warpath inoltre non verr\u00e0 mai distribuito come tale, ma viene rinominato Chief Tankua e inserito nella serie \"Gli amici del West\". Tutti i personaggi verranno successivamente dotati di mani prensili nel 1978 e ridistribuiti nella sola Europa.\nNel 1975 prende il via anche la serie \"Karl May\", una linea a s\u00e9 stante, indipendente dalla linea Big Jim, divisa tra \"scout\" e \"indiani\", che verr\u00e0 meglio sviluppata soprattutto a partire dal 1976. Questa serie \u00e8 ispirata ai personaggi protagonisti delle avventure dei romanzi dello scrittore tedesco Karl May, e perci\u00f2 distribuita con tale nome principalmente in Germania Ovest, Belgio, Francia e Paesi Bassi. Dove questa saga letteraria non \u00e8 conosciuta, soprattutto Italia e Spagna, la serie e i personaggi vengono distribuiti con nomi differenti e inseriti nella linea Big Jim. In Italia i personaggi verranno distribuiti come \"Gli amici del West di Big Jim\", mentre in Spagna come \"Oeste\" dalla Congost, che produce in licenza le \"action figure\" della linea Big Jim.\nNel 1975-1976 vengono inizialmente distribuiti Old Shatterhand/Dakota Joe (con la testa di Big Jeff, a cui viene dipinta la barba) e Winnetou/Geronimo, i due pi\u00f9 popolari personaggi della saga romanzesca di Karl May, protagonisti anche di una serie di film negli anni sessanta, in cui Old Shatterhand \u00e8 interpretato da Lex Barker. In seguito i due personaggi vengono ridistribuiti in nuove versioni: i medesimi personaggi vengono commercializzati in una versione \"economica\" che presenta abbigliamenti e accessori pi\u00f9 spartani e, nella sola serie Karl May, Old Shatterhand viene provvisto di una nuova testa con capelli \"veri\".\nA questi due personaggi base, ne vengono successivamente, tra il 1977 e il 1978, affiancati altri tratti dalle opere di Karl May, per un totale complessivo di sei personaggi: Old Surehand/Buffalo Bill (assente nell'edizione spagnola) e Bloody Fox/Bisonte Nero/Bisonte Negro nel 1977; Fresca Rugiada/Nscho-Tschi/India Apache, una squaw, unico personaggio femminile della linea Big Jim, per il cui corpo viene utilizzato quello della \"mamma\" della linea di \"action figure\" Mattel La Famiglia Felice, e Old Firehand/Old Kentucky/Kid Buffalo nel 1978.\nNella sola linea \"Gli amici del West\" italiana viene come detto inserito anche Chief Tankua, il personaggio di Warpath della precedente serie P.A.C.K., con lievi differenze nell'abbigliamento e negli accessori. Quest'ultimo non verr\u00e0 distribuito in alcuni paesi e non \u00e8 presente nelle serie Karl May e Congost.\nNel 1977, le classiche mani diritte (\"straight hands\") con le dita unite in materiale plastico rigido, vengono sostituite dalle mani prensili (\"grip hands\"), in grado di impugnare gli accessori. Questa nuova versione presenta le dita separate ed \u00e8 costruita in un materiale plastico pi\u00f9 morbido. Tale innovazione consente ai personaggi di impugnare una moltitudine di accessori anche non propriamente costruiti a tale scopo. Le nuove mani presentano per\u00f2 lo svantaggio di essere pi\u00f9 larghe, non consentendo di impugnare gli accessori costruiti invece precedentemente per essere impugnati dalle mani diritte, dotati cio\u00e8 di un paio di \"alette\" in cui vengono infilate le mani. Questo porta al danneggiamento di svariati accessori, soprattutto fucili e pugnali, le cui alette vengono sovente rimosse per permettere agli accessori stessi di venire impugnati dalle mani prensili. Molti personaggi realizzati fino al 1977, verranno cos\u00ec ridistribuiti con le mani prensili, compresa tutta la serie All Star (Big Jim, Big Jack, Big Jeff, Big Josh e il Dr. Steel) e molti dei personaggi usciti nella linea P.A.C.K.\nNel 1977 la linea di giocattoli subisce un brusco rallentamento della vendite negli Stati Uniti e ne viene per questo interrotta la distribuzione. Non cos\u00ec in Europa, dove continua a godere di una ottima popolarit\u00e0 e per la quale vengono sviluppate, a partire dal biennio 1977-1978, nuove serie di personaggi legate ad ambientazioni storico-avventurose come la serie dei Pirati. Questa comprende i tre pirati: Capitan Uncino, per il quale viene riutilizzata la testa di Torpedo Fist; Captain Drake, per il quale viene riutilizzato il meccanismo con cappuccio di Zorak, con doppio volto, che muta in quello di un teschio; e Capitan Flint, per il quale viene riciclata la testa di Old Surehand/Buffalo Bill, ma con capelli e baffi scuri. Quest'ultimo personaggio in Italia viene commercializzato con il nome Sandokan, poich\u00e9 evidentemente ricalcato sul personaggio televisivo interpretato da Kabir Bedi nel noto sceneggiato Rai \"Sandokan\", diretto da Sergio Sollima, che nel 1976 ottiene un gran successo televisivo e ispira numeroso merchandising ufficiale e non, tra cui una serie di bambole Furga, rappresentati Sandokan, Yanez de Gomera e Marianna Guillonk. Questa serie indipendente viene dotata anche di una \"Barca dei Pirati\", di fatto una semplice scialuppa munita di cannoncino, sestante, forziere del tesoro e altri accessori, e un paio di outfit.\nAll'inizio degli anni ottanta, la linea Big Jim prende una nuova svolta, orientata in parte alla fantascienza e in parte alle storie di spionaggio, ma le due serie non sono marcatamente delineate come le precedenti. Nel 1981, inoltre, le \"sfere\" degli snodi delle gambe, vengono sostituite con un nuovo snodo in cui le gambe sono unite agli slip tramite elastici.\nPer il filone spaziale vengono previsti alcuni nuovi personaggi: Big Jim Space Leader (1982), il classico Big Jim con tuta spaziale azzurra; Big Jim Laser Gunner (1983), ancora una volta Big Jim munito di una grossa pistola laser; di Dr. Bushido, un nuovo nemico dai tratti asiatici che ricorda il Dott. Ming di Flash Gordon, armato di katana fosforescente; Capitan Laser, un Big Jim con una lampadina nascosta dentro la testa, con elmetto con visiera mobile e il volto ugualmente mobile che alzato svela una lampada. Quest'ultimo personaggio rappresenta un'idea riciclata dalla serie Major Matt Mason, nella quale era presente un simile personaggio con lo stesso nome.\nIl filone spionistico viene popolato invece fin dal 1979 da Big Jim 004, un Big Jim \"trasformista\" con il meccanismo del doppio volto gi\u00e0 sviluppato per Double Trouble, arricchito dalla possibilit\u00e0 di applicare diverse maschere e del quale esistono tre differenti versioni; Joe l'Alpinista/Alpinist Joe, scalatore vestito di nero per il quale viene riutilizzata la testa di Big Jeff; Commando Jeff, per il quale viene riutilizzata la testa di Torpedo Fist/Capitan Uncino; Big Jim Agente Segreto e una nuova versione di Big Jim parlante, entrambi il classico Big Jim con nuovi accessori. A questi vengono contrapposti i nemici; Boris, \"l'autista diabolico\", un cattivo con il pugno estroflettibile e la calotta cranica dipinta di grigio metallo; il Professor Obb, per il quale viene riutilizzata la testa del Dr. Bushido; e Iron Jaw, personaggio menomato a cui sono state applicate svariate protesi micidiali: una mascella d'acciaio e un arto meccanico con estremit\u00e0 intercambiabili. Quest'ultimo personaggio, per\u00f2, \u00e8 presente solo a livello di prototipo nei cataloghi della linea dei primi anni ottanta, non venne mai commercializzato e l'idea venne in seguito riciclata per creare il cattivo della linea Masters of the Universe, Trap-Jaw.\nLe ultime produzioni della met\u00e0 degli anni ottanta, concludono la transizione verso l'ambientazione spionistico-spaziale alla \"Moonraker\": Big Jim, la cui testa viene completamente ridisegnata e dotata di un taglio di capelli pi\u00f9 consono allo stile degli anni ottanta, ora appartiene a un'associazione chiamata Global Command, mentre il rivale Professor Obb \u00e8 al comando dell'organizzazione criminale Condor Force. Big Jim viene venduto anche nella versione Agente Speciale e in quelle spaziali di Commander, Pilota ed Esploratore. Anche Professor Obb, che non ha pi\u00f9 le fattezze del Dr. Bushido ma ha un viso nuovo dai tratti europei, ha la sua versione spaziale, chiamata Overlord.\nDella squadra Global Command fanno parte i nuovi personaggi: Astros, per il quale viene riutilizzato il volto di Big Jeff; Dr. Alec e Colonel Kirk. Della Condor Force fanno invece parte: Baron Fangg, Vektor e Kobra, i cui volti sono tutti originali. In queste ultime produzioni, pur continuando a sussistere l'ottima resa estetica, i materiali appaiono di livello inferiore rispetto ai personaggi prodotti in precedenza. Gli stessi personaggi hanno le braccia appena leggermente pieghevoli e ormai prive del meccanismo che permette al bicipite di gonfiarsi.\nLa Mattel abbandona quindi la produzione del giocattolo nel 1986, in favore di altri tipi di \"action figure\", quali ad esempio la serie Masters of the Universe, supportata anche da una serie di cartoni animati e di conseguenza di maggiore impatto presso i bambini dell'epoca.\nPersonaggi.\nLa linea di giocattoli Big Jim ha avuto numerosi personaggi, alcuni dei quali raggruppati in serie facenti parte differenti universi e spesso con gli stessi personaggi il cui ruolo viene pi\u00f9 volte ridefinito, come ad esempio il Dr. Steel che da iniziale nemico, diventa \"amico\" nella serie P.A.C.K., per poi ritornare nemico nelle edizioni successive.\nAll Star (1972-1975).\nLa prima linea di personaggi di Big Jim \u00e8 la All Star, prevalentemente a tematica sportiva e che prevede i primi cinque personaggi Big Jim, Big Jack (entrambi venduti in tenuta atletica, con pantaloncini rossi), Big Jeff, Big Josh e il nemico Dr. Steel.\nQuesta prima linea comprende una serie di outfit soprattutto sportivi, caratterizzati dal comune stemma con le tre stelle, presente su quasi tutti gli abiti.\nP.A.C.K. (1976 - 1977).\nPrima serie a tema della linea Big Jim. Tutti i personaggi che fanno parte del P.A.C.K. (Professional Agent against Crime Killers), ad eccezione di Zorak, hanno dei segni distintivi comuni: cintura con la testa del lupo sulla fibbia, stivale con impronta della zampa di lupo sulla suola, tatuaggio con la testa del lupo sul dorso della mano sinistra.\nLa serie viene distribuita come tale solamente negli Stati Uniti, in Europa i medesimi personaggi vengono distribuiti senza alcun legame comune e in particolare il personaggio di Warpath viene distribuito come Chief Tankua e, laddove la serie Karl May viene ridistribuita come \"Gli amici del West\", questi viene associato ad essa.\nI personaggi nella prima edizione presentano le mani diritte, verranno ridistribuiti solamente in Europa nella versione con le mani prensili. Negli Stati Uniti questi sono gli ultimi personaggi a venire distribuiti nella linea Big Jim, dopo di che la distribuzione sul suolo statunitense cesser\u00e0.\nKarl May/Gli amici del West/Wild West/Oeste (1975-1978).\nLa serie Western, commercializzata inizialmente come serie a s\u00e9 stante, separata dalla linea Big Jim, con il nome di Karl May - dall'omonimo scrittore tedesco inventore dei personaggi - principalmente in Francia, Belgio, Paesi Bassi e Germania Ovest, venne distribuita solamente in Europa, poich\u00e9 negli Stati Uniti la linea di giocattoli Big Jim era gi\u00e0 stata interrotta. Nei paesi in cui non fu distribuita come \"Karl May\", venne diffusa con una confezione differente, nomi differenti e un personaggio in pi\u00f9.\nIn Canada la serie venne invece distribuita con il nome \"Wild West\", la confezione era identica a quella della serie \"Karl May\" europea, con il solo nome della serie mutato. In questa serie, inoltre, vennero distribuiti solamente quattro personaggi su sei, cio\u00e8 Old Shatterhand, Winnetou, Bloody Fox e Old Firehand. In Italia i sei personaggi che compongono la serie con l'aggiunta di Chief Tankua vennero distribuiti con il nome \"Gli amici del West di Big Jim\". Questa serie presentava una confezione completamente ridisegnata e i nomi dei personaggi non avevano alcun legame con l'universo dei romanzi di Karl May. Infine in Spagna la Congost, che produceva i personaggi con licenza della Mattel, distribu\u00ec i personaggi con altri nomi ancora e con sostanziali differenze nei personaggi e negli accessori.\nNel 1975 vengono distribuiti i primi due personaggi con le mani dritte, Old Shatterhand/Dakota Joe e Winnetou/Geronimo, i due personaggi pi\u00f9 popolari dei racconti di genere western dello scrittore Karl May. I due personaggi verranno inoltre distribuiti anche in una versione \"economica\" con differente outfit e numero ridotto di accessori. L'anno seguente vengono ridistribuiti i primi due nella versione con mani prensili. Nel 1977 vengono aggiunti i personaggi di Old Shurehand/Buffalo Bill e Bloody Fox/Bisonte Nero, gi\u00e0 con le mani prensili, e nel 1978 Old Firehand/Old Kentucky e l'indiana Ntscho-Tschi/Fresca Rugiada, unico personaggio femminile della linea Big Jim per il quale viene riutilizzato il corpo femminile adulto della linea La Famiglia Felice (The Sunshine Family). Solo per l'edizione \"Gli amici del West\" viene inoltre ripescato il personaggio di Warpath/Chief Tankua.\nPirati (1978-1979).\nUna piccola serie a tema piratesco viene distribuita tra il 1978 e il 1979. La serie \u00e8 compresa nella linea Big Jim, tuttavia non ha alcun legame con gli altri personaggi e i pochi accessori realizzati, vengono ideati per i soli tre personaggi in essa distribuiti.\nI tre pirati riutilizzano tutti teste di altri personaggi gi\u00e0 distribuiti nella linea Big Jim: Capitan Drake \u00e8 Zorak con alcune modifiche, Capitan Uncino presenta la testa di Torpedo Fist, Sandokan quella di Old Surehand/Buffalo Bill con barba e capelli scuri. Come accessori verranno distribuiti solamente la barca dei pirati completa di forziere e cannone e due outfit.\nSerie spaziale (1979-1980).\nUna prima serie a tema spaziale/fantascientifico/futuristico viene distribuita sul finire degli anni settanta e comprende solamente un paio di personaggi: pi\u00f9 versioni di Big Jim, compreso Capitan Laser, ispirato a un personaggio similare gi\u00e0 prodotto nella linea Major Matt Mason nel decennio precedente, e un nuovo nemico, il Dr. Bushido, dai tratti asiatici.\nSpy (1982-1984).\nCaratteristica di questa serie ad ambientazione spionistica \u00e8 l'ampio impiego di personaggi gi\u00e0 utilizzati: praticamente ogni personaggio della serie \u00e8 una riconversione di un personaggio gi\u00e0 uscito in precedenza con altro nome e ruolo, ad eccezione del mai prodotto Mascella D'Acciaio, presente unicamente in versione di prototipo nei cataloghi del periodo.\nAltri personaggi (parziale).\nSvariati sono i personaggi slegati da alcuna serie tematica, distribuiti in numerose varianti, soprattutto del personaggio base Big Jim. Quest'ultimo viene venduto infatti anche nelle versioni Big Jim Sportivo, Big Jim Karate, Big Jim Kung-Fu, Big Jim Parlante, ecc.\nAltre linee.\nI corpi Big Jim furono utilizzati inoltre per creare altre serie di giocattoli non propriamente inserite nella linea Big Jim.\nAccessori.\nSeguendo il modello gi\u00e0 sperimentato con Barbie, la Mattel dota Big Jim e i suoi compagni di numerosi veicoli e altri accessori.\nSet e animali (parziale).\nVengono inoltre realizzati in scala diversi animali protagonisti della avventure di Big Jim nella giungla; tra l'altro un rinoceronte, una tigre e un gorilla gigante.\nMerchandising.\nCon il marchio Big Jim vengono distribuiti inoltre molti altri giochi e oggetti derivati."}
{"id": "499260", "revid": "228587", "url": "https://it.wikipedia.org/wiki?curid=499260", "title": "Crociera", "text": "Il termine crociera designa sia il viaggio con una nave da crociera utilizzata per scopi ricreativi e turistici, che l'industria che gestisce lo stesso servizio che tali navi offrono ai viaggiatori. Solitamente sono impiegate come nave da crociera motonavi di medie-grosse dimensioni, ed il servizio di crociera ha una durata variabile da una a quattro settimane, durante le quali i clienti vengono intrattenuti a bordo con le varie strutture presenti, soprattutto di tipo sportivo e ricreativo, ma vengono altres\u00ec coinvolti in diversi scali nei porti toccati dal pacchetto vacanza, con la possibilit\u00e0 di visitare citt\u00e0 d'arte e altri luoghi di richiamo turistico. Il passeggero, comunque, dorme, consuma i pasti e trascorre la maggior parte del tempo a bordo della nave.\nStoria.\nLe origini di questo tipo di viaggio sono antichissime, ma solo recentemente \u00e8 entrato nell'immaginario collettivo della tipica vacanza. In principio, infatti, la crociera non era fine a se stessa, ma spesso aveva l'obiettivo di arrivare - attraverso traversate transoceaniche - ad una destinazione lontana, magari dall'altro lato di un oceano, nel \"Nuovo Mondo\". Oggi, invece, il viaggio in s\u00e9 \u00e8 pi\u00f9 importante della destinazione da raggiungere, poich\u00e9 esso viene allietato da una moltitudine di servizi collaterali volti a soddisfare il bisogno di relax dei clienti. La prima crociera intesa in tal senso, fu il tour Napoli-Costantinopoli del 1833, sulla nave Francesco I.\nLa crociera oggi.\nLa crociera non ha pi\u00f9 questa connotazione di viaggio, bens\u00ec quella di luogo di vacanza. Le navi da crociera su cui si affrontano i lunghi tragitti hanno tipicamente dimensioni molto elevate e al loro interno si trovano teatri, discoteche, sale da ballo, sale da gioco, negozi e boutique inseriti in veri e propri centri commerciali. Solitamente una moderna crociera consiste in un viaggio composto da diverse tappe giornaliere durante le quali \u00e8 possibile scendere a terra e visitare il luogo in cui si \u00e8 approdati, per proseguire nottetempo il viaggio verso la destinazione successiva. Si calcola che siano oltre 18 milioni (12 milioni secondo i dati CLIA Cruise Lines International Association) i croceristi nel mondo ad usufruire annualmente di questo tipo di vacanza, ed in particolare le principali aree di sviluppo del settore sono i Caraibi, il Mediterraneo, il Nord Europa, l'Alaska e l'Oriente.\nIn Italia sono molte le societ\u00e0 armatoriali che offrono crociere marittime con partenze dalle citt\u00e0 di Genova, Savona, Livorno, Civitavecchia, Napoli, Salerno, Palermo, Catania, Messina, Bari, Brindisi e Venezia. Fra esse figurano la MSC Crociere, SilverSea (le prime due sono di armatori italiani), Carnival, Costa Crociere, Royal Caribbean, Princess Cruises, Crystal Cruises e Celebrity Cruises. Secondo un recente studio della ECC (European Cruise Council) in Europa sono circa 3,6 milioni le persone che effettuano una crociera ogni anno, mentre la ricerca di CEMAR ha calcolato per il 2011 un movimento di 10,9 milioni di croceristi movimentati nei porti italiani pari ad un incremento del 17% rispetto all'anno precedente.\nRecentemente \u00e8 stata riscoperta anche in Italia la crociera fluviale, come gi\u00e0 sulla Loira e sul Nilo, (192 navi e 1,4 milioni di crocieristi previsti nel 2011 sempre secondo i dati CEMAR).\nIn Europa diverse Compagnie tra le quali A-Rosa, Luftner cruiss, Viking River Cruises e CroisiEurope offrono crociere sul Danubio, sul Reno, sulla Senna e sul Rodano.\nDal 2005, in Italia la navigazione sul Po \u00e8 offerta dalla Compagnia CroisiEurope con la motonave \"Michelangelo\" (158 passeggeri - 110x11,4 metri) sulla tratta Venezia - Polesella; l'originale arrivo a Cremona non \u00e8 pi\u00f9 previsto a causa dei lunghi periodi di secca del grande fiume. Sempre sulla stessa tratta \u00e8 attiva anche la compagnia tedesca Nicko-Tours con la motonave \"Bellissima\" (134 passeggeri; 110x11,4 metri). Dal 2009, con l'arrivo in Italia della motonave olandese \"Vita Pugna\" (21 passeggeri - 36x5,40 metri) crociere con pernottamento sono possibili nella tratta Venezia - Mantova, anche nella variante con escursioni di trasferimento in bicicletta.\nIn ambito militare.\nNella marina militare con il termine crociera s'indica l'attivit\u00e0 di sorveglianza espletata da una nave (o da una squadra navale) in un ben determinato settore marittimo."}
{"id": "499261", "revid": "339392", "url": "https://it.wikipedia.org/wiki?curid=499261", "title": "Vidar", "text": ""}
{"id": "499262", "revid": "1745361", "url": "https://it.wikipedia.org/wiki?curid=499262", "title": "Generazione (disambigua)", "text": ""}
{"id": "499263", "revid": "6340", "url": "https://it.wikipedia.org/wiki?curid=499263", "title": "\u00de\u00f3rr", "text": ""}
{"id": "499264", "revid": "6340", "url": "https://it.wikipedia.org/wiki?curid=499264", "title": "\u00d3\u00f0inn", "text": ""}
{"id": "499266", "revid": "1543377", "url": "https://it.wikipedia.org/wiki?curid=499266", "title": "S\u0142ubice (Lubusz)", "text": "S\u0142ubice \u00e8 un comune urbano-rurale della Polonia, situato nel voivodato di Lubusz e capoluogo del distretto di S\u0142ubice. Si trova sul fiume Oder, direttamente affacciato alla citt\u00e0 di Francoforte sull'Oder, in Germania.\nStoria.\nL'attuale S\u0142ubice fu, fino al 1945, il sobborgo \"Dammvorstadt\" della citt\u00e0 tedesca di Francoforte sull'Oder. La separazione fu sancita con la fine della seconda guerra mondiale e la conseguente occupazione della citt\u00e0 da parte dell'Armata Rossa.\nIl 19 aprile 1945 alle ore 05:29, il ponte della citt\u00e0 venne fatto saltare in aria dalle truppe tedesche in ritirata. Con quell'azione il telefono, il gas e le condutture dell'acqua vennero interrotte a Dammvorstadt e l'esercito sovietico pot\u00e9 occupare l'abitato senza combattere, dopo il ritiro della Wehrmacht. Da quella data e con il successivo spostamento del confine polacco-tedesco sulla linea Oder-Nei\u00dfe, Dammvorstadt divenne una citt\u00e0 polacca indipendente, ribattezzata S\u0142ubice.\nLa citt\u00e0 \u00e8 stata dal 1975 al 1998 parte del voivodato di Gorz\u00f3w, quando ancora era in vigore la vecchia suddivisione in voivodati, ed ora \u00e8 il capoluogo del distretto di S\u0142ubice.\nIn questa cittadina, su iniziativa del professore Krzysztof Wojciechowski del Colegium Polonicum, il 22 ottobre 2014 \u00e8 stato inaugurato il primo monumento a Wikipedia alto circa 2 metri in materiale laminato.\nFilmografia.\nS\u0142ubice ha ospitato alcuni set di film, come nel 2003 \"Distant Lights\" e nel 2002 \"Grill Point\".\nCitt\u00e0 europea.\nData la sua vicinanza alla Germania, la citt\u00e0 \u00e8 un importante snodo per i trasporti ed \u00e8 strettamente connessa alla sua citt\u00e0 gemella in territorio tedesco. S\u0142ubice condivide molte delle sue bellezze urbane con Francoforte sull'Oder, ed entrambe le citt\u00e0 collaborano su vari progetti e iniziative, come la Centrale per il Trattamento dei Rifiuti, che \u00e8 stata creata per servire entrambe le citt\u00e0 a S\u0142ubice oppure come l'estensione di alcuni dipartimenti dell'Universit\u00e0 Europea Viandrina nel territorio polacco al di l\u00e0 dell'Oder. Inoltre, S\u0142ubice fa parte di una speciale Zona Economica S\u0142ubice-Kostrzyn nad Odr\u0105."}
{"id": "499268", "revid": "287204", "url": "https://it.wikipedia.org/wiki?curid=499268", "title": "Voivodato di Gorzow Wielkopolski", "text": ""}
{"id": "499271", "revid": "287204", "url": "https://it.wikipedia.org/wiki?curid=499271", "title": "Slubice", "text": ""}
{"id": "499274", "revid": "6340", "url": "https://it.wikipedia.org/wiki?curid=499274", "title": "Valh\u00f6ll", "text": ""}
{"id": "499283", "revid": "1452073", "url": "https://it.wikipedia.org/wiki?curid=499283", "title": "Machilida", "text": "I Machilida sono un gruppo di piccoli insetti atteri, appartenenti alla sottoclasse Apterygota.\nInquadramento sistematico e descrizione.\nSecondo i pi\u00f9 recenti schemi tassonomici costituiscono un ordine indipendente, con il nome di Archaeognatha, mentre nella tassonomia classica rappresentano un sottordine dei Thysanura. A differenza degli altri Tisanuri, denominati \"pesciolini d'argento\", sono ottimi saltatori: infatti quando sono disturbati flettono l'addome poggiandolo al substrato e spiccano salti superiori anche ai 10 centimetri.\nCaratteri di riconoscimento.\nLa maggior parte dei Machilida \u00e8 rappresentata da piccoli insetti di colore grigio, con il corpo generalmente lungo 20 mm o poco pi\u00f9. Hanno abitudini notturne e si nutrono utilizzando un'ampia variet\u00e0 di materiale vegetale, tra cui: alghe, licheni, vegetazione in decomposizione, ecc.\nPossono essere riconosciuti per le seguenti caratteristiche:\nCiclo vitale.\nI Machilida depongono fino a 15 soffici uova di colore arancio in fessure o buchi incisi con i loro lunghi ovopositori.\nLo sviluppo ninfale avviene lentamente, impiegano due o tre anni per raggiungere la maturit\u00e0, e durante questo periodo possono avere fino a nove mute.\nLe ninfe somigliano a dei piccoli adulti e potranno continuare ad avere delle mute per tutta la loro vita.\nHabitat.\nOgni ambiente naturale \u00e8 buono per ospitare questo gruppo di insetti che, per\u00f2, rivolgono le loro preferenze ad ambienti umidi e possono essere ritrovati sotto le cortecce degli alberi, nel suolo, sotto lettiere di foglie o nelle fessure delle rocce. Alcune specie popolano la base di scogliere costiere mentre altre preferiscono ambienti di foresta pluviale.\nSistematica.\nComparsi nel Carbonifero superiore sono ancora presenti con almeno 350 specie, distribuite in due famiglie:"}
{"id": "499284", "revid": "33528", "url": "https://it.wikipedia.org/wiki?curid=499284", "title": "Generazione di elettricit\u00e0", "text": ""}
{"id": "499287", "revid": "33751", "url": "https://it.wikipedia.org/wiki?curid=499287", "title": "Pisignano", "text": "Pisignano \u00e8 una frazione di 991 abitanti del comune di Vernole in provincia di Lecce.\nStoria.\nIl periodo preistorico \u00e8 testimoniato dal menhir Materdomini, uno dei pi\u00f9 alti della zona. Notizie certe del casale di Pisignano si hanno a partire dall'epoca normanna (XI-XII secolo), quando nel 1115 il conte normanno Goffredo don\u00f2 il feudo alla Chiesa di Lecce (ancora oggi alcuni fondi agricoli sono detti \"piscupiani\", dal lat. \"episcopus\" e in greco \u1f10\u03c0\u03af\u03c3\u03ba\u03bf\u03c0\u03bf\u03c2, \"ep\u00ecskopos\"). Nel 1275 il nobile Guglielmo Pisanello risulta feudatario di Pisignano per volere di Carlo I d'Angi\u00f2. Nel XVI secolo appartenne a Gian Giacomo dell'Acaya, e tra il 1574 e il 1630 fu venduto per ben tre volte fino a pervenire ai Severino.\nNella \"Breve descrizione di Terra d'Otranto\" del 1601, Pisignano risulta essere costituita da \"40 fuochi\", ovvero famiglie, quindi circa 200 abitanti. Con l'arrivo dei Borbone, a met\u00e0 del Settecento, viene istituito il Catasto onciario, che costituisce un'importante fonte per gli storici, in quanto, al contrario dei catasti attuali, non riportava mappe bens\u00ec censimenti ben dettagliati. Nel primo decennio dell'Ottocento, con le leggi eversive della feudalit\u00e0 volute dai nuovi dominatori, i francesi di Napoleone Bonaparte, si aprono dei contenziosi tra comuni ed ex baroni, i quali sicuramente vedono diminuire il loro potere ed i loro introiti derivanti dai vari balzelli imposti alla popolazione su ogni transazione ed ogni attivit\u00e0. Dopo la breve parentesi napoleonica, tuttavia, nonostante le pressioni di clero e nobilt\u00e0, alcune prerogative dei baroni non vengono rimesse in vigore nemmeno dai restaurati Borbone di Napoli. Nell'ambito delle prime rivolte risorgimentali, a Pisignano vengono segnalati come sovversivi nel 1822 le seguenti persone: Raffaele Stella, Giandonato Antonucci, don Vito Antonucci (sacerdote), Giandonato e Francesco Isacco.\nNel 1879 Giacomo Arditi scrive di Pisignano: \"...ha l'aria abbastanza buona, l'acqua abbondante, l'abitato rustico e villereccio...\".\nMonumenti e luoghi d'interesse.\nArchitetture religiose.\nChiesa madre di Santa Maria Mater Domini.\nLa chiesa madre di Santa Maria Mater Domini risale al periodo romanico (XII secolo), ma \u00e8 stata oggetto tra la fine del XVI e la prima met\u00e0 del XVII secolo di una serie di modifiche in stile barocco. Custodisce l'effigie della Vergine, opera dipinta su pietra risalente al 1500. La facciata, in pietra leccese, \u00e8 scandita da lesene doriche e termina con un timpano che accoglie una nicchia con la statua lapidea di santa Severina. L'interno, a croce latina, ospita quattro altari laterali dedicati alla Madonna del Rosario, alle Anime del Purgatorio, a sant'Antonio di Padova, e alla Vergine Maria."}
{"id": "499288", "revid": "287204", "url": "https://it.wikipedia.org/wiki?curid=499288", "title": "Aza Nikolic", "text": ""}
{"id": "499289", "revid": "300067", "url": "https://it.wikipedia.org/wiki?curid=499289", "title": "Aleksandar Nikolic", "text": ""}
{"id": "499290", "revid": "599013", "url": "https://it.wikipedia.org/wiki?curid=499290", "title": "Joe Busillo", "text": "Carriera.\nClub.\nNato in Canada, esordisce a 17 anni nella Ontario Hockey League, importante lega giovanile nordamericana, nella formazione degli Oshawa Generals, con cui nel 1990 si aggiudica la Memorial Cup. Dopo i tre anni ad Oshawa, Busillo milita una stagione per i Sault Ste. Marie Greyhounds, formazione con cui vince la J. Ross Robertson Cup.\nNello stesso anno Busillo approda in Italia, all'Alleghe Hockey, con i quali disputa quattro campionati e tre Alpenliga, una delle quali vinta, nella stagione 1992-1993.\nIn quello stesso anno si trasferisce ai Mastini Varese, coi quali disputa campionato, Alpenliga e la vittoriosa IIHF Federation Cup. Resta in Lombardia per una sola stagione: nella gara 1 della semifinale scudetto contro il Bolzano gli viene comminato un anno di squalifica e nella stagione 1996/97 va in Germania, con i K\u00f6lner Haie, coi quali disputa 3 campionati e due EHL.\nGioca ancora due stagioni in Deutsche Eishockey-Liga, una con gli Eisb\u00e4ren Berlin, l'altra (nel 2000-01) con i SERC Wild Wings, senza riuscire tuttavia ad aggiudicarsi il titolo.\nDi nuovo un trasferimento nel 2001, quando scelse di giocare in Inghilterra, nella Ice Hockey Superleague, con i Manchester Storm, prima di tornare, per la stagione 2002-03 in Italia, questa volta presso i Milano Vipers.\nCon i meneghini vince tutte le competizioni nazionali: 4 scudetti (2003, 2004, 2005 e 2006); 2 Coppe Italia (2004 e 2005) ed una Supercoppa Italiana (2002).\nIl 29 giugno 2006, con una lettera sul sito della societ\u00e0, annunci\u00f2 di aver deciso di concludere la carriera.\nNazionale.\nNel 1995 Busillo fece il suo esordio in Nazionale, in occasione dei Mondiali in Svezia: in 6 incontri disputati segna un gol e fornisce un assist. Parteciper\u00e0 anche alle edizioni del 1997, del 2000, del 2001, del 2002 e del 2006, oltrech\u00e9 ai vittoriosi mondiali di gruppo 1 del 2005. Partecipa alla spedizione olimpica di Torino 2006 nella veste di capitano."}
{"id": "499298", "revid": "113589601", "url": "https://it.wikipedia.org/wiki?curid=499298", "title": "Pocket Calculator", "text": "Pocket Calculator (Taschenrechner, nella versione tedesca) \u00e8 un singolo del gruppo musicale tedesco Kraftwerk, pubblicato nel aprile del 1981 poco prima dell'album \"Computer World\".\nDescrizione.\nComposto dai membri del gruppo Ralf H\u00fctter e Karl Bartos, da come si evince dal titolo, tratta come argomento le calcolatrici tascabili.\nPer la registrazione del brano i Kraftwerk hanno utilizzato degli strumenti musicali portatili (tra cui anche la tastiera giocattolo della Mattel Beegees Rhythm Machine) e una calcolatrice con suoni per inserire nel brano anche gli effetti sonori dovuti alla pressione dei tasti. Gli stessi strumenti sono stati anche utilizzati durante gli anni ottanta dal gruppo durante le esibizioni live del brano. \"Pocket Calculator\" \u00e8 stata riarrangiata nel 1991 e inclusa nell'album \"The Mix\". Questa versione dell'album viene ancora oggi proposta durante i concerti.\nNei concerti in alcuni stati, i Kraftwerk propongono questo brano, oltre che in inglese, anche nella lingua locale (tra cui anche l'italiano). La versione in giapponese del brano \u00e8 stata anche pubblicata come traccia nell'album \"The Mix\", subito dopo la corrispondente canzone in inglese.\nIl titolo della canzone nelle altre lingue:\nFormazione.\nLa formazione del gruppo e la strumentazione utilizzata si riferiscono al 1981, anno in cui la canzone \u00e8 stata registrata per la prima volta."}
{"id": "499299", "revid": "123818218", "url": "https://it.wikipedia.org/wiki?curid=499299", "title": "Acaya", "text": "Acaya \u00e8 una frazione di 450 abitanti del comune di Vernole , in provincia di Lecce.\nIl piccolo centro di Acaya \u00e8 un esempio di citt\u00e0 fortificata, con schema viario a maglia ortogonale, dell'Italia meridionale del XVI secolo. \u00c8 situato a 5\u00a0km dal mare Adriatico e dalla Riserva naturale statale Le Cesine.\nStoria.\nL'antico borgo di Segine, di epoca medievale, entr\u00f2 a far parte della Contea di Lecce nel XII secolo. Donato dagli Angioini al Convento di San Giovanni Evangelista di Lecce, fu concesso in feudo nel 1294 da Carlo II d'Angi\u00f2 a Gervasio dell'Acaya. Gli Acaya tennero il feudo per tre secoli. Assunse il nome di Acaya nel 1535, quando Gian Giacomo dell'Acaya, \"regio ingegnere militare\" di Carlo V, fortific\u00f2 il centro costruendovi la cinta muraria ed il fossato, e aggiunse bastioni, baluardi e fossato al castello fatto edificare dal padre Alfonso dell'Acaya nel 1506. Con la morte di Gian Giacomo dell'Acaya nel 1570, il feudo pass\u00f2 nel 1575 al Regio Fisco e successivamente, nel 1608 fu acquistato da Alessandro De Monti. Per il borgo di Acaya inizi\u00f2 il periodo di irreversibile decadenza che degener\u00f2 dopo la devastazione ottomana del 1714. Verso la fine del XVII secolo, estintosi il ramo principale della famiglia De Monti, il feudo torn\u00f2 alla Corte Regia che nel 1688 lo vendette ai De Monti-Sanfelice i quali, nello stesso anno lo vendettero ai Vernazza. Questi furono gli ultimi feudatari fino all'eversione della feudalit\u00e0 nel 1806.\nMonumenti e luoghi d'interesse.\nArchitetture religiose.\nChiesa di Santa Maria della Neve.\nLa chiesa di Santa Maria della Neve fu riedificata quasi completamente intorno al 1865. La nascita della prima parrocchiale risale alla fine del XIII secolo; successivamente durante il governo del feudatario Pietro dell'Acaya nel 1420 fu completata con decorazioni esterne sulla parte retrostante dell'edificio e la torre campanaria. Altri interventi furono realizzati nel Cinquecento con Gian Giacomo dell'Acaya e durante il marchesato dei Vernazza nel Settecento. La facciata fu rifatta in stile neoclassico in seguito all'ampliamento ottocentesco. L'interno, a tre navate separate da pilastri, possiede sei altari laterali: a destra quelli dedicati al Cristo morto, a sant'Oronzo e all'Immacolata; a sinistra quelli dell'Addolorata, del Crocifisso e di sant'Antonio da Padova. L'altare maggiore \u00e8 caratteristico per la presenza di un elegante fregio barocco e delle armi dei Vernazza. All'interno sono inoltre conservate varie statue in cartapesta. Dell'edificio originario rimangono la parte absidale e il campanile tardo-romanico.\nCappella di San Paolo.\nLa cappella di San Paolo fu costruita intorno alla met\u00e0 del XVIII secolo. Di piccole dimensioni, presenta una facciata con un frontone triangolare interrotto nella zona centrale da una croce. L'interno \u00e8 ad aula unica rettangolare con un modesto altare.\nArchitetture militari.\nCittadella fortificata.\nIl borgo di Acaya fu integralmente ristrutturato, fortificato e riordinato urbanisticamente dall'architetto militare Gian Giacomo dell'Acaya. Dal 1521 al 1535 le opere difensive del borgo, iniziate dal padre Alfonso alla fine del secolo precedente, furono portate a termine; successivamente furono completate la Chiesa e il Convento di Sant'Antonio, destinato ai Frati Minori. Il paese presenta un impianto ortogonale con un cardo e un decumano.\nIl centro storico \u00e8 costituito da sei strade tra di loro parallele che vanno in direzione sud-nord che hanno tutte la larghezza di 4 metri, uguale distanza (17 metri) e quasi tutte la medesima lunghezza. In direzione est-ovest vi sono tre assi perpendicolari alle vie parallele, due all'estremit\u00e0 ed uno nella parte centrale che divide il centro storico in due parti. Di forma quadrangolare, il borgo \u00e8 racchiuso da una cinta muraria con tre imponenti bastioni angolari ed il poderoso castello, interrotta dalla porta urbica di Sant'Oronzo. Il castello \u00e8 arricchito da baluardi con fianchi ritirati per il tiro radente delle artiglierie. La cinta muraria eseguita con blocchi di pietra leccese, si eleva scarpata fino al toro marcapiano che l'avvolge per tutto il perimetro e, al di sopra, prosegue verticale seguendo l'andamento delle cortine fino ad innestarsi nelle torri angolari. Il fossato \u00e8 scavato nel banco di roccia calcarenitica.\nAlla cittadella si accede attraverso una porta realizzata nel 1535 che costituisce l'ingresso principale. \u00c8 a fornice unico e conserva ancora, all'interno degli stipiti, gli incassi litici del portone. La facciata \u00e8 arricchita dalla presenza di vari stemmi e lapidi (Acaya, Vernazza, De Monti) sormontati dalle insegne imperiali di Carlo V. Il fastigio della porta \u00e8 sormontato da una statua lapidea di sant'Oronzo protettore di Acaya collocatavi in epoca settecentesca.\nCastello.\nTale imponente opera rappresenta il frutto dell'ingegno architettonico di Gian Giacomo dell'Acaya, regio ingegnere militare di Carlo V. Lo scopo che lo indusse a fortificare il vecchio borgo di Segine, poi rinominato Acaya dal nome della sua famiglia, scaturiva dall'idea secondo cui esso poteva svolgere funzioni difensive, essendo vicino al mare. Il castello, risalente al 1535/36, ha una struttura trapezoidale circondata da mura a sagoma rettangolare e da un fossato. Esso occupa un angolo delle mura cittadine mentre agli altri tre angoli sono situati i bastioni.\nAll'interno si accede attraverso una porta rinascimentale situata a fianco della torre di nord-est. Il cortile interno ricalca lo schema esterno e da qui si ha accesso alle sale coperte a botte o a crociera, alle carceri e all'ampia scuderia situata aul lato ovest: all'interno di quest'ultima \u00e8 possibile notare la presenza di resti di un frantoio in pietra costruito alla fine del XIX secolo e poi smantellato. Da una scala posta nel cortile si accede al piano superiore riservato a dimora gentilizia. Degna di nota \u00e8 l'elegante sala ennagonale, usata per scopi residenziali, nella quale spicca la presenza di un fregio figurato che copre l'intero perimetro della sala, contenente anche le effigi di Alfonso e Maria dell'Acaya.\nNel corso della ristrutturazione del castello, dal lato nord dell'antico maniero sono affiorate le tracce di una costruzione di epoca medioevale poi rivelatasi una piccola chiesa bizantina e sotto di essa alcune sepolture. Durante i lavori di restauro \u00e8 stato ritrovato anche un affresco all'interno di una intercapedine. Si tratta di una Dormitio Virginis databile alla seconda met\u00e0 del Trecento, estesa circa quattro metri per tre. La raffigurazione, perfettamente conservata, rappresenta gli Apostoli che assistono alla morte della Vergine e Ges\u00f9 che ne raccoglie l'anima per presentarla al Padre, secondo la tradizione iconografica che fa riferimento ai Vangeli apocrifi.\nAree naturali.\nRiserva statale naturale Le Cesine.\nLa Riserva naturale statale Le Cesine, situata a ridosso della costa adriatica, rappresenta una delle ultime zone paludose che in passato si estendevano da Otranto a Brindisi. Il nome Cesine deriva da \"seges\" che significa zona incolta e abbandonata. Nell'insieme la Riserva \u00e8 costituita dalle dune, l'area palustre, la pineta, la macchia e la zona coltivata. L'oasi \u00e8 stata istituita nel 1978 a seguito della dichiarazione di interesse internazionale con la convenzione firmata a Ramsar. Nell'oasi vi sono due stagni, Salapi e Pantano Grande, alimentati dalle piogge, che sono separati dal mare da un cordone di dune sabbiose. L'Oasi \u00e8 gestita dal WWF. La superficie boscata \u00e8 fondamentalmente rappresentata da pineta a pino d'Aleppo (Pinus halepensis) e pino domestico (Pinus pinea). La fauna \u00e8 composta da anfibi, rettili e da numerose specie di uccelli che popolano i diversi ambienti della Riserva nei diversi periodi dell'anno.\nReligione.\nNella citt\u00e0 fortificata \u00e8 nato, nel 1929, l'ordine religioso delle Discepole del Sacro Cuore."}
{"id": "499305", "revid": "33751", "url": "https://it.wikipedia.org/wiki?curid=499305", "title": "Strud\u00e0", "text": "Strud\u00e0 \u00e8 una frazione di 1.659 abitanti del comune di Vernole in provincia di Lecce.\nGeografia fisica.\nTerritorio.\nStrud\u00e0 \u00e8 una delle cinque frazioni appartenenti al territorio comunale di Vernole. \u00c8 situata a nord del comune capoluogo da cui dista 4,5\u00a0km. L'abitato sorge a 42 m s.l.m.\nClima.\nDal punto di vista meteorologico Strud\u00e0 rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +9\u00a0\u00b0C, mentre quella del mese pi\u00f9 caldo, agosto, si aggira sui +24,7\u00a0\u00b0C. Le precipitazioni, frequenti in autunno ed in inverno, si attestano attorno ai 626\u00a0mm di pioggia/anno. La primavera e l'estate sono caratterizzate da lunghi periodi di siccit\u00e0.Facendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana.\nStoria.\nIl territorio fu abitato fin dall'et\u00e0 del bronzo. Le origini dell'abitato sono di epoca romana. Il toponimo, infatti, deriverebbe dal termine latino \"struthea\", una specie di mela cotogna selvatica che, nelle campagne a ridosso del centro abitato, cresce spontaneamente.Tancredi d'Altavilla inglob\u00f2 il feudo di Strud\u00e0 (\"Casale Strute\") alla Contea di Lecce. Segu\u00ec le sorti del Principato di Taranto, sotto la signoria degli Orsini Del Balzo e nel 1591 fu venduto ai Pagano. Nel 1607 pass\u00f2 alla famiglia Saluzzo; nel 1627 fu acquistato dai Salamy che l'anno dopo lo cedettero agli Esperti. A questa famiglia si deve la ristrutturazione del palazzo ducale. Con il matrimonio fra Margherita Vittoria Esperti e Andrea Saraceno di Montemesola, palazzo e feudo furono trasmessi a questa famiglia fino alla applicazione delle leggi eversive della feudalit\u00e0. Nel 1866, con l'unificazione dell'Italia e la fine del dominio borbonico, l'universitas di Strud\u00e0 fu aggregata al Comune di Vernole insieme alle universitates di Acaja, Acquarica di Lecce, Pisignano e Vanze.\nMonumenti e luoghi d'interesse.\nArchitetture religiose.\nChiesa Madre di Santa Maria ad Nives.\nLa chiesa Madre di Santa Maria ad Nives \u00e8 il principale luogo di culto cattolico del paese.\nL'impianto originale risale al XIII secolo ma l'aspetto attuale della chiesa \u00e8 dovuto ai restauri della fine del XVI secolo: dell'edificio originario sono rimasti esclusivamente i muri perimetrali, la porta laterale e alcuni altari. La facciata si presenta semplice e lineare, caratterizzata da due nicchie con le statue degli apostoli Pietro e Paolo, portale d'ingresso e finestra centinata. L'interno, a navata unica, accoglie quattro altari in pietra leccese dedicati alla Madonna di Costantinopoli, alla Madonna della Neve, alla Madonna del Rosario e a san Francesco di Paola, quest'ultimo contenente lo stemma dei marchesi Saraceno. Al 1725 risale la sacrestia; il tetto, originariamente in canne, venne ricostruito nel 1823 con una volta a spigolo. L'edificio \u00e8 inoltre provvisto di un campanile a vela, posto sul lato sinistro della costruzione.\nL'organo a canne della chiesa \u00e8 stato costruito nel 2000 da Eligio Bevilacqua. A trasmissione elettrica, la sua consolle ha due tastiere di 61 note ciascuna e pedaliera concavo-radiale di 32 note.\nCentro Pastorale San Giovanni Paolo II.\nIl 17 Settembre 2017 \u00e8 stato inaugurato con benedizione solenne da Don Andrea Zonno alla presenza di grande partecipazione di popolo, il nuovo Centro Pastorale - Oratorio intitolato al grande Papa polacco. Dal 1962 la suddetta struttura parrocchiale ha accolto le Suore Salesiane dei Sacri Cuori di San Filippo Smaldone che hanno servito la comunit\u00e0 mediante l'educazione dei pi\u00f9 piccoli. La scuola dell'infanzia \"Maria SS.della Neve\" \u00e8 stata punto di riferimento per tante famiglie, luogo di ascolto e di sostegno umano e religioso. Dopo il ritiro delle Suore, la struttura continua ad essere luogo educativo parrocchiale per le attivit\u00e0 ludiche, spirituali, catechetiche e formative della Comunit\u00e0.\nArchitetture civili.\nPalazzo Baronale Esperti-Saraceno.\nIl palazzo Baronale Esperti-Saraceno fu edificato tra il XVII e il XVIII secolo. La facciata \u00e8 caratterizzata da una pregevole balconata barocca e da un portale bugnato sormontato da mensole. L'edificio \u00e8 a pianta rettangolare e al suo interno sono visibili grandi sale settecentesche ed un ingegnoso sistema di raccolta della acque piovane.\nMasseria Visciglito.\nLa masseria Visciglito risale al XVI secolo e sorge su un antico tracciato viario. Nel 1755 risulta appartenere al Collegio della Compagnia di Ges\u00f9 di Lecce. Il complesso masserizio \u00e8 costituito da molino, cantine, capanne, pozzo, da due frantoi ipogei, da una chiesa cinquecentesca e da un edificio palazziato caratterizzato da un colonnato e da una scala in pietra per l'accesso al piano superiore.\nAltro.\nPozzo della Madonna della Neve.\nIl pozzo costituisce una fedele replica della cinquecentesca fonte monumentale in pietra leccese andata distrutta nel 1958. Su di esso si erge l'originaria statua della Madonna della Neve, elemento scultoreo scampato alla demolizione. \u00c8 stato ricostruito nel 2009. Il pozzo, oltre al suo naturale compito di provvedere alle necessit\u00e0 idriche della cittadina e del circondario, svolgeva funzioni di aggregazione sociale e, in origine, finanche di carattere amministrativo-istituzionale essendo storicamente indicato quale punto di riferimento del foro parlamentare che riuniva periodicamente la maggior parte delle Universitates appartenenti all'area contermine alla citt\u00e0 capoluogo di Lecce."}
{"id": "499308", "revid": "1442080", "url": "https://it.wikipedia.org/wiki?curid=499308", "title": "Tunnel (disambigua)", "text": ""}
{"id": "499311", "revid": "33751", "url": "https://it.wikipedia.org/wiki?curid=499311", "title": "Vanze", "text": "Vanze \u00e8 una frazione di 255 abitanti del comune di Vernole in provincia di Lecce.\nGeografia fisica.\nVanze \u00e8 una delle cinque frazioni appartenenti al territorio comunale di Vernole. \u00c8 situata a nord-est del comune capoluogo da cui dista 4\u00a0km. L'abitato sorge a 29 m s.l.m.\nStoria.\nIl casale di Vanze ebbe origine nel periodo Altomedioevale durante la dominazione bizantina. Il piccolo borgo, sorto grazie all'opera di alcuni coloni, ebbe nel corso dei secoli una prevalente attivit\u00e0 cerealicolo-pastorale. Dall'XI secolo appartenne alla Contea di Lecce fino a tutto il periodo orsiniano. Fu poi dei Pagano e successivamente, dall'inizio del XVII secolo alla soppressione delle feudalit\u00e0, della famiglia Maiorano. Nel 1866, con l'unificazione dell'Italia e la fine del dominio borbonico, l'universitas di Vanze fu aggregata al Comune di Vernole insieme alle universitates di Acaja, Acquarica di Lecce, Pisignano e Strud\u00e0.\nMonumenti e luoghi d'interesse.\nArchitetture militari.\nPorta Monumentale.\nLa Porta Monumentale risale al XV-XVI secolo. \u00c8 stata oggetto di lavori di ristrutturazione alla fine degli anni novanta. Se da un lato si ritiene possa far parte di un preesistente edificio fortificato, dall'altro si ipotizza che si tratti della porta delle mura della citt\u00e0 andate distrutte. La facciata che guarda verso il mare ha un arco singolo molto semplice, mentre quella che guarda verso l'abitato \u00e8 caratterizzata dalla presenza di un arco a sesto ribassato. Nella parte superiore \u00e8 ancora visibile ci\u00f2 che resta di una bordatura che in precedenza ricopriva l'intero perimetro."}
{"id": "499312", "revid": "54193", "url": "https://it.wikipedia.org/wiki?curid=499312", "title": "Dalmaticella", "text": ""}
{"id": "499313", "revid": "124469373", "url": "https://it.wikipedia.org/wiki?curid=499313", "title": "Dunedain", "text": "I D\u00fanedain (che in sindarin significa uomini dell'ovest) o N\u00famenoreani sono una popolazione di Arda, l'universo immaginario creato dallo scrittore inglese J. R. R. Tolkien. Di razza umana, essi abitavano l'isola di N\u00famenor e poi i regni di Gondor e Arnor. Sono dotati di lunga vita, pari al triplo della normale vita umana, e gli stessi Valar hanno concesso loro molti doni come premio per le sofferenze che hanno subito nelle guerre contro l'oscuro signore Morgoth. Essi sono il popolo di Elros, figlio di E\u00e4rendil, imparentato con gli elfi e anche con i Maiar.\nCaratteristiche.\nErano molto intelligenti e sapienti; fisicamente erano pi\u00f9 alti (mediamente tra 190\u00a0cm e 210\u00a0cm, in origine) e pi\u00f9 forti degli altri uomini e anche degli elfi, eccetto la stirpe dei Vanyar. Erano molto ben curati esteticamente e avevano spesso capelli neri con occhi grigi: la loro stazza imponente, agli occhi degli uomini selvaggi o incivili della Terra di mezzo, li faceva sembrare delle divinit\u00e0. Avevano una vita circa cinque volte pi\u00f9 lunga (pi\u00f9 o meno 350 anni, tranne la famiglia di Elros, che viveva di pi\u00f9, anche per 4 secoli), ma la durata di vita cominci\u00f2 a diminuire, con le altre caratteristiche, dopo che i D\u00fanedain cominciarono a dividersi e a odiare gli eldar. Nella Terra di Mezzo, mescolandosi con altre stirpi, e a causa della Terra di mezzo stessa, contaminata dal male, le loro qualit\u00e0 si ridussero ancora. Nella Terza Era vivevano circa 100 anni, a parte la linea di Isildur, cio\u00e8 i re (Aragorn visse 211 anni). Potevano scegliere il momento della loro morte, una volta raggiunta la vecchiaia, e avevano capacit\u00e0 di preveggenza. La casa reale, inoltre, possedeva spiccate capacit\u00e0 mediche (a Gondor si diceva: \"le mani del re sono mani di guaritore\"); ci\u00f2 era dovuto, oltre alla scienza numenoreana, anche alla parentela con gli elfi e con Elrond, maestro in molti campi di saggezza e soprattutto nella scienza biomedica.\nL'ascesa e la caduta.\nCome ricompensa per le loro sofferenze in quella lunga lotta i Valar permisero agli eldar esiliati di ritornare a Valinor (anche se molti preferirono rimanere nella Terra di mezzo). Per gli edain, i Valar fecero sorgere dal mare l'isola di N\u00famenor, a met\u00e0 strada tra Valinor e la Terra di mezzo. Gli edain vi giunsero navigando in direzione della stella di E\u00e4rendil.\nIn \"The War of the Jewels\", Tolkien sostiene che ben pochi edain erano sopravvissuti alle guerre contro Morgoth, e coloro che fecero vela per N\u00famenor furono molto probabilmente meno di 10.000 persone; la migrazione pare essere durata oltre 40 anni e avvenuta grazie all'aiuto delle navi degli eldar, con la benedizione di Manw\u00eb e l'aiuto di Ulmo.\nNonostante l'esiguo numero di edain sopravvissuti alle Guerre dei Gioielli, nei secoli e millenni successivi grazie alla lunghissima pace e alle loro arti si moltiplicarono e prosperarono, fino a divenire un popolo numerosissimo e vigoroso, in crescita costante, tanto che molti di essi (a partire dal regno di Tar-Elendil) si stabilirono nella Terra di Mezzo (e probabilmente anche nei misteriosi continenti a Sud di essa), fondando prospere colonie e governatorati.\nIl primo Re di N\u00famenor fu Elros (conosciuto anche col nome alto elfico di Tar-Minyatur), figlio di E\u00e4rendil ed Elwing, che erano entrambi mezzelfi. Al termine della Prima Era ai mezzelfi fu concesso di scegliere a quale delle due razze desideravano appartenere: E\u00e4rendil lasci\u00f2 la scelta a sua moglie, che scelse di appartenere agli eldar, quindi egli scelse allo stesso modo; nella Terra di Mezzo, il loro figlio Elros scelse di essere un uomo e condusse gli Edain a N\u00famenor; suo fratello Elrond invece scelse di essere un elfo e rimase nella Terra di mezzo, dove divenne il principale consigliere di Gil-galad, il re supremo degli elfi della Terra di mezzo.\nAi D\u00fanedain, come venivano chiamati i N\u00famenoreani, i Valar concessero una durata della vita cinque volte superiore a quella degli uomini minori; al solo Elros fu concesso di vivere fino a 500 anni. I suoi discendenti ebbero una vita molto lunga, ma pi\u00f9 corta della sua.\nNel corso di tremila anni di prosperit\u00e0 e splendore, i D\u00fanedain divennero grandi navigatori ed esplorarono tutto il mondo, tranne Aman. Il \"bando dei Valar\" era infatti il divieto di veleggiare verso l'Antico Occidente e Tol Eress\u00eba, che pure potevano vedere da N\u00famenor, in modo che essi non desiderassero l'immortalit\u00e0, in quanto i Valar non potevano dargliela, visto che sarebbero andati contro la volont\u00e0 di Eru Il\u00favatar.\nIn seguito, per\u00f2, vennero corrotti da Sauron stesso, che approfitt\u00f2 del Dono di Eru (cio\u00e8 della morte) e della loro paura di esso, prostrandosi ad Ar-Pharaz\u00f4n il Vanaglorioso, il quale lo port\u00f2 a N\u00famenor come prigioniero. Con l'andare del tempo, per\u00f2, Sauron conquist\u00f2 la fiducia del re e divenne suo gran consigliere; grazie alle sue arti oscure, cre\u00f2 dapprima dei culti che veneravano Morgoth e l'Oscurit\u00e0, ed in seguito convinse il re ad attaccare ed invadere Valinor stessa, con la falsa promessa di Immortalit\u00e0 una volta toccate le Rive Beate. Cos\u00ec le flotte numenoreane partirono alla volta di Valinor, riuscendo a raggiungerla e ad invadere la piana di Tuna, facendo fuggire gli eldar e preoccupando i Valar, i quali chiesero consiglio a Eru su come agire. Ed Eru ag\u00ec: per punizione, l'isola di N\u00famenor venne travolta da un enorme maremoto creato da Eru stesso. L'ondata travolse l'isola di Ovesturia, sommergendola per sempre e causando la morte dei suoi numerosi milioni di abitanti. L'Oscuro Signore fu travolto anche lui dall'onda, ma il suo spirito riusc\u00ec a salvarsi rifugiandosi a Mordor; da allora i D\u00fanedain furono i suoi nemici pi\u00f9 acerrimi.\nElendil, amico degli elfi e fedele ai Valar, part\u00ec dall'isola prima dell'onda portando con s\u00e9 i figli e qualche altro seguace, e con essi un germoglio dell'Albero Bianco di N\u00famenor, da cui deriv\u00f2 quello di Gondor. I D\u00fanedain scampati alla distruzione di N\u00famenor vissero in seguito a Gondor e a Arnor, mescolandosi coi numerosi N\u00famenoreani che gi\u00e0 risiedevano in quelle regioni, facenti parte dell'Impero coloniale di N\u00famenor prima della Caduta, e fondarono due regni chiamati i \"regni in esilio\". Durante la vita di Elendil, i D\u00fanedain vissero anni d'oro, ma dopo l'Ultima Alleanza tra gli elfi e gli uomini il loro sangue si mischi\u00f2 a quello di altri popoli e i D\u00fanedain rimasero in pochi, soprattutto al nord, isolati e raminghi, fin quando, dopo la \"Guerra dell'Anello\", Aragorn, uno dei capitani dei D\u00fanedain di Arnor, trentanovesimo e ultimo erede in linea diretta di Isildur figlio di Elendil, sal\u00ec al trono col nome di Elessar e spos\u00f2 Arwen figlia di Elrond.\nCasa di Elendil.\nDalla casa di Elendil discendono i Re di Arnor e di Gondor, ed essa nacque a sua volta dalle ceneri della Casa di And\u00fani\u00eb, ramo cadetto della Casa Reale di N\u00famenor, la Casa di Elros. Attraverso questa discendenza, i Re di Arnor e di Gondor sono considerati Mezzelfi.\n\"Re dei Regni Riuniti\" \u00e8 il titolo che viene attribuito a Eldarion, figlio di Re Elessar, e a tutti i suoi discendenti dato che questo dominio si estendeva sia su Gondor, sia su Arnor, sia su Dale e vasti domini ad est del fiume Anduin che durante la Quarta Era erano deserti e non soggetti ad alcun regno. Il titolo pu\u00f2 essere esteso anche ai tre predecessori di Eldarion che regnarono su entrambi i regni: Elendil, Isildur ed Elessar.\nCasa di Isildur.\nFu la Casa Reale di Arnor, Arthedain, Cardolan, Rhudaur e, molto pi\u00f9 tardi, dei Regni Riuniti.\nLa casa discende da Isildur, il figlio maggiore di Elendil.\nNel corso dei secoli, si divise in svariati rami, il principale dei quali fu il ramo di Arthedain, originato da Amlaith, figlio primogenito di E\u00e4rendur l'ultimo re di Arnor, che divenne primo re di Arthedain; gli altri due rami furono fondati dai suoi due fratelli Thorondur il Magnifico, re di Cardolan (il ramo della Casa da lui originato sar\u00e0 detto \"Girithlini\" e si estinguer\u00e0 con il re Tarastor e la caduta di Cardolan) e da Aldarion di Cameth Brin, re di Rhudaur (ramo sempre debole e dal potere traballante, estintosi con la regina Elwen).\nSebbene il Reame del Nord ebbe fine nel 1975 della Terza Era, la Casa di Isildur continu\u00f2 ad esistere, occupando il titolo di Capitani dei D\u00fanedain, il popolo a guardia dell'antico Reame di Arnor, fino a quando Aragorn II, ultimo discendente diretto di E\u00e4rendur in vita, dopo la Guerra dell'Anello reclam\u00f2 la Corona di Gondor ed Arnor, in quanto discendente di Elendil. Dopo Aragorn la Casa di Isildur divenne la Casa di Telcontar, e regn\u00f2 sui Regni Riuniti per generazioni.\nComunque a Cardolan e Rhudaur, la Linea di Isildur mor\u00ec pochi secoli dopo la caduta di Arnor, rimpiazzata da famiglie nobili locali o da uomini delle colline.\nCardolan, dopo la morte di re Tarastor e la fine della linea di Thorondur, riconobbe l'autorit\u00e0 dei signori di Arthedain, mentre Rhudaur don\u00f2 la sua lealt\u00e0 al Re Stregone e ad Angmar, perci\u00f2 molti dei D\u00fanedain che ivi abitavano fuggirono a Cardolan o Arthedain.\nCasa di An\u00e1rion.\nLa casa di An\u00e1rion era la casa reale di Gondor, discendente da An\u00e1rion, figlio di Elendil, che fu primo re di Gondor, fratello di Isildur, che invece and\u00f2 a nord, fondando la casa di Isildur. Quando l'ultimo re di Gondor mor\u00ec senza un erede, i sovrintendenti della casa di H\u00farin regnarono su Gondor per i successivi 969 anni, fino a che la casa di Elendil, attraverso l'ultimo suo discendente, Aragorn II, non reclam\u00f2 il trono, dopo la guerra dell'Anello. Dopo quest'avvenimento, Gondor e l'antico Reame di Arnor si unirono nuovamente sotto la corona di re Elessar.\nRaminghi.\nI Raminghi (\"Forestali\" nella nuova traduzione de \"Il Signore degli Anelli\", \"Rangers\" nell'originale inglese) comprendono due gruppi segreti ed indipendenti composti dai D\u00fanedain rimasti nel Nord (Arnor) e nel Sud (Gondor) nella Terza Era. Come i loro antenati N\u00famenoreani, essi possedevano qualit\u00e0 normalmente attribuite agli Eldar, come i sensi sviluppati e l'abilit\u00e0 di comprendere il linguaggio degli uccelli e delle bestie. Erano, inoltre, ottimi inseguitori e forti lottatori, poich\u00e9 il loro compito era quello di difendere le loro aree dagli attacchi delle forze del male. I due gruppi dei Raminghi erano i Raminghi del nord e i Raminghi dell'Ithilien, che non avevano alcun tipo di contatto, tra di loro, fuorch\u00e9 il legame di sangue.\nRaminghi del nord.\nI Raminghi del nord, conosciuti anche come D\u00fanedain del Nord, erano i discendenti dei D\u00fanedain del perduto reame di Arnor, cui gli antichi Re avevano dato il compito di pattugliare i confini dell'Eriador, e di proteggerlo originalmente dalle forze del Re degli Stregoni di Angmar, e in seguito da qualunque minaccia. Anche dopo la caduta di Arnor, i Raminghi continuarono ad esistere, e a difendere come potevano tutta la regione, armati, secondo le esigenze, di spade, archi e lance.\nEssi vagavano nelle terre che un tempo appartennero ad Arnor ed in seguito ad Arthedain, Cardolan e Rhudaur, costellate dalle rovine ancora imponenti delle loro antiche citt\u00e0 e fortezze.\nI Raminghi non ricostituirono pi\u00f9 grandi citt\u00e0 o fortezze al Nord fino alla restaurazione di Elessar, ma solo piccoli villaggi ed insediamenti, come quelli descritti da Aragorn agli Hobbit durante il loro viaggio verso Gran Burrone.\nI Raminghi erano all'apparenza sinistri e torvi, sia nel modo di vivere che nell'abbigliamento, composto da abiti sovente verde scuro o marrone. I Raminghi della \"Grigia Compagnia\", invece, al tempo della Guerra dell'Anello, vestivano di grigio, indossando spille d'argento a forma di stella.\nCome i loro parenti, i Raminghi dell'Ithilien, i Raminghi del nord usavano il sindarin (o alcune sue varianti) pi\u00f9 volentieri rispetto all'Ovestron. Costoro erano inoltre comandati da dei Capitani, la cui parentela si faceva risalire ad Elendil e pi\u00f9 su fino agli antichi Re di N\u00famenor.\nDurante la Guerra dell'Anello, i Raminghi del nord erano comandati da Aragorn, ma costoro erano diminuiti e sparsi per tutto l'Eriador. Quando infatti Halbarad ricevette il messaggio di aiuto di Aragorn, che gli chiedeva di riunire quanti pi\u00f9 Raminghi possibili, solo trenta uomini (la Grigia Compagnia) risposero all'appello in tempo, raggiungendo il loro Capitano a sud.\nI Capitani dei Raminghi del nord erano i discendenti dei Re di Arnor, i quali a loro volta, come si \u00e8 detto, discendevano da Elendil e Isildur, primi Re N\u00famenoreani nella Terra di Mezzo. Mentre a Gondor E\u00e4rnur, ultimo dei Re, scomparve lasciando il regno nelle mani dei Sovrintendenti, ad Arnor la stirpe dei D\u00fanedain and\u00f2 pian piano estinguendosi, finch\u00e9 non sopravvisse un unico ramo della Casa di Elendil, la \"Linea di Valandil\", il figlio minore di Isildur.\nGli appartenenti a questa linea vennero chiamati \"Eredi d'Isildur\" o, appunto, \"Capitani dei D\u00fanedain\": il primo fu Aranath, figlio dell'ultimo Re di Arnor, Arvedui, e il titolo fu tramandato di padre in figlio fino ad Aragorn II, figlio di Arathorn II e Gilraen, che dopo la Guerra dell'Anello divenne Re dei Regni Riuniti di Gondor e di Arnor, sciogliendo la congregazione dei Raminghi, che ormai avevano perso la loro utilit\u00e0 di difesa.\nI Capitani dei D\u00fanedain si tramandarono di generazione in generazione i simboli della famiglia: l'Anello di Barahir, lo Scettro di Ann\u00faminas e i frammenti della spada Narsil, riforgiata per Aragorn durante la Guerra dell'Anello col nome di And\u00faril.\nI Raminghi del Nord (e con essi la Grigia Compagnia) sono praticamente omessi nei film di Peter Jackson (\"La Compagnia dell'Anello\", \"Le due torri\" e \"Il ritorno del re\") salvo un cenno nella versione estesa dei film. Qui sono chiamati \"Raminghi D\u00fanedain\", probabilmente per distinguerli da quelli dell'Ithilien, anche se Tolkien aveva catalogato entrambi i gruppi come appartenenti al popolo dei D\u00fanedain.\nI Raminghi del Nord appaiono con un ruolo di rilievo nel fan film \"Born of Hope\", dove combattono contro le forze di Sauron inviate da Dol Guldur.\nRaminghi dell'Ithilien.\nI Raminghi dell'Ithilien, conosciuti anche come \"Raminghi del sud\" o \"Raminghi di Gondor\", erano un gruppo scelto di guerrieri D\u00fanedain, il cui compito era quello di esplorare e custodire l'Ithilien. Vennero creati alla fine del XXIX secolo della Terza Era per decreto del Sovrintendente reggente di Gondor, poich\u00e9 l'Ithilien cominciava ad essere attaccato sempre pi\u00f9 spesso dalle incursione degli orchi di Mordor, provenienti da Minas Morgul. Una delle principali basi dei Raminghi era Henneth Ann\u00fbn, la \"Finestra sull'Ovest\".\nQuesti Raminghi, come quelli del nord, erano discendenti degli antichi N\u00famenoreani e parlavano il Sindarin (o qualche variazione di questa lingua), che preferivano alla Lingua Comune. I loro abiti, verdi e marrone, servivano loro a mimetizzarsi bene con l'ambiente selvoso tipico della regione, cosa molto utile, visto che le loro attivit\u00e0 concernevano in gran parte dell'attraversare l'Anduin per assaltare il nemico con azioni molto simili alla guerriglia. Erano equipaggiati, solitamente, con archi e spade.\nDurante la Quarta Era, dopo che Aragorn II sciolse il gruppo, assieme a quello del nord, poich\u00e9 la pace era stata riportata nella Terra di Mezzo, probabilmente molti Raminghi entrarono a far parte della Bianca Compagnia, la guardia di Faramir, primo Principe dell'Ithilien.\nNon conosciamo molto dei membri di questa compagnia, a parte qualche nome. Faramir, per primo, fu il Capitano dei Raminghi dell'Ithilien in questo periodo, nominato dal padre Denethor II probabilmente per allontanarlo dalla corte, visto l'astio che provava per lui. Inoltre nel Signore degli Anelli vengono nominati anche Anborn, Damrod e Mablung, anche se di loro non conosciamo altro che il nome.\n\"Mablung\" e \"Damrod\" sono due nomi che troviamo, nelle opere di Tolkien, riferiti ad altri due personaggi. Mablung \"dalla Mano Pesante\" era un Elfo della Prima Era, guerriero di Thingol. \"Damrod\", invece, era una precedente versione del nome di Amrod, figlio di F\u00ebanor, che visse anch'egli nella Prima Era.\nLa trilogia cinematografica di Peter Jackson ha creato un personaggio originale tra i Raminghi di Gondor, Madril, che \u00e8 il vecchio luogotenente a Faramir. Egli aiuta a difendere Osgiliath, ma viene ferito ed ucciso da Gothmog di Minas Morgul con un colpo di lancia. Oltre a lui, anche il Ramingo \"Mablung\" \u00e8 presente nel film, anche se il suo nome appare solamente sulla sceneggiatura; gli altri due sono stati raffigurati nel gioco di carte collezionabili Il Signore degli Anelli GCC.\nN\u00famenoreani Neri.\nI N\u00famenoreani Neri erano coloro tra i D\u00fanedain che furono corrotti da Sauron durante la Caduta di N\u00famenor, e seguirono il re Ar-Pharaz\u00f4n nella guerra contro Valinor. Durante la Terza Era questi vivono in varie zone della Terra di mezzo, molti trovarono spazio nel regno di Angmar.\nPer quanto il loro potere e le conoscenze fossero cresciuti nel corso di tale Era, i D\u00fanedain divennero sempre pi\u00f9 preoccupati dei limiti imposti alla loro contentezza \u2014 e alla fine al loro potere \u2014 per la mortalit\u00e0, il cui scopo si cominci\u00f2 a mettere in discussione. Questo crescente desiderio di fuggire la morte, nota come \"il destino degli uomini\" (in contrasto con il dono degli uomini), rese anche la maggior parte dei N\u00famenoreani invidiosi degli elfi immortali, o eldar, cui avevano iniziato a somigliare fisicamente come loro ricompensa da parte di Il\u00favatar (Dio) per essere stati loro alleati. Gli eldar, tuttavia, cercarono di ricordare agli uomini di N\u00famenor che la morte era stata un dono di Il\u00favatar a tutti gli uomini, e che perdere la fede in Il\u00favatar sarebbe stato eretico.\nTuttavia, dopo il 2221 Seconda Era, quando Tar-Ancalimon divenne re di N\u00famenor, il popolo di N\u00famenor si scisse. Da un lato stava la grande maggioranza, coloro che furono conosciuti come gli \"Uomini del Re\", i quali si straniarono dagli eldar e dai Valar e sempre pi\u00f9 predisposti alla corruzione di Sauron, il quale, dopo essere arrivato a N\u00famenor domin\u00f2 la volont\u00e0 della maggior parte dei N\u00famenoreani.\nInfine, durante gli ultimi anni di N\u00famenor, il potente ma anziano re Ar-Pharaz\u00f4n, che era diventato \"spaventato dalla vecchiaia\" (\"Lettere\" ~ 156), fu convinto da Sauron che Il\u00favatar fosse una menzogna inventata dai Valar, e lo sedusse. A N\u00famenor, la maggior parte della popolazione segu\u00ec immediatamente l'esempio, e questo culto pass\u00f2 rapidamente attraverso l'oceano alla maggior parte delle colonie fondate dai D\u00fanedain nella Terra di Mezzo;\nDal punto di vista religioso, i N\u00famenoreani Neri guardavano con ammirazione la magia nera, che sorse come conseguenza del loro culto dell'Oscurit\u00e0 e di Melkor, segn\u00f2 la definitiva e irrevocabile divisione tra gli Uomini del Re e la minoranza, nota come i N\u00famenoreani \"Fedeli\", o \"Elendili\", che mantennero la loro fede nel vecchio Il\u00favatar. Furono inoltre presumibilmente i primi rituali religiosi, insieme all'incredulit\u00e0 in Il\u00favatar, di coloro che in seguito divennero noti come N\u00famenoreani Neri.\nDopo la loro fondazione, i nuovi regni N\u00famenoreani degli \"Elendili\" videro i loro omologhi come rinnegati meridionali a causa delle loro convinzioni personali, e coniarono il nome fu in seguito sempre utilizzato per loro;\nQuei pochi N\u00famenoreani che non disonorarono gli Eldar, e che rimasero sempre fedeli ad Il\u00favatar, sopravvissero alla Akallab\u00eath, e il loro signore Elendil, un N\u00famenoreano di stirpe reale, immediatamente fond\u00f2 le colonie numenoreane pi\u00f9 settentrionali, chiamandole Gondor e Arnor. A queste colonie erano venuti in precedenza soltanto i Fedeli di N\u00famenor e quindi molte delle genti costiere di quella regione erano per la maggior parte fedeli ai Valar.\nDurante tutta la loro esistenza, i N\u00famenoreani Neri ebbero cattive opinioni sui 'Fedeli' e sui loro discendenti. Per molti secoli dopo la caduta, discendenti degli Uomini del Re controllarono il sud di quelle terre che erano state le colonie numenoreane nella Terra di Mezzo. Tra questi nuovi regni in esilio il pi\u00f9 nord-occidentale era Umbar, dove un'aristocrazia di N\u00famenoreani Neri sopravvisse per oltre un migliaio di anni dopo la caduta di N\u00famenor, mantenendo molta influenza nell'Harad. Nel 1015 T. E., per esempio, anche dopo essere stati esiliati dalla loro patria per quasi un millennio, i haradrim, capeggiati dai signori cacciati da Umbar, assaltarono pi\u00f9 volte la citt\u00e0.\nA seguito della distruzione fisica di Sauron durante la Akallab\u00eath (o anche, possibilmente, dopo la vittoria dell'Ultima Alleanza), sembra che i regni dei N\u00famenoreani Neri godettero di un alto grado di indipendenza da lui: ad Umbar, ad esempio, il gigantesco pilastro bianco commemorante l'umiliazione dell'Oscuro signore da parte di Ar-Pharaz\u00f4n era ancora in piedi quando i N\u00famenoreani Neri la abbandonarono nel 1050 Terza Era, oltre un migliaio di anni dopo la sua erezione da parte dei loro antenati (in realt\u00e0, il monumento non fu distrutto fino al 2951 Terza Era).\nI due primi signori dei N\u00famenoreani Neri a essere nominati a partire dalla fine della Seconda Era sono Herumor e Fuinur. Come tutti i N\u00famenoreani Neri e gli 'Uomini del Re' prima di loro, Herumor e Fuinur desideravano il potere su altri uomini di razza inferiori, e \u00absalirono a (grande) potenza tra gli Haradrim\u00bb, i popoli che vivevano nei pressi di Umbar. Il loro destino \u00e8 sconosciuto, ma forse condivisero la sconfitta di Sauron per mano dell'Ultima Alleanza tra gli elfi e gli uomini.\nSi sa per certo che tre potenti signori di N\u00famenor divennero spettri dell'Anello: \u00abcoloro che utilizzarono i Nove Anelli divennero potenti nei loro giorni, re, maghi, guerrieri dell'antichit\u00e0\u00bb, e cos\u00ec sarebbero stati tra i primi N\u00famenoreani Neri, forse proprio Herumor e Fuinor. In una delle sue lettere Tolkien scrisse che il Re stregone di Angmar, il pi\u00f9 grande tra gli spettri dell'Anello, era probabilmente di alta discendenza N\u00famenoreana.\nIn un'altra lettera, Tolkien scrisse che la regina Ber\u00fathiel, moglie del re di Gondor Tarannon Falastur (circa 900 T. E.), era una N\u00famenoreana Nera, proveniente da un regno di N\u00famenoreani Neri situato da qualche parte a sud di Umbar. Non fu un'unione sentimentale e fu presumibilmente un accomodamento politico. La possibilit\u00e0 che tali accordi fossero possibili implica l'esistenza in quel momento di molti N\u00famenoreani Neri alleati di Gondor molto pi\u00f9 tardi rispetto alla Bocca di Sauron.\nNel videogioco \"\" fanno la loro comparsa due nuovi N\u00famenoreani Neri: Aganda\u00fbr, l'antagonista principale, un potente servitore di Sauron che per ordine suo vuole conquistare tutto il nord della Terra di mezzo; Wulfrum, un servitore di Aganda\u00fbr, uno stregone molto potente di magia nera, insegnatali da Aganda\u00fbr stesso.\nIl trionfo dell'Ultima Alleanza tra gli elfi e gli uomini alla fine della Seconda Era segn\u00f2 il lungo declino della razza dei N\u00famenoreani Neri. Questo \u00e8 stato, almeno in parte, in quanto: \nDopo la loro sconfitta ad Umbar da parte di Ciryaher nel 1050 Terza Era, dei N\u00famenoreani Neri non si seppe pi\u00f9 nulla al nord, anche se alcuni loro regni sopravvissero con un certo potere almeno fino alla fine della Terza Era: la Bocca di Sauron, che schern\u00ec l'esercito di re Elessar di fronte al Morannon, era un N\u00famenoreano Nero \"rinnegato\", che presumibilmente era il termine usato dai popoli liberi di quel tempo per descrivere tutti i popoli di stirpe simile.\nI N\u00famenoreani Neri non usavano l'ovestron, ma probabilmente conservarono la loro antica lingua ad\u00fbnaico, parlandone un dialetto."}
{"id": "499315", "revid": "306856", "url": "https://it.wikipedia.org/wiki?curid=499315", "title": "Jakob Hutter", "text": "Biografia.\nNacque a Moos/Pal\u00f9, una frazione di San Lorenzo in Val Pusteria, nell'odierno Alto Adige. Non si conosce il suo anno di nascita, e l'unica informazione certa della sua infanzia \u00e8 che studi\u00f2 a Brunico.\nFu convertito all'anabattismo a Klagenfurt, in Austria, e dal 1529 divenne un predicatore molto attivo nella sua terra d'origine.\nNel 1531 si trasfer\u00ec nella comunit\u00e0 anabattista di Austerlitz, in Moravia, per svolgere la sua attivit\u00e0 di teologo e predicatore; dal suo cognome il gruppo prese il nome di Fratellanza Hutterita.\nIl 25 novembre del 1535 Jakob Hutter fu catturato dalle autorit\u00e0 insieme con la moglie ed alcuni amici, pochi mesi dopo il suo rientro in Tirolo, dove si era stabilito dopo l'espulsione degli hutteriti dalla Moravia. Trasferito a Innsbruck, fu sottoposto a tortura e, in seguito al suo netto rifiuto di apostasia, bruciato sul rogo.\nL'importanza della figura di Hutter \u00e8 stata tale che gli anabattisti della Moravia presero il nome di Hutteriti; le comunit\u00e0 Hutterite sono strutturate socialmente su principi comunisti, nello specifico comunanza dei beni, secondo il principio di derivazione cristiana per cui l'individuo non pu\u00f2 esser proprietario di beni, bens\u00ec solo amministratore."}
{"id": "499316", "revid": "787565", "url": "https://it.wikipedia.org/wiki?curid=499316", "title": "Biagio Augusto Zaffiri", "text": "Biografia.\nTrasferitosi con i genitori a Ciri\u00e9, frequenta dal 1911 al 1914 il Corso Superiore di Scultura alla Regia Accademia Albertina di Belle Arti di Torino e diviene un ottimo scultore in legno.\nChiamato alle armi nel maggio 1916, viene destinato al 7\u00ba Reggimento Bersaglieri, in volontaria sostituzione di un padre di famiglia. Divenuto caporale, viene scelto per la scuola allievi ufficiali e trasferito al 120\u00ba Reggimento fanteria, dove assume il comando di un plotone e nel settembre 1917 viene inviato in zona di guerra, nel Carso. Il 26 ottobre 1917, presso il cosiddetto ponte dell'Osteria vicino a Gorizia, mentre la maggior parte delle truppe fugge dopo la rotta di Caporetto, Zaffiri conduce esemplarmente il plotone al suo comando nonostante il pesante fuoco nemico: ferito una prima volta da schegge di granata, mantiene il comando fino a quando viene nuovamente ferito in modo grave alla gamba destra. Portato all'ospedale di Udine, viene fatto prigioniero il 30 ottobre. Attraverso dolorosi trasferimenti, viene internato nel campo di prigionia di Mauthausen che diventer\u00e0 tristemente famoso vent'anni dopo. Subisce otto interventi chirurgici (che gli procureranno un'anchilosi permanente della gamba destra ma gli salveranno l'arto) e sopravvive a stento alle durissime condizioni del campo.\nFinita la guerra, viene rimpatriato nel novembre 1918. Viene promosso tenente e, per le gravi ferite riportate, collocato in congedo assoluto con pensione di guerra a vita. Il 19 marzo 1919 si sposa con Domenica Casassa, da cui avr\u00e0 quattro figli (Evaldo, nato morto, Osvaldo - noto anestesista -, Ersilio - architetto - ed Enore Zaffiri - musicista). Nel 1922 viene riassunto in servizio preso il Reggimento Nizza Cavalleria. Nel 1925 viene trasferito al Distretto Militare di Torino, diventando capitano nel 1930. Divenuto vedovo nel 1936, l'anno seguente si risposa.\nNel 1941, con il grado di maggiore, viene incaricato di dirigere il cosiddetto Dopolavoro delle Forze Armate. In quel periodo scrive parecchi testi poetici, alcuni dei quali vengono musicati (taluni anche dal figlio Enore) e rappresentati sia in teatro che alla radio, con buon successo di pubblico e di critica. Promosso tenente colonnello nel 1942, dopo l'8 settembre 1943, non ricevendo alcun ordine dai comandi superiori, organizza la fuga dei \"suoi\" soldati dai tedeschi e nasconde le armi. Diventa il primo combattente clandestino delle valli di Lanzo, comandante dapprima la formazione \"Val di Lanzo\" e poi quella locale della \"Missione Guido\".\nDopo la guerra, viene nominato comandante del Deposito del 22\u00ba Reggimento fanteria e nel 1952 viene inviato a Trieste, allora territorio Libero occupato dagli Alleati, per una delicata missione informativa. Nel 1953 viene promosso colonnello e nel febbraio dello stesso anno lascia il servizio attivo.\nFonda nel 1956 la sezione Bersaglieri di Ciri\u00e9 e delle Valli di Lanzo (intitolata alla M.O.V.M. colonnello Scognamiglio) e si dedica alla realizzazione di un ampio complesso di opere sacrarie al Pian della Mussa, nell'alta Val d'Ala, comprendenti, tra l'altro, la bella \"Madonna del Bersagliere\" realizzata dallo scultore Ruffini di Cremona.\nIl 1\u00ba gennaio 1961 viene promosso generale di brigata e iscritto nel Ruolo d'Onore. Nel luglio dello stesso anno gli viene attribuita la commenda dell'ordine della Repubblica Italiana. Nel 1964 compaiono le prime avvisaglie di un blocco atrio-ventricolare che, nonostante l'applicazione di un pacemaker e assidue cure, ne causa la morte il 16 dicembre 1968. Viene sepolto nel cimitero di Ciri\u00e9.\nNel 1996 gli viene dedicata una via nella citt\u00e0 di Ciri\u00e9."}
{"id": "499317", "revid": "33751", "url": "https://it.wikipedia.org/wiki?curid=499317", "title": "Acquarica di Lecce", "text": "Acquarica di Lecce \u00e8 una frazione di 1.009 abitanti del comune di Vernole in provincia di Lecce.\nGeografia fisica.\nAcquarica di Lecce \u00e8 una delle cinque frazioni appartenenti al territorio comunale di Vernole. \u00c8 situata a nord-est del comune capoluogo da cui dista 2\u00a0km e a 5\u00a0km da Torre Specchia Ruggeri sul mare Adriatico. L'abitato sorge a 37 m s.l.m. Nelle campagne che lo circondano, suddivise in piccoli appezzamenti delimitati da muri a secco, \u00e8 diffusa la coltivazione dell'olivo e il terreno presenta formazioni geologiche calcaree che risalgono al Miocene.\nStoria.\nLa zona di Acquarica di Lecce fu abitata sin dal IV e III secolo a.C. dai Messapi. Ne sono testimonianza i ritrovamenti di Pozzo Seccato e le tombe a grotticella. I primi documenti scritti sull'esistenza del casale di Acquarica risalgono al periodo normanno, ai secoli XI e XII. Con l'arrivo dei Normanni il casale fu concesso in feudo alla Chiesa di Lecce nel 1115 da Goffredo, figlio e omonimo di Goffredo d'Altavilla. Il 27 febbraio 1533, Gian Giacomo dell'Acaya lo vendette per seimila ducati a Gian Mario Guarino. Nel 1578 il feudo ritorn\u00f2 in pieno possesso della Chiesa leccese. Successivamente appartenne alle famiglie Palagano e Bozzi-Colonna fino all'eversione della feudalit\u00e0 (1806). Nel 1866, con l'unificazione dell'Italia e la fine del dominio borbonico, Acquarica venne aggregata al Comune di Vernole insieme ai Comuni di Acaya, Pisignano, Strud\u00e0 e Vanze.\nMonumenti e luoghi d'interesse.\nArchitetture religiose.\nChiesa di San Gregorio Nazianzeno.\nLa chiesa Madre di San Gregorio Nazianzeno fu fatta edificare nel 1904 da Monsignor Leone Greco, al posto della vecchia, pi\u00f9 piccola e mal ridotta. Dell'antico edificio conserva il campanile del 1525 e due tele, della Madonna del Rosario e di san Gregorio Nazianzeno. La facciata neoclassica \u00e8 tripartita da paraste corinzie ed \u00e8 coronata da una cornice e da un timpano decorati con un motivo a dentelli. L'interno \u00e8 a pianta rettangolare a navata unica, con volta a crociera. Lateralmente si aprono quattro brevi cappelle mentre il presbiterio accoglie l'altare maggiore in marmo sovrastato da un quadro in cartapesta ad altorilievo che raffigura Ges\u00f9 e San Gregorio.\nArchitetture militari.\nCastello.\nIl Castello venne edificato nel 1549 dall'architetto Gian Giacomo dell'Acaya su commissione del Barone di Acquarica, Giovanni Maria Guarino, con l'obiettivo di creare una struttura fortificata che difendesse il casale dalle invasioni turche. Dal punto di vista strutturale, l'edificio ha pianta rettangolare e sorge sulla parte pi\u00f9 alta del paese, per permettere il controllo della costa direttamente dal suo terrazzo. Al piano terra si trova un unico locale avente due porte d'accesso e una scala che permetteva di raggiungere il primo piano. All'esterno del primo piano, sui lati nord e sud, presenta due caditoie; sotto quella situata sul lato nord vi \u00e8 scolpito lo stemma della famiglia Guarino. Di notevole pregio e fattura \u00e8 il pavimento del primo piano. Caratteristici sulla terrazza sono i muri perimetrali adibiti a colombaia e la presenza di una piccola torre di avvistamento. \u00c8 probabile che il castello fosse dotato anche di ponte levatoio, fossato e mura di recinzione, anche se solo di queste ultime \u00e8 rimasta evidente traccia. A testimonianza dello scopo per cui esso fu costruito, si sottolinea il ritrovamento di una lapide in marmo (ora affissa sulla facciata laterale dell'edificio scolastico) riportante, in lingua latina, la seguente dicitura: \"Per allontanare le incursioni dei Turchi e per proteggere gli abitanti del villaggio dai nemici, dietro autorizzazione di Ferrante Loffredo, marchese di Trevico e governatore di Terra d'Otranto, Giovanni Maria Guarino edific\u00f2 questa piccola rocca nell'anno 1549\".\nAltro.\nColonna di San Gregorio Nazianzeno - \u00e8 stata realizzata dalla Pro Loco di Acquarica di Lecce e inaugurata il 3 agosto 2003. Il monumento, alto 7 metri, \u00e8 stato realizzato in pietra leccese dall'artista salentino Giuseppe Corrado.\nSiti archeologici.\nFattoria Messapica di Pozzo Seccato.\nL'insediamento messapico di Pozzo Seccato consiste in una vera e propria masseria fortificata costruita alla fine del IV secolo a.C., completamente circondata da un grande muro di fortificazione, largo poco meno di 4 metri, in pietre a secco foderato all'esterno da una cortina di grandi blocchi di calcari squadrati. All'interno dell'area \u00e8 stato portato alla luce un edificio residenziale con ambienti adibiti alla vita quotidiana (cucina, dispensa, ecc.) e altri vani invece dedicati a produzioni artigianali. Nella parte centrale, l'edificio era provvisto di una torre a due piani che permetteva di osservare il territorio circostante fino al mare. Un altro grande vano lungo 16 metri e largo circa 8, collocato a ridosso delle fortificazione ad Ovest dell'edificio principale, doveva avere la funzione di magazzino per la conservazione delle derrate agricole. Sul lato orientale della fortificazione era presente la porta d'ingresso all'insediamento su cui si affaccia anche un piccolo vano di controllo del transito. L'area venne definitivamente abbandonata verso gli inizi del I secolo d.C..\nCultura.\nEventi.\nSagra del Peperone - agosto, nel 2017 si \u00e8 svolta la 38\u00aa edizione."}
{"id": "499333", "revid": "1573940", "url": "https://it.wikipedia.org/wiki?curid=499333", "title": "Teleostei", "text": "Il termine teleostei fu inizialmente creato per indicare i pesci con uno scheletro osseo vero e proprio, in contrapposizione ai selaci (razze e squali) che presentano uno scheletro interamente cartilagineo.\nCol tempo, gli studiosi hanno giudicato insufficiente questa semplice divisione. Oggi i pesci ossei vengono indicati con le due classi Actinopterygii e Sarcopterygii, mentre il termine teleostei (identico in italiano e in latino) si riferisce a un gruppo di livello tassonomico pi\u00f9 basso, all'interno della classe degli Actinopterygii.\nSistematica.\nI teleostei comprendono oltre 20000 specie - il 96% di tutte le specie di Pesci conosciute e oltre met\u00e0 delle specie di vertebrati - divise in circa 400 famiglie e 40 ordini.\nClasse Actinopterygii\nStoria evolutiva.\nI teleostei si svilupparono nell'Era Mesozoica da antenati appartenenti ai Neopterygii. Alcuni altri gruppi estinti gi\u00e0 preannunciavano i teleostei in alcune caratteristiche, come gli aspidorinchiformi dal corpo allungato e il muso a punta, e i pachicormiformi dalle pinne a falce; alcuni di essi svilupparono attitudini planctivore e furono tra i pi\u00f9 grandi pesci mai apparsi sul pianeta. Tra gli antenati dei teleostei si ricordano \"Pholidophorus\", \"Dorsetichthys\", \"Leptolepis\", \"Ascalabos\" ed \"Eurycormus\", che nel corso del Giurassico insieme ad altri pesci simili furono parte di una radiazione evolutiva sempre pi\u00f9 specializzata, per finire con l'origine dei veri teleostei.\nCaratteristiche.\nI Teleostei appartengono agli Attinopterigi, a cui rimandiamo per le caratteristiche fisiche comuni a tutta la classe (respirazione a mezzo branchie, scheletro osseo, presenza di pinne ecc.). Una descrizione dettagliata di molte caratteristiche anatomiche si trova anche sotto la voce 'Pesci'.\nSono caratteristiche specifiche dei Teleostei:\nDistribuzione.\nI Teleostei sono diffusi in tutte le acque del mondo.\nSi stima che circa il 40% delle specie viva nelle acque marine in prossimit\u00e0 delle coste temperate e calde (fino a 200 m di profondit\u00e0) e un altro 40% circa viva nelle acque dolci; solo il 20% \u00e8 presente, invece, negli altri ambienti marini (acque profonde, acque superficiali oceaniche, acque costiere fredde)."}
{"id": "499334", "revid": "712828", "url": "https://it.wikipedia.org/wiki?curid=499334", "title": "Allenatore (Pok\u00e9mon)", "text": ""}
{"id": "499339", "revid": "345405", "url": "https://it.wikipedia.org/wiki?curid=499339", "title": "Galleria (ingegneria)", "text": "Una galleria (anche tunnel, pronuncia o traforo se attraversa un'altura) nel campo della ingegneria civile, \u00e8 una perforazione del suolo approssimativamente orizzontale, nella quale domina la lunghezza sulle altre due dimensioni, e che mette in comunicazione due luoghi tra di loro.\nDescrizione.\nTipi di galleria.\nLe destinazioni d'uso principali di una galleria sono:\nTecniche di realizzazione.\nLe principali tecniche di realizzazione di una galleria sono:"}
{"id": "499349", "revid": "729019", "url": "https://it.wikipedia.org/wiki?curid=499349", "title": "Vought F7U Cutlass", "text": "Il Vought F7U Cutlass (\"sciabola\") era un aereo da caccia imbarcato statunitense degli anni cinquanta impiegato durante i primi anni della guerra fredda.\nCaratterizzato da un disegno non convenzionale, basato sui dati relativi agli studi aerodinamici e costruttivi catturati alla tedesca Arado alla fine della seconda guerra mondiale (sebbene i disegnatori della Vought all'epoca avessero negato qualsiasi collegamento con le ricerche tedesche), l'F7U fu l'ultimo aereo disegnato da Rex Beisel che fu il progettista del primo caccia specificamente disegnato per la U.S. Navy, il Curtiss TS-1 del 1922.\nStoria.\nSviluppo.\nIl progetto del Cutlass rappresent\u00f2 la risposta della Chance-Vought ad un bando della U.S. Navy, le cui specifiche vennero ufficializzate il 1\u00ba giugno 1945: richiedevano un intercettore diurno, in grado di volare a 600 mph (pari a 966 km/h) con una quota operativa di 40\u00a0000 ft (poco pi\u00f9 di 12\u00a0000 m). Tra le richieste presenti nella specifica figurava la propulsione, che doveva essere affidata a due turboreattori Westinghouse J34, dotati di postbruciatore.\nIl risultato di tale progetto era un velivolo con ala a freccia (con angolo di 38\u00b0), con bassissimo allungamento che, sul bordo d'uscita, era dotata di elevoni: questi erano superfici di controllo che accorpavano la funzione dell'equilibratore e quella dell'alettone. Al centro di ciascuna semiala erano collocati deriva e timone. Tutte le superfici di controllo avevano comandi idraulici.\nAltre caratteristiche peculiari del progetto erano la posizione molto avanzata della cabina di pilotaggio, studiata al fine di fornire adeguata visibilit\u00e0 ai piloti nelle manovre di appontaggio, e la gamba anteriore del carrello d'atterraggio, necessariamente molto lunga al fine di garantire elevati angoli di attacco in fase di decollo.\nAl progetto venne assegnata la sigla di fabbrica \"V-346\", mentre la designazione F7U (secondo lo schema fino ad allora vigente) venne assegnata il 25 giugno del 1946, quando il progetto risult\u00f2 vincitore del bando e venne richiesta la produzione di tre prototipi (XF7-U1).\nAll'epoca del primo volo del prototipo, avvenuto il 29 settembre 1948, erano gi\u00e0 in fase di progettazione due nuove versioni del Cutlass: queste (le cui sigle avrebbero dovuto rispettivamente essere F7U-2 e F7U-3) prevedevano l'installazione di motori diversi dai J34, fino ad allora complessivamente deludenti (soprattutto perch\u00e9 mancanti del previsto postbruciatore).\nQueste due versioni non videro comunque mai la luce. Al contrario un'ulteriore nuova versione, con modifiche sostanziali alla fusoliera ed alle derive, eredit\u00f2 la sigla F7U-3 e fin\u00ec per essere quella prodotta in un maggior numero di esemplari. Il primo volo di questa nuova versione avvenne nel dicembre del 1951.\nImpiego operativo.\nLa carriera dei Cutlass inizi\u00f2 con un lungo ciclo valutativo presso l\"'Advanced Training Command\", presso la base aeronavale di Corpus Christi (Texas), nel quale furono impegnati i 14 esemplari della serie F7U-1. Le migliorie che ne seguirono diedero origine alla versione F7U-3, tuttavia la produzione del Cutlass termin\u00f2 gi\u00e0 nel 1955.\nLa breve carriera operativa del Cutlass fu funestata da diversi incidenti nei quali persero la vita 1 collaudatore e 21 piloti e gi\u00e0 nel 1957 inizi\u00f2 il graduale ritiro dai reparti imbarcati, in seguito all'entrata in servizio del Vought F-8 Crusader.\nDescrizione tecnica.\nStruttura.\nIl Cutlass era un monoplano ad ala media, con angolo di freccia di 38\u00b0, alimentato da due turbogetti alloggiati appaiati all'interno della fusoliera.\nAll'epoca si tratt\u00f2 di un velivolo estremamente innovativo: era il primo caccia con ala a freccia ad entrare in servizio per l'US Navy, il primo aereo costruito negli USA senza i tradizionali piani di coda ed infine fu il primo aereo concepito per impiegare un turbogetto dotato di postbruciatore.\nTanta concentrazione di novit\u00e0 tecnologiche rappresent\u00f2, tuttavia, anche il limite del velivolo e le problematiche sorte durante l'impiego operativo, ne determinarono la repentina sostituzione con modelli pi\u00f9 recenti che potevano beneficiare delle migliorie tecniche nel frattempo realizzate.\nMotore.\nIl motore inizialmente previsto era il turbogetto Westinghouse J34-WE-32 che, tuttavia, non raggiunse mai gli sviluppi previsti (soprattutto per problemi legati proprio al postbruciatore) e che venne sostituito dal successivo Westinghouse J46-WE-8A, installato a partire dalla versione F7U-3.\nArmamento.\nInizialmente l'armamento offensivo era costituito da 4 cannoni da 20\u00a0mm, alloggiati in fusoliera, davanti alle prese d'aria. La versione F7U-3M venne dotata di piloni subalari per l'impiego di missili aria-aria Sparrow I.\nCuriosit\u00e0.\nIl Cutlass non fu un aereo particolarmente amato dagli equipaggi, assillato da problemi di potenza e soggetto a numerosi incidenti.\nEbbe diversi soprannomi, non tutti lusinghieri:\nA sua volta il motore sottopotenziato era oggetto dell'ironia dei piloti, che dicevano producesse meno calore del tostapane prodotto dalla stessa Westinghouse."}
{"id": "499352", "revid": "122456345", "url": "https://it.wikipedia.org/wiki?curid=499352", "title": "Aza Nikoli\u0107", "text": "Ha avuto un ruolo di fondamentale importanza nello sviluppo del basket nel suo Paese, tanto che \u00e8 stato definito \"il padre della pallacanestro jugoslava\".\nBiografia.\nNikoli\u0107 nacque a Sarajevo (allora Regno di Jugoslavia), ma and\u00f2 presto a vivere nella capitale Belgrado. Studi\u00f2 medicina e legge all'Universit\u00e0 di Belgrado, laureandosi nel 1946.\nNikoli\u0107, per\u00f2, aveva una vera passione per il basket. Come giocatore milit\u00f2 nelle squadre di Obili\u0107, Partizan, Stella Rossa e BASK. Fece parte della Nazionale di pallacanestro jugoslava alla fine degli anni quaranta.\nAl termine della carriera di giocatore divenne allenatore, dapprima di squadre serbe e poi italiane. Nel 1965 port\u00f2 la squadra del Petrarca Padova dall'ultimo posto dell'anno precedente al terzo posto, cosa che gli valse il premio di allenatore dell'anno. Passato alla guida della Pallacanestro Varese, fra il 1970 e il 1973 conquist\u00f2 3 scudetti, 3 Coppe Italia, 3 Coppe dei Campioni e 2 Coppe Intercontinentali.\nNikoli\u0107 \u00e8 stato allenatore della Nazionale di pallacanestro jugoslava tra il 1951 e il 1965, e successivamente tra il 1976 e il 1978, vincendo il Campionato Europeo del 1977 e il Campionato mondiale del 1978. Durante questo periodo, allen\u00f3 due futuri membri della Basketball Hall of Fame: Borislav Stankovi\u0107 e Kre\u0161imir \u0106osi\u0107.\nNikoli\u0107 fa parte della Basketball Hall of Fame dal 1998."}
{"id": "499355", "revid": "712828", "url": "https://it.wikipedia.org/wiki?curid=499355", "title": "Dagor Bragollach", "text": ""}
{"id": "499368", "revid": "729019", "url": "https://it.wikipedia.org/wiki?curid=499368", "title": "McDonnell F2H Banshee", "text": "Il McDonnell F2H Banshee era un aereo da caccia imbarcato bimotore a getto prodotto dall'azienda statunitense McDonnell Aircraft Corporation ed impiegato dalla seconda met\u00e0 degli anni quaranta fino al 1962, anno in cui gli ultimi esemplari vennero ritirati da parte della Royal Canadian Navy, la marina militare canadese.\nDerivato del precedente FH Phantom, ma dotato di un motore in grado di erogare molta pi\u00f9 spinta, l'F2H \u00e8 stato uno dei velivoli pi\u00f9 impiegati nella guerra di Corea. Nonostante i suoi due motori le sue prestazioni non era molto superiori al pari ruolo Grumman F9F Panther, e la sua configurazione ad ala dritta non consentiva prestazioni comparabili con quelle dei MiG avversari e degli F-86.\nDurante il conflitto venne impiegato anche come cacciabombardiere e caccia notturno.\nIl nome Banshee \u00e8 ripreso dalla mitologia irlandese ed indica uno spirito, il cui grido \u00e8 presagio di morte.\nSviluppo.\nAncor prima che il primo Phantom venisse messo in produzione, la US Navy richiese alla McDonnell di approntare il progetto per la sua sostituzione.\nLa disponibilit\u00e0 di turbogetti di potenza maggiore e la necessit\u00e0 di incrementare l'autonomia operativa del velivolo unite alle buone prestazioni evidenziate dai prototipi portarono, sostanzialmente, ad un aereo molto simile ad un \"grande\" Phantom.\nMalgrado il disegno non originale, comunque, il Banshee era un aereo completamente nuovo e tra i due progetti non vi erano parti comuni, ma piuttosto molte differenze nei dettagli.\nIl primo prototipo vol\u00f2 l'11 gennaio 1947 e quattro mesi dopo, la Marina emise il primo ordine per 56 esemplari complessivi, denominati F2H-1 secondo lo schema allora in auge.\nLe consegne ebbero inizio nell'agosto del 1948 e, dopo le necessarie prove di valutazione, i velivoli cominciarono a sostituire i Phantom imbarcati sulla USS \"Franklin D. Roosevelt\".\nGi\u00e0 nello stesso mese, tuttavia, l'US Navy emise l'ordine per una versione migliorata del Banshee (o Banjo, come venne soprannominato dai piloti): la F2H-2 che, grazie all'allungamento della fusoliera, ospitava serbatoi di carburante pi\u00f9 capienti beneficiando di una maggiore autonomia operativa.\nNuove modifiche alla struttura furono apportate con la realizzazione della versione F2H-3, per la cui realizzazione vennero allungati la fusoliera (ancora una volta, per incrementare l'autonomia mediante l'impiego di serbatoi di carburante sempre pi\u00f9 grandi) ed il muso dell'aereo, al fine di installare un nuovo radar che avrebbe consentito l'impiego in operazioni ognitempo.\nDescrizione tecnica.\nIl Banshee era un monoplano ad ala bassa ed era dotato di carrello triciclo anteriore.\nLa propulsione era affidata a due turbogetti Westinghouse J34, a loro volta uno sviluppo dei J30 che erano installati sui primi Phantom.\nL'armamento era costituito da 4 cannoni da 20\u00a0mm installati a prua; contrariamente a quanto avvenuto nel Phantom, le cui 4 mitragliatrici erano piazzate per sparare dalla parte superiore del muso dell'aereo, in questo caso i cannoni erano installati nella parte inferiore in quanto, almeno nelle missioni notturne, le raffiche tendevano ad abbagliare i piloti durante il volo.\nImpiego operativo.\nIl Banshee venne impiegato sia dalla US Navy che dall'US Marine Corps e prese parte alla Guerra di Corea, scoppiata nel giugno del 1950.\nL'impiego dei Banshee in Corea riguard\u00f2 ruoli diversi: dapprima impiegato come scorta per i bombardieri strategici, venne successivamente utilizzato per operazioni di supporto ravvicinato all'avanzata delle truppe terrestri.\nPenalizzato dalla velocit\u00e0 inferiore a quella dei principali jet da caccia avversari (generalmente i MiG-15), venne impiegato prevalentemente in zone operative al di fuori della portata di questi e le principali missioni di contrasto all'aviazione nemica furono appannaggio dei F-86 Sabre che operavano da basi terrestri.\nLe perdite subite nel periodo di guerra furono pertanto causate esclusivamente dal tiro della contraerea e riguardarono un totale di 5 velivoli.\nGli ultimi Banshee statunitensi, vennero tolti dal servizio nei primi mesi del 1962.\nGi\u00e0 a partire dal 1951 anche l'aviazione della Marina canadese espresse il proprio interesse nei confronti del Banshee, al fine di sostituire i propri Hawker Sea Fury ormai obsoleti.\nVicissitudini legate alla politica di bilancio, resero definitivo l'ordine canadese solamente nel 1953 quando ormai le linee di produzione del F2H erano state chiuse. La Marina canadese fu quindi costretta a ripiegare sull'acquisto di 39 velivoli gi\u00e0 impiegati dalla US Navy che furono consegnati nel 1955 ed imbarcati sulla portaerei HMCS \"Bonaventure (CVL-22)\".\nI Banshee canadesi vennero equipaggiati con missili AIM-9 Sidewinder al fine di incrementare le loro potenzialit\u00e0 di caccia intercettori.\nQuesti velivoli, ormai provati dagli anni di servizio imbarcato (con le sollecitazioni derivanti soprattutto dagli appontaggi), subirono diversi incidenti (andarono perduti 12 dei 39 Banshee acquistati) e vennero ritirati definitivamente dal servizio nel settembre del 1962.\nVersioni.\nDati tratti da \"L'Aviazione\"\nEsemplari attualmente esistenti.\nTra gli esemplari conservati in strutture museali si ricorda l'F2H-2P Banshee del United States Marine Corps, versione da ricognizione fotografica conservato presso il National Museum of Naval Aviation di Pensacola, Florida. L'esemplare \u00e8 dipinto con le effigi del BuNo. 126673 operativo nel Marine Photoreconnaissance Squadron VMJ-1, durante la guerra di Corea (1950-53). Esposto dal 1959 al 1988 nel Pocahontas Park di Vero Beach, in Florida, venne riempito con cemento e sepolto in un parco giochi sulla sabbia. Nel 1989 venne acquisito dal museo e, dopo averlo accuratamente restaurato esposto nelle sue sale con le ali ripiegate."}
{"id": "499369", "revid": "1711941", "url": "https://it.wikipedia.org/wiki?curid=499369", "title": "Doriath", "text": "Nel ciclo mitologico sviluppato nel primo Novecento da J.R.R. Tolkien, il Doriath (in Sindarin \"terra della Cintura\") era il nome del Regno del Re degli Elfi Sindar Elu Thingol e della regina Melian.\nLa lingua del Doriath era il Doriathrin, una forma di lingua elfica simile al Sindarin, che poi lo sostitu\u00ec.\nLe origini.\nIl Doriath si trovava a nord-ovest della Terra di Mezzo, nel Beleriand.\nQuando cominci\u00f2 il viaggio dei Teleri, una delle tre stirpi degli Eldar che avevano scelto di andare nel continente di Aman, su invito dei Valar, molti di loro indugiarono prima di superare gli Ered Luin (essi furono i Nandor), altri non partirono ma si fermarono sulle sponde del Mare. Era successo che Elwe Singollo (Elwe \"Mantogrigio\") il loro Re (che in precedenza aveva visitato Valinor e li aveva convinti al viaggio), nella foresta di Nan Elmoth, aveva incontrato Melian la Maia e i due si erano innamorati subito, al punto di rimanere immobili per anni. Allora, i Teleri pi\u00f9 fedeli a lui si rifiutarono di andare a Valinor con Olw\u00eb, suo fratello, e rimasero a oriente del Mare. Quando Melian ed Elwe, conosciuto poi con forma Sindarin Elu Thingol, ricomparvero, essi, che si erano soprannominati Eglath (\"il popolo abbandonato\") divennero il loro popolo, e furono chiamati Sindar (Elfi Grigi). Thingol fu proclamato Re del Beleriand, e, mentre Melkor (colui che sar\u00e0 conosciuto come Morgoth) era imprigionato a Valinor, regn\u00f2 sotto le stelle (a quel tempo il Sole non c'era, la Terra di Mezzo era sotto un crepuscolo permanente, mentre la luce era solo a Valinor) per un lungo periodo di alcuni millenni durante gli Anni degli Alberi. Egli costru\u00ec, nella valle del fiume Esgalduin, una dimora di splendide caverne e palazzi, nel cuore della foresta di faggi di Neldoreth, chiamata Menegroth, che fu la sua capitale. Il territorio circostante, successivamente, fu chiamato Doriath.\nLa Cintura di Melian.\nThingol e gli Elfi del Doriath combatterono contro le forze di Morgoth appena ritornato dopo il furto dei Silmaril e le vinsero con l'aiuto dei Laiquendi e dei Teleri Falathrim nella Prima battaglia del Beleriand, costringendolo a rimandare la conquista e a tornare ad Angband. Successivamente il suo dominio si ridusse al solo Doriath, poich\u00e9 nel resto del Beleriand (col permesso di Thingol) si insediarono i Noldor. Da allora il regno non prese pi\u00f9 parte alle guerre per molto tempo. Fu in quel momento che Melian, per proteggere il Doriath, us\u00f2 un incantesimo e costitu\u00ec la protezione denominata Cintura di Melian: chiunque tentasse di attraversarla contro la volont\u00e0 dei sovrani sarebbe rimasto vittima di incantesimi che lo avrebbero respinto.\nL\u00fathien e Beren.\nLa figlia di Thingol e Melian nacque pi\u00f9 tardi a Menegroth: ella era la pi\u00f9 bella dei Figli di Il\u00favatar e fu chiamata L\u00fathien. Accadde che di lei si innamor\u00f2, ricambiato, l'Uomo Beren, figlio di Barahir della Casa di B\u00ebor. Beren era riuscito, fuggendo dopo la morte del padre, ad entrare nel Doriath e vide l'Elfa che danzava nel bosco; Thingol non amava particolarmente gli Uomini mortali e li considerava deboli. Melian invece sapeva che Beren era destinato a sposare L\u00fathien, per questo era riuscito ad attraversare la protezione. Il Re, spinto dalla figlia e dalla moglie, allora diede a Beren una possibilit\u00e0: avrebbe potuto sposare L\u00fathien se gli avesse portato un Silmaril dalla Corona di Morgoth. Melian lo mise in guardia, perch\u00e9 prevedeva che ci\u00f2 avrebbe potuto portare alla rovina il loro regno. Tuttavia Beren accett\u00f2, e grazie a L\u00fathien stessa, a Huan e a Finrod Felagund, riusc\u00ec nell'impresa. Beren tuttavia, dopo aver consegnato a Thingol la Gemma mor\u00ec a causa delle ferite inflittegli da Carcharoth. Anche L\u00fathien lo segu\u00ec; per\u00f2 fu loro concesso dai Valar di tornare nella Terra di Mezzo: essi andarono per\u00f2 ad abitare nell'Ossiriand.\nLa rovina del Doriath.\nSuccessivamente Thingol ospit\u00f2 T\u00farin Turambar, e poi la madre Morwen, e Nienor, sua sorella. Anche lo stesso H\u00farin vi venne, e prima di andarsene gli diede la collana Nauglam\u00edr del Nargothrond. Thingol allora decise di chiamare un gruppo di Nani, anche se non aveva con loro ottimi rapporti, per incastonare nella splendida collana il Silmaril. Accadde che i Nani, riconosciuta nella collana un loro manufatto, e desiderosi di possedere il Silmaril, cercarono di impadronisene nelle profondit\u00e0 di Menegroth; allora nacque una lite con Thingol ed essi ebbero la meglio e lo uccisero; poi misero a ferro e fuoco il Doriath; ma gli Ent, i Laiquendi e Beren li sterminarono tutti. Dopo la morte di Thingol avvenne un cambiamento in Melian tale per cui scomparve anche la Cintura di incantesimi e il Doriath fu vulnerabile. In seguito ella abbandon\u00f2 il regno e la Terra di Mezzo e torn\u00f2 a Valinor. Successivamente Dior Eluchil, figlio di L\u00fathien e Beren, venne a Menegroth con l'intento di restaurare il Doriath, e vi riusc\u00ec, anche se per pochi anni, mentre il Silmaril fu donato ai suoi genitori, fino che essi morirono. Allora il nuovo Re lo prese e la indoss\u00f2 con la collana dei Nani; ma i figli di F\u00ebanor lo vennero a sapere, attaccarono il Doriath compiendo il Secondo Fratricidio. Nimloth, moglie di Dior venne uccisa, come molti Elfi, e caddero tra gli assalitori, Caranthir e Curufin; Celegorm e Dior si uccisero a vicenda. I servi di Celegorm rapirono Elur\u00e9d ed Elur\u00edn, i figli gemelli di Dior e li abbandonarono nel bosco e di loro non si seppe pi\u00f9 nulla, bench\u00e9 Maedhros si pent\u00ec di ci\u00f2 e li cerc\u00f2 a lungo. Il Silmaril per\u00f2 non fu da loro trovato perch\u00e9 lo port\u00f2 con s\u00e9 Elwing, figlia di Dior e unica sopravvissuta della sua famiglia, che riusc\u00ec a fuggire alle Bocche del Sirion. Dopo questo attacco termin\u00f2 per sempre la gloria del Doriath."}
{"id": "499376", "revid": "729019", "url": "https://it.wikipedia.org/wiki?curid=499376", "title": "North American AJ Savage", "text": "Il North American AJ Savage, mutato in A-2 Savage dopo l'unificazione delle designazioni del 1962, era un bombardiere nucleare veloce, poi aereo da attacco al suolo, imbarcato a propulsione mista pistoni-getto prodotto dall'azienda statunitense North American Aviation negli anni cinquanta ed impiegato dalla United States Navy.\nStoria.\nAlla conclusione della seconda guerra mondiale, la U.S. Navy si rese conto dell'importanza strategica e politica di poter disporre, oltre all'USAF, di un proprio arsenale atomico. In caso di intervento infatti la prerogativa di poter effettuare un simile attacco era demandata ai grandi bombardieri strategici che dovevano operare da basi a terra e l'importanza della componente aerea della U.S. Navy rischiava di essere ridimensionata. La tecnologia in grado di costruire sottomarini equipaggiati con missili balistici con testata nucleare da trasportare nell'area di attacco era ancora in embrione ed i tempi previsti per poterne disporre erano troppo lunghi. L'unica reale alternativa della Marina era dotarsi quindi di un bombardiere che potesse operare dalle portaerei.\nIn quest'ambito la U.S Navy prov\u00f2 a modificare a questo scopo un pattugliatore marittimo Lockheed P2V Neptune equipaggiandolo con un sistema di decollo assistito JATO in quanto gli ordigni nucleari di prima generazione erano pesanti ed ingombranti. Le prove ebbero inizio nel 1948 ma emersero subito alcuni problemi insiti nel programma; il Neptune cos\u00ec equipaggiato sarebbe stato in grado di decollare ma non di appontare costringendo l'equipaggio a tornare ad una base a terra, operazione non sempre possibile.\nSviluppo.\nGi\u00e0 dal 1946 venne comunque deciso di puntare su un nuovo velivolo e la U.S. Navy emise una specifica per soddisfare tale esigenza alla quale rispose la North American Aviation con un progetto, l'NA-146, che dopo essere stato valutato venne dichiarato interessante. Nel giugno dello stesso anno la North American ricevette un ordine di fornitura per tre esemplari che assunsero la designazione XAJ-1 Savage, il primo dei quali venne portato in volo per la prima volta il 3 luglio 1948."}
{"id": "499381", "revid": "729019", "url": "https://it.wikipedia.org/wiki?curid=499381", "title": "North American FJ-1 Fury", "text": "Il North American FJ-1 Fury fu un aviogetto realizzato dalla statunitense North American Aviation nella seconda met\u00e0 degli anni quaranta.\nIdentificato con la sigla di fabbrica NA-141 e caratterizzato dall'ala dritta, fu il primo aviogetto ad entrare in servizio operativo con la United States Navy: venne impiegato come caccia imbarcato tra il 1948 ed il 1949; prima variante di serie del North American FJ Fury, venne successivamente sviluppato nelle versioni FJ-2/-3 ed FJ-4 e nella variante basata a terra che prese il nome di North American F-86 Sabre.\nStoria del progetto.\nIl progetto del Fury era nato (unitamente a quelli del Phantom, del Banshee e del Pirate) su richiesta dell'US Navy in previsione dell'Operazione Downfall, pianificata per il maggio del 1946. La conclusione della seconda guerra mondiale non imped\u00ec agli stessi velivoli di costituire la prima generazione di aviogetti imbarcati impiegati dall'US Navy negli anni immediatamente successivi.\nIl progetto si presentava con una configurazione piuttosto convenzionale per l'epoca e faceva ampio ricorso alla tecnologia impiegata nella realizzazione del P-51 Mustang, in particolare nella progettazione dell'ala. Sviluppato intorno al turbogetto a flusso assiale General Electric TG-180 (in seguito commercializzato con il nome di Allison J35), il velivolo era caratterizzato dall'abitacolo con cappottina a goccia e freni aerodinamici a scomparsa nelle superfici alari (superiore ed inferiore) attuati ad aria compressa.\nLo stesso progetto venne presentato anche all'United States Air Force che ne ordin\u00f2 tre prototipi in versione \"terrestre\", denominando il velivolo XP-86; la successiva disponibilit\u00e0 degli studi tedeschi sulle caratteristiche aerodinamiche dell'ala a freccia condusse la North American a rivedere completamente la conformazione della velatura dell'XP-86 realizzando un'ala dotata di freccia a 35\u00b0.\nLa US Navy, dal canto suo, era vincolata dalla necessit\u00e0 di contenere le velocit\u00e0 di appontaggio dei velivoli e opt\u00f2 per il mantenimento della configurazione ad ala dritta procedendo con l'ordine di tre prototipi (denominati XJF-1, sigla di fabbrica NA-134) nella versione originaria.\nNel corso del 1945 (il 1\u00ba gennaio secondo alcune fonti, nel mese di maggio secondo altri) la US Navy ordin\u00f2 100 esemplari del Fury. Le fonti risultano controverse anche sulla data del primo volo che oscilla tra l'11 settembre ed il 27 novembre del 1946.\nLe prestazioni del primo Fury furono ben presto superate da quelle dei progetti di concezione pi\u00f9 recente e l'ordine da parte della Marina venne ridotto a 30 unit\u00e0 che furono consegnate tra l'ottobre del 1947 e l'aprile del 1948.\nTecnica.\nLa prima versione del Fury si presentava come un tozzo monoplano ad ala dritta; questa era posizionata nella parte inferiore della fusoliera di sezione ovale ed alle due estremit\u00e0 alloggiava serbatoi di combustibile di forma ogivale. La parte frontale della fusoliera ospitava la presa d'aria per il turbogetto, il cui ugello di scarico era sistemato all'estremit\u00e0 opposta, posteriormente agli impennaggi. Caratteristica del velivolo erano i piani orizzontali con angolo diedro positivo che si estendevano posteriormente alla deriva.\nNella parte anteriore della fusoliera era disposto l'abitacolo, piazzato in posizione sopraelevata e sovrastato da una cappottina a goccia completamente vetrata al fine di agevolare la visibilit\u00e0 del pilota. Lungo la fusoliera, diversamente da quanto avvenuto nei prototipi, erano disposti freni aerodinamici, nella pi\u00f9 convenzionale configurazione \"a porta di granaio\".\nIl carrello d'atterraggio era di tipo triciclo anteriore i cui elementi posteriori (monoruota) si ritraevano di piatto, verso l'interno, nello spessore alare; l'elemento anteriore (a doppia ruota) era dotato di un movimento manuale che ne consentiva l'abbassamento, fino a portare il muso del velivolo ad \"inginocchiarsi\" fino a sfiorare il suolo allo scopo di agevolare lo stivaggio negli hangar delle portaerei (le ali, al contrario, non erano ripiegabili).\nIl motore installato sul Fury era il turbogetto Allison J35, inizialmente realizzato dalla General Electric con l'identificativo di TG-180. Si trattava di un turbogetto a flusso assiale, capace di sviluppare una forza pari a 17,8 kN, con il quale fu equipaggiato anche il caccia Republic F-84 Thunderjet.\nIl Fury venne equipaggiato con sei mitragliatrici Browning M2 calibro .50 BMG, disposte all'estrema prua del velivolo, ai lati della presa d'aria del motore.\nImpiego operativo.\nL'unico reparto dell'US Navy a schierare l'FJ-1 Fury fu il \"Fighter Squadron\" VF-5A (i cui velivoli portavano il nomignolo di \"Screaming Eagle\", Aquile Urlanti) che, dall'ottobre del 1947, fu il primo reparto della Marina ad impiegare aviogetti. Il VF-5A era basato presso la Naval Air Station North Island (situata nei pressi di San Diego, in California) ed effettu\u00f2 il primo appontaggio a bordo di una portaerei (nello specifico la ) in un giorno di marzo del 1948 (il 10 oppure il 16, a seconda delle fonti reperite).\nNel settembre del 1948, subito dopo essere stato ridenominato con la sigla VF-51, il reparto si aggiudic\u00f2 il Bendix Trophy ma l'anno seguente i Fury vennero sostituiti dai pi\u00f9 recenti Grumman F9F Panther e destinati ai reparti della riserva, presso i quali rimasero in servizio fino al 1953 nel ruolo di addestratori per la transizione dei piloti sugli aviogetti.\nVersioni.\n\"I dati sulle versioni sono tratti da \"US Warplanes.net\"\", \"tranne dove diversamente indicato\"."}
{"id": "499382", "revid": "123318041", "url": "https://it.wikipedia.org/wiki?curid=499382", "title": "Avidemux", "text": "Avidemux \u00e8 un software libero per semplici operazioni di montaggio video come ritagli, l'applicazione di filtri o modifiche ai codec.\n\u00c8 distribuito sotto i termini della licenza libera GNU General Public License.\nCaratteristiche.\nIl programma supporta diversi formati video come Ogg, AVI, QuickTime, MPEG ed altri compatibili con il sistema utilizzato.\nIl software \u00e8 scritto in C/C++, usa il toolkit grafico GTK+ che lo rende indipendente dalla piattaforma ed FFmpeg per le funzioni di riproduzione e codifica. \nDisponibile per Microsoft Windows, quasi tutte le distribuzioni GNU/Linux comprese le versioni a 64 bit, macOS, FreeBSD e NetBSD.\nDalla versione 2.4 \u00e8 presente un'interfaccia a riga di comando, che si aggiunge a quelle utilizzate dalle librerie grafiche GTK+ e QT4."}
{"id": "499384", "revid": "1451528", "url": "https://it.wikipedia.org/wiki?curid=499384", "title": "Grumman F8F Bearcat", "text": "Il Grumman F8F Bearcat (soprannominato amichevolmente \"Bear\", \"orso\") era un monomotore da caccia imbarcato prodotto dall'azienda statunitense Grumman Aircraft Engineering Corporation a partire dal 1944, ma entrato in servizio troppo tardi per partecipare alle operazioni della seconda guerra mondiale.\nDotato di un motore radiale Double Wasp da 2\u00a0100 CV, fu tra gli ultimi e pi\u00f9 potenti aerei militari con motore a pistoni del mondo. Dal 1989 un esemplare modificato di F8F-2 detiene il record di velocit\u00e0 per aerei con motore alternativo, con 850,083 km/h.\nStoria del progetto.\nI lavori per l'F8F Bearcat iniziarono alla fine della primavera del 1943, con l'obiettivo di sviluppare un aereo capace di rimpiazzare il Grumman F6F Hellcat, appena entrato in servizio, quando esso non fosse pi\u00f9 stato in grado di misurarsi con i successori del Mitsubishi A6M giapponese.\nIl Bureau of Aeronautics statunitense decise di affidare alla Grumman l'incarico di sviluppare intorno all'ottimo motore Pratt &amp; Whitney R-2800 (lo stesso dell'F6F) la cellula pi\u00f9 piccola e leggera possibile. In fase di progettazione furono prese tutte le precauzioni per ridurre i rischi di problemi tecnici, e si fece ricorso a tecniche consolidate e ai materiali disponibili; ad esempio, l'ala aveva il medesimo profilo di quella dell'F6F. Il risultato fu un aereo poco o per nulla innovativo, ma che portava al massimo le potenzialit\u00e0 del caccia con motore a pistoni. Alcune fonti sostengono che si tratt\u00f2 del miglior caccia prodotto durante la guerra.\nPer alleggerire al massimo l'aereo, la casa costruttrice ridusse la capacit\u00e0 di carburante rispetto a quella dell'F6F, e il numero di mitragliatrici da 6 a 4, con 300 colpi ciascuna anzich\u00e9 400. Anche il peso delle corazzature fu ridotto, senza tuttavia compromettere la qualit\u00e0 della protezione al pilota. Oltre ad essere pi\u00f9 leggero del suo predecessore, l'F8F aveva anche il vantaggio di poter essere lanciato da portaerei di scorta grazie ad una corsa di decollo pi\u00f9 ridotta.\nIl 27 novembre 1943 furono ordinati due prototipi di Grumman G-58, designati F8F-1 dall'US Navy; il nomignolo \"Bearcat\" fu adottato ufficialmente nel 1944. Il 21 agosto di quell'anno il Bearcat comp\u00ec il suo primo volo presso la base di Bethpage, New York.\nIl prototipo era dotato di un singolare sistema di sicurezza, poi rimosso dagli esemplari di serie: degli accelerometri misuravano l'intensit\u00e0 delle sollecitazioni subite dall'aereo nel corso di manovre serrate o ad alta velocit\u00e0, e un dispositivo automatico faceva in modo che, al superamento di una soglia critica (forse 9 g) dei bulloni esplosivi causassero il distacco delle estremit\u00e0 alari, per una diminuzione di apertura di 91 centimetri, nell'intento di prevenire una catastrofica disintegrazione dell'ala.\nLa versione di serie fu modificata rispetto al prototipo in alcuni punti: una grave mancanza di stabilit\u00e0, che aveva causato la perdita del primo prototipo in fase di collaudo, fu compensata con l'introduzione di una pinna dorsale di raccordo tra la fusoliera e la deriva; la fusoliera fu accorciata di 12,7 centimetri, e l'apertura alare aumentata di 10,2; il motore, che inizialmente era un R-2800-22W fu sostituito dalla versione R-2800-34W, e la capacit\u00e0 del serbatoio situato sotto il pavimento dell'abitacolo fu incrementata da 568 a 700 litri. Furono installati sotto l'ala e sotto la fusoliera dei piloni per il trasporto di bombe, razzi e serbatoi ausiliari sganciabili.\nTecnica.\nIl Bearcat era un monoplano monomotore ad ala media di struttura metallica dalla concezione tradizionale. La fusoliera, di sezione ovoidale, era quanto pi\u00f9 piccola possibile per alloggiare il grosso motore a doppia stella a 18 cilindri Pratt &amp; Whitney R-2800, ed era basata su una struttura metallica di ordinate trasversali e longherine longitudinali. L'ala aveva lo stesso profilo di quella dell'F6F Hellcat, il predecessore dell'F8F su cui era basato. Anch'essa metallica, alloggiava al suo interno due mitragliatrici Browning M2 da 12,7 mm per lato. Le estremit\u00e0 alari potevano essere ripiegate verso l'alto, com'era consueto negli aerei imbarcati, per risparmiare spazio sulle portaerei. Gli alettoni erano dotati di alette compensatrici, e l'intero bordo d'uscita era occupato da ipersostentatori di curvatura.\nL'enorme elica quadripala Aeroproducts da 3,76 m (12 ft 4 in) di diametro rendeva necessario un carrello d'atterraggio molto lungo, che si retraeva ruotando verso l'interno e veniva alloggiato nel ventre dell'ala. Il ruotino posteriore, anch'esso retrattile, era di gomma piena. Come tutti gli aerei imbarcati, il Bearcat aveva un gancio d'appontaggio retrattile per sfruttare il cavo d'arresto.\nImpiego operativo.\nAl 6 ottobre 1944, 2023 apparecchi erano stati ordinati alla Grumman, e ad essi se ne aggiungevano 1876 che la General Motors avrebbe dovuto produrre su licenza con la designazione di F3M-1. Quando la guerra fin\u00ec, nell'agosto 1945, la Grumman aveva raggiunto una produzione di 100 aerei al mese ma la commessa di F3M-1 fu semplicemente cancellata, mentre alla Grumman rimasero ordini per 770 F8F.\nIl primo reparto operativo a ricevere i Bearcat, il 21 maggio 1945, fu la squadriglia navale VF-19 a Santa Rosa, in California. Dopo aver risolto problemi di perdite di carburante e di liquido idraulico, la squadriglia prese il mare in luglio e avrebbe partecipato all'invasione del Giappone se essa non fosse stata resa superflua dai bombardamenti atomici di Hiroshima e Nagasaki. Altre due unit\u00e0 ricevettero il modello in agosto, ed entro il 1948 24 squadriglie furono equipaggiate con i Bearcat.\nLa versione F8F-1, con ottime caratteristiche complessive, soffriva ancora di problemi connessi con la scarsa stabilit\u00e0 laterale. Per risolvere il problema si allung\u00f2 la deriva di 40,6 cm (la possibilit\u00e0 di aggiungere due piccole derive ausiliarie fu scartata). Bench\u00e9 la marina statunitense cercasse di accelerare al massimo l'entrata in servizio di apparecchi con motore a reazione, il Bearcat rimase ancora per diversi anni il migliore della sua categoria, e nel 1947 si decise di continuarne la produzione introducendo la versione F8F-2: oltre alla deriva ingrandita, era dotata di blindature aggiuntive, di equipaggiamento migliorato e di un motore R-2800-30W con compressore a rapporto variabile. L'armamento fu portato a quattro cannoni da 20 mm con 205 colpi ciascuno. Oltre alla versione base di F8F-2 fu prodotta la versione F8F-2P da ricognizione fotografica, con una macchina fotografica con obiettivo a lunga focale dietro l'abitacolo, e con armamento ridotto a due cannoni.\nNell'immediato dopoguerra l'US Navy condusse test per valutare il Bearcat nel confronto con aerei a reazione. Il primo test vide l'F8F contrapposto al McDonnell XFD-1 Phantom, al quale si rivel\u00f2 superiore a tutte le quote inferiori ai 3\u00a0000 metri. Il secondo, nel 1946, consist\u00e9 in un combattimento simulato tra un Bearcat e un Lockheed P-80 Shooting Star: bench\u00e9 il Bearcat fosse nettamente pi\u00f9 manovrabile, non riusc\u00ec mai a portarsi in posizione di tiro. Tuttavia il valore dell'F8F si rivel\u00f2 quando nel 1946 un esemplare decollato da una pista di 35 metri raggiunse i 10\u00a0000 piedi (3048 metri) in 94 secondi, superando ogni macchina a reazione. Evidentemente, la transizione dalla propulsione a pistoni a quella a reazione avrebbe richiesto ancora tempo.\nSe le forze armate americane iniziarono a ritirare i Bearcat nel 1949, completando il processo nel 1955, in altre parti del mondo la loro carriera era destinata ad essere ancora lunga. La Francia, che dal 1946 era impegnata nella guerra d'Indocina, acquist\u00f2 oltre 160 tra F8F-1 e F8F-1B. Questi presero attivamente parte ai combattimenti tra il luglio 1951 e il marzo 1954, incontrando solo la forte resistenza dell'artiglieria contraerea vietnamita. Parteciparono anche alla battaglia di Dien Bien Phu, nel corso della quale diedero buona prova, anche se i piloti si lamentarono della scarsa autonomia. Alla fine della guerra, i Bearcat francesi furono ceduti al Vietnam del Sud. Nello stesso periodo gli USA cedettero 129 apparecchi alla Thailandia nell'ambito del progetto MDAP, impiegati fino al 1962.\nAlcuni Bearcat furono acquistati da privati e impiegati in ruoli civili, in particolare come aerei da competizione. Privati dell'armamento e dotati di dispositivi per l'iniezione di acqua e metanolo nei cilindri, erano capaci per brevi istanti di potenze eccezionali. Il 16 agosto 1969 l'F8F-2 modificato di Daryl Greenamyer batt\u00e9 il record di velocit\u00e0 per aerei a pistoni raggiungendo i 776,449 km/h, record poi polverizzato il 21 agosto 1989 da un altro Bearcat, il \"Rare Bear\", il cui motore era un Wright R-3350 pesantemente modificato, capace di toccare i 4500 CV di potenza e che, su una distanza di 3.000 m, fece di media gli 850,083 km/h. \nTra il 1946 e il 1950 gli F8F equipaggiarono la pattuglia acrobatica della US Navy, i Blue Angels."}
{"id": "499391", "revid": "1610933", "url": "https://it.wikipedia.org/wiki?curid=499391", "title": "Kodkod", "text": ""}
{"id": "499392", "revid": "1451528", "url": "https://it.wikipedia.org/wiki?curid=499392", "title": "Grumman F7F Tigercat", "text": "Il Grumman F7F Tigercat era un caccia imbarcato bimotore prodotto dall'azienda aeronautica statunitense Grumman negli anni quaranta ed impiegato operativamente dalla United States Navy dopo il termine della seconda guerra mondiale.\nSebbene le consegne ai reparti operativi fossero iniziate gi\u00e0 nel 1944, la macchina ebbe praticamente uso solo nel dopoguerra, specialmente durante la guerra di Corea. Dopo il termine del conflitto serv\u00ec come caccia notturno e ricognitore, e quando venne messo fuori servizio fu utilizzato come aereo antincendio."}
{"id": "499394", "revid": "228587", "url": "https://it.wikipedia.org/wiki?curid=499394", "title": "Surge", "text": ""}
{"id": "499399", "revid": "1451528", "url": "https://it.wikipedia.org/wiki?curid=499399", "title": "Grumman AF Guardian", "text": "Il Grumman AF Guardian era un monomotore da pattugliamento marittimo ASW imbarcato prodotto dall'azienda statunitense Grumman Aircraft Engineering Corporation tra i tardi anni quaranta ed i primi anni cinquanta.\nPrimo modello specificatamente realizzato per ricoprire questo ruolo ad entrare in servizio nella United States Navy, la marina militare degli Stati Uniti d'America, si svilupp\u00f2 nella sua versione definitiva in un sistema combinato di due varianti che operavano insieme.\nRimasto in servizio con l'US Navy fino all'estate 1955 venne in seguito convertito all'uso civile e riutilizzato nella lotta aerea antincendio.\nStoria.\nA seguito dell'attacco di Pearl Harbor del 7 dicembre 1941, fatto che sanc\u00ec l'entrata in guerra degli Stati Uniti d'America a fianco degli Alleati nella seconda guerra mondiale, l'apparato bellico dello Stato nordamericano si trov\u00f2 nella necessit\u00e0 di adeguare velocemente le proprie risorse al fine di trovare una superiorit\u00e0 tattica nei confronti delle Potenze dell'Asse.\nCome conseguenza, nel 1942 l'US Naval Bureau of Aeronautics (BuAer), l'organo responsabile dell'approvvigionamento dei mezzi aerei della marina militare statunitense, contatt\u00f2 la Grumman esprimendole l'esigenza di trovare un successore all'aerosilurante Grumman TBF Avenger. Nel periodo seguente gli organi militari e la direzione tecnica dell'azienda pianificarono le specifiche necessarie introducendo anche gli ultimi ritrovati nel campo della guerra elettronica sviluppati nelle prime fasi del conflitto. La Grumman avvi\u00f2 lo sviluppo di un modello adatto allo scopo nel 1944, con il progetto designato XTB2F-1, sviluppo che gener\u00f2 il Guardian ma attraverso un difficile percorso.\nSviluppo.\nInizialmente la Grumman era orientata a rispondere alle specifiche con un progetto designato XTB2F-1, un aerosilurante imbarcato multiposto a lungo raggio, equipaggiato con una coppia di motori radiali Pratt &amp; Whitney R-2800 in grado di trasportare un carico bellico fino a 3\u00a0600\u00a0kg (8\u00a0000\u00a0lb) costituito da bombe o siluri con un raggio d'azione di 5\u00a0950\u00a0km (3\u00a0700\u00a0nm). Lo sviluppo preliminare dell'XTB2F-1 si rivel\u00f2 per\u00f2 troppo ambizioso: il velivolo era semplicemente troppo grande e pesante per poter essere utilizzato dalla maggior parte delle portaerei, ad esempio la classe \"Essex\", allora in dotazione alla US Navy per cui il progetto venne annullato nel gennaio del 1945 a favore di una opzione pi\u00f9 conservativa, un derivato del caccia Grumman F7F Tigercat bimotore e designato XTSF-1.\nLa Grumman aveva anche lavorato per diversi mesi ad un terzo progetto, designato internamente G-70, che la US Navy aveva trovato degno di interesse. Nel febbraio 1945 venne deciso di abbandonare lo sviluppo dell'XTSF-1, ed il BuAer stipul\u00f2 un contratto di fornitura per tre prototipi del G-70 assegnandogli la designazione Navy \"XTB3F\". Due dei prototipi si sarebbero evoluti nella versione \"XTB3F-1\" e il terzo nel \"XTB3F-2\". I modelli erano caratterizzati dalla propulsione mista motoelica-a getto, equipaggiati con un radiale Pratt &amp; Whitney R-2800-6 Double Wasp da 2\u00a0300\u00a0hp (1\u00a0715\u00a0kW) posizionato nel naso ed integrato da un turbogetto montato nella coda, alimentato da prese d'aria ovali situate sul bordo d'attacco delle ali. Il turbogetto aveva il compito di fornire la potenza supplementare in fase di decollo e nelle situazioni di emergenza in combattimento.\nIl XTB3F-1 sarebbe stato equipaggiato con un turbogetto Westinghouse 19XB-2B mentre il XTB3F-2 avrebbe ricevuto il turbogetto Westinghouse 24C-4B. le due versioni erano per il resto simili, con una cabina di pilotaggio a due posti affiancati ed un carico bellico consistente in bombe, siluri o razzi non guidati fino a 1\u00a0800\u00a0kg (4\u00a0000 lb) pi\u00f9 una coppia di cannoni aeronautici calibro 20\u00a0mm.\nIl prototipo XTB3F-1 venne portato in volo per primo, il 19 dicembre 1945, ai comandi del pilota collaudatore Grumman Pat Gallo. Le prese d'aria destinate al turbogetto erano state mascherate a causa di problemi riscontrati nel test a terra, in quanto l'adozione del motore a getto supplementare si dimostr\u00f2 essere una scelta errata ed \u00e8 stato rapidamente rimosso senza essere mai usato in volo. Il 24 dicembre, la US Navy dichiar\u00f2 che era cessata l'esigenza di dotarsi di un nuovo aerosilurante chiedendo alla Grumman di fornire in alternativa un aereo per la lotta antisommergibile (ASW). Dato che non era al momento possibile stipare tutta l'attrezzatura necessaria in un unico aeromobile, venne pianificato uno sviluppo parallelo di due varianti del \"Guardian\", come era stato battezzato, che avrebbero dovuto compiere missioni in coppia, uno nell'identificare l'obiettivo dando le coordinate all'altro per colpirlo. I due prototipi non ancora completati vennero quindi adattati alla nuova esigenza operativa. L'XTB3F-2 venne terminato come \"hunter\" (cacciatore), privato del motore turbogetto, ma dotato di due postazioni in pi\u00f9 per gli operatori radar e di un grande radome ventrale, montato dove era stato previsto lo scompartimento bombe, in grado di ospitare un radar di ricerca AN/APS-20. Questo aereo assunse la designazione \"XTB3F-1S\" e venne portato in volo il 1\u00ba ottobre 1948. Il secondo XTB3F-1 venne invece terminato come \"killer\" (assassino), mantenendo lo scompartimento bombe ma eliminando il cannone, aggiungendo un terzo posto ed equipaggiato con un proiettore da ricerca ed un radar a corto raggio. Questo aereo assunse la designazione \"XTB3F-2S\" e venne portato in volo nel gennaio 1949 provando la sua efficacia durante operazioni della marina nel successivo mese di febbraio.\nIn questo periodo, il Guardian era gi\u00e0 stato avviato alla produzione. Il XTB3F-1S \"hunter\" venne prodotto come \"AF-2W\" (in origine \"AF-1S\"), ed il XTB3F-2S \"killer\" venne prodotto come \"AF-2S\". Il primo AF-2S Guardian di serie vol\u00f2 il 17 novembre 1949. Prove di operativit\u00e0 si svolsero da maggio 1950 al novembre 1951, con il primo aereo ad entrare in servizio operativo nel mese di ottobre 1950.\nImpiego operativo.\nLa Grumman consegn\u00f2 tra il 1950 e il 1953 193 AF-2S e 153 AF-2W, mentre in seguito vennero consegnati gli ultimi Guardian, 40 AF-3 con MAD in una sonda retrattile in coda, per la prima volta nella storia delle progettazioni aeronautiche, che aument\u00f2 molto la sua efficienza nel localizzare i sommergibili sott'acqua.\nComunque, la sua sostituzione dopo alcuni anni con un bimotore come l'S-2 Tracker fu un miglioramento molto apprezzato, anche perch\u00e9 operare con due aerei in condizioni di visibilit\u00e0 difficili ed in volo ravvicinato era non solo faticoso, ma anche rischioso.\nDescrizione tecnica.\nL'AF Guardian era un velivolo caratterizzato da un aspetto generale convenzionale, monomotore monoplano biposto e carrello retrattile, specificatamente progettato per operare da portaerei e dotato quindi di apposito gancio di coda, in seguito evoluti con un radar posizionato in un vistoso radome ventrale e, a seconda della versione, con un dispositivo di rilevazione di anomalie magnetiche (MAD) retrattile posizionato in coda.\nLa fusoliera integrava la cabina di pilotaggio costituita da un abitacolo chiuso da un tettuccio a goccia e terminava posteriormente in un caratteristico impennaggio trideriva, con l'elemento principale centrale integrato da altri due, di dimensioni inferiori, posizionati centralmente sui semi-piani orizzontali in configurazione cruciforme, soluzione realizzata per aumentare la stabilit\u00e0 in volo.\nIl comparto equipaggio era quello anteriore-centrale dotato di un nutrito numero di apparecchiature elettroniche, che nel caso del velivolo della versione AF-2W (da caccia antisommergibile) verteva nel radar APS-20A, sistemato in un radome in posizione ventrale, mentre la versione \"Killer\" AF-2S, era equipaggiata con un piccolo radar da attacco APS-30, un riflettore subalare ed un vano portabombe con 1\u00a0814\u00a0kg di carico utile.\nLa propulsione era affidata ad un motore Pratt &amp; Whitney R-2800, un motore radiale 18 cilindri a doppia stella raffreddato ad aria capace di erogare una potenza pari a 2\u00a0400\u00a0hp (1\u00a0790\u00a0kW), posizionato all'apice anteriore della fusoliera, chiuso in una cappottatura NACA ed abbinato ad un'elica tripala metallica a passo variabile. La precedente soluzione mista turbogetto-motore endotermico adottata dai prototipi venne abbandonata perch\u00e9 giudicata complessa ed antieconomica oltre a non risultare determinante nel ruolo che il modello era destinato a svolgere."}
{"id": "499401", "revid": "974994", "url": "https://it.wikipedia.org/wiki?curid=499401", "title": "Ho fatto due etti e mezzo, lascio?", "text": "Ho fatto due etti e mezzo, lascio? \u00e8 il primo CD Brul\u00e9 prodotto dagli Elio e le Storie Tese nonch\u00e9 prima esperienza di Instant CD italiana. Le copie della registrazione venivano distribuite alla fine del concerto in una custodia di cartoncino.\nIl primo CD Brul\u00e9 in assoluto \u00e8 stato registrato il giorno 11 marzo 2004 presso il Teatro Impero a Varese.\nRegistrato da Franco Cufone o Alex Trecarichi, mixato da Rodolfo Foffo Bianchi e Giacomo Plotegher.\nSono state registrate tre differenti versioni, descritte in seguito.\nRolling Stone Edition.\nHo fatto 2 etti e mezzo, lascio? - Rolling Stone Edition \u00e8 una versione uscita nel 2004 in allegato alla rivista \"Rolling Stone\" (n. 14, dicembre 2004), contiene alcune canzoni tratte dal cofanetto."}
{"id": "499402", "revid": "729019", "url": "https://it.wikipedia.org/wiki?curid=499402", "title": "Douglas F3D Skyknight", "text": "Il Douglas F3D Skyknight (dall'inglese \"Cavaliere del cielo\"), era un caccia notturno imbarcato realizzato dalla Douglas Aircraft Company nella seconda met\u00e0 degli anni quaranta; fu il primo velivolo di questa tipologia ad entrare in servizio su portaerei statunitensi. Venne impiegato in combattimento durante la guerra di Corea e, successivamente, come aereo ECM, prese parte alla guerra del Vietnam.\nVenne utilizzato sia dai reparti della United States Navy che da quelli degli United States Marine Corps e, a seguito dell'unificazione del sistema di designazione avvenuta nel corso del 1962, venne ridenominato F-10 Skyknight. In alcuni casi, nelle fonti reperite, la sua denominazione viene riportata come Skynight.\nStoria del progetto.\nL'origine dello Skyknight risale agli ultimi mesi del 1945, quando la U.S. Navy, alla ricerca di un caccia \"ognitempo\" dotato di motori a reazione da impiegare dalle proprie portaerei, invit\u00f2 diverse aziende aeronautiche a presentare i propri progetti in merito. La Douglas Aircraft Company affid\u00f2 la realizzazione del disegno ad un team di progettisti guidato da Ed Heinemann ed il 3 aprile del 1946 ottenne l'emissione dell'ordine relativo alla realizzazione di tre prototipi designati XF3D-1, prevalendo sul progetto della Grumman (dal quale successivamente avrebbe avuto origine l'Grumman F9F Panther).\nIl nuovo velivolo introduceva le innovazioni tecnologiche allora disponibili (in particolare il radar in funzione di ricerca dei bersagli) affiancandole ad una cellula dalle caratteristiche convenzionali, in particolar modo caratterizzata dall'ala dritta, che ne facevano una macchina destinata al contrasto dei bombardieri avversari pi\u00f9 che al combattimento ravvicinato con gli altri caccia.\nIl primo esemplare fu portato in volo per la prima volta il 23 marzo del 1948 e tutti i tre prototipi vennero consegnati per le prove entro l'autunno successivo; tuttavia gi\u00e0 i primi test furono sufficienti a convincere l'U.S. Navy e l'U.S.M.C. a concludere un contratto per la produzione dei primi 28 esemplari di serie (F3D-1) che venne siglato l'11 maggio.\nNel frattempo anche l'USAF prese in considerazione la possibilit\u00e0 di adottare lo Skyknight visti i problemi che, all'epoca, stavano ritardando il progetto del Northrop F-89 Scorpion; l'interesse non ebbe tuttavia sbocchi positivi e l'USAF opt\u00f2 per la realizzazione del Lockheed F-94 Starfire come soluzione intermedia, in attesa che venissero risolte le difficolt\u00e0 incontrate dallo Scorpion.\nIl processo evolutivo dello Skyknight procedette senza sosta e gi\u00e0 nel 1949 (secondo alcuni in agosto, secondo altri in ottobre), prima ancora che venisse portato in volo il primo F3D-1, venne siglato l'accordo per la realizzazione di una seconda versione (F3D-2) che avrebbe dovuto impiegare turbogetti pi\u00f9 potenti rispetto ai Westinghouse J34 fino ad allora impiegati.\nL'impiego del nuovo motore Westinghouse J46, dotato di postbruciatore, avrebbe dovuto consentire un considerevole incremento delle prestazioni del velivolo ma la sua realizzazione incontr\u00f2 una serie di problemi che portarono all'utilizzo di una versione aggiornata del precedente J34.\nAncora a causa del mancato sviluppo del turbogetto J46 (definitivamente abbandonato in un secondo tempo, dopo essere stato impiegato sul Vought F7U Cutlass), portarono alla cancellazione dell'ultima versione prevista dello Skyknight, la F3D-3: questa avrebbe dovuto essere caratterizzata dalla presenza dell'ala a freccia ma non venne realizzata in quanto i calcoli teorici svolti, utilizzando i dati del motore J34, prefiguravano prestazioni non sufficienti a giustificare una nuova produzione in serie; pertanto un ordine relativo alla costruzione di 287 esemplari di questa serie venne cancellato nel febbraio del 1952 prima che la produzione potesse prendere il via.\nTecnica.\nStruttura.\nLo Skyknight era un monoplano dalla struttura interamente metallica; la fusoliera aveva sezione circolare ed era caratterizzata dal voluminoso cono di prua, contenente le apparecchiature radar, dalla cabina di pilotaggio dalle dimensioni generose (che consentiva di alloggiare fianco a fianco il pilota e l'operatore dei sistemi radar) e dalle due vistose prese d'aria che, disposte una per lato nella parte inferiore sotto la cabina di pilotaggio, consentivano l'alimentazione dei due turbogetti sistemati nella parte esterna della fusoliera, al centro del velivolo. Nella sezione posteriore della carlinga erano presenti due freni aerodinamici.\nUn'altra caratteristica peculiare dello Skyknight era il sistema di abbandono del velivolo in caso di emergenza: poich\u00e9 la sistemazione degli abitacoli non consentiva l'impiego delle tecnologie esistenti in tema di sedili eiettabili, venne realizzato nella fusoliera (dietro ai sedili) un tunnel tramite il quale i due membri dell'equipaggio potevano scivolare all'esterno. L'apertura del tunnel avveniva con un comando manuale che faceva saltare un pannello nella fusoliera.\nL'ala era collocata a met\u00e0 della fusoliera ed era dritta (come nella maggior parte dei velivoli all'epoca impiegati dall'U.S. Navy); presentava una leggera rastrematura verso le estremit\u00e0 ed un leggero angolo diedro positivo ed era retraibile verso l'alto, al fine di agevolare lo stivaggio negli hangar delle portaerei. L'impennaggio era di tipo cruciforme.\nIl carrello d'atterraggio era di tipo triciclo anteriore; l'elemento anteriore si ritraeva all'indietro in un vano nel muso del velivolo, mentre quelli posteriori rientravano di piatto nello spessore alare con movimento verso l'esterno. Tutti gli elementi del carrello erano dotati di singola ruota. Nella sezione di coda era presente il gancio d'arresto per le manovre d'appontaggio sulle portaerei e venne introdotto un ruotino ausiliario, alloggiato anteriormente al gancio, al fine di prevenire danni durante le manovre pi\u00f9 brusche.\nMotore.\nLo Skyknight fu equipaggiato, in tutte le versioni realizzate, con una coppia di turbogetti Westinghouse J34; le versioni impiegate subirono una costante opera di aggiornamento che consent\u00ec di aumentare la forza erogata dai 13,34 kN dei prototipi (XF3D-1) fino ai 15,12\u00a0kN finali (nella versione F3D-2).\nLa versione F3D-2, che con i 237 esemplari realizzati fu quella maggiormente prodotta, avrebbe dovuto impiegare due turbogetti Westinghouse J46, ma ritardi nello sviluppo del motore in questione portarono a confermare l'impiego dei J34. Il successivo abbandono del progetto del motore J46 determin\u00f2 anche l'abbandono della terza versione dello Skyknight (la F3D-3) che, nelle intenzioni, avrebbe dovuto essere dotata di ala a freccia.\nSistemi.\nIl Douglas F3D impiegava il sistema radar Westinghouse AN/APQ-35; si trattava di una combinazione di due diverse apparecchiature: un radar di ricerca AN/APS-21 (capace di intercettare velivoli della dimensione di un caccia a distanza di 20 miglia, circa 32 km) ed un radar di puntamento AN/APS-26 (dal raggio operativo di 2 miglia, pari a 3,2\u00a0km). Il sistema era gestito da un computer: il bersaglio acquisito dall'AN/APS-21 una volta raggiunta la distanza operativa veniva passato all'AN/APS-26 consentendo al primo di effettuare ulteriori scansioni alla ricerca di nuovi bersagli. Si trattava di uno dei primi sistemi TWS (track while scan) mai realizzati.\nNella versione F3D-2 fece la propria comparsa anche il sistema RWR (radar warning receiver) AN/APS-28 dotato di raggio operativo pari a 4 miglia (6,5\u00a0km) ed in grado di fornire distanza, altitudine e posizionamento del velivolo in avvicinamento in coda.\nSempre a partire dalla versione F3D-2 venne adottato il sistema di pilotaggio automatico General Electric G-3 mentre fonti dell'epoca indicano che lo Skyknight venne utilizzato per la messa a punto di un sistema di atterraggio automatico realizzato dalla Bell.\nArmamento.\nL'armamento standard dello Skyknight era costituito da quattro cannoni Hispano-Suiza M2 calibro 20 mm, ciascuno dotato di un caricatore con 200 proiettili.\nAnche nel caso delle sperimentazioni relative all'armamento, l'F3D svolse funzioni di banco di prova: in questo caso fu uno dei principali velivoli destinati allo sviluppo del missile aria-aria Sparrow e complessivamente 28 esemplari delle due serie produttive vennero modificati per poter impiegare, in quattro piloni subalari, il missile in questione.\nImpiego operativo.\nMentre i velivoli della versione F3D-1, immessi in servizio nel dicembre del 1950 (ma altre fonti indicano i primi mesi del 1951), vennero utilizzati per l'addestramento degli equipaggi, gli Skyknight della serie F3D-2 equipaggiarono numerosi reparti di volo sia dell'U.S. Navy che dei Marines e, a partire dalla primavera del 1952, vennero impiegati intensivamente nelle operazioni di guerra in Corea. \nUtilizzati sia per missioni di intercettamento che di scorta notturna ai Boeing B-29 Superfortress gli Skyknight furono soprannominati \"Willie the Whale\" (Willie la Balena) a causa del loro aspetto poco elegante e, bench\u00e9 nati come aerei imbarcati, operarono prevalentemente da basi sulla terraferma. Solo sul finire delle ostilit\u00e0 si hanno notizie di impiego da bordo della portaerei .\nUno Skyknight risult\u00f2 vincitore del primo combattimento notturno registrato tra aviogetti: un F3D-2 dei Marines nella notte tra il 2 ed il 3 novembre del 1952 ebbe la meglio su un caccia nord-coreano; la maggior parte delle fonti indica che il velivolo abbattuto (o solo danneggiato e costretto a rientrare alla base) fosse uno Yak-15, ma secondo alcuni si sarebbe invece trattato di un MiG-15.\nSempre sul finire del 1952 gli Skyknight vennero impiegati anche in una serie di voli sperimentali, destinati alla messa a punto del missile aria-aria Sparrow; anche in questo caso il primo Sparrow ad abbattere un bersaglio (precisamente un drone ottenuto modificando un F6F Hellcat) venne lanciato, il 3 dicembre 1952, proprio da parte di un F3D.\nSebbene alcuni esemplari fossero stati ritirati dal servizio a partire dal 1965 gli Stati Uniti, trovandosi a corto di aerei da destinare ad operazioni ECM nel corso della guerra in Vietnam, fecero ricorso agli Skyknight appositamente modificati per questo ruolo (ridesignati, a partire dal 1962, EF-10B) che rimasero in servizio fino al 1970."}
{"id": "499403", "revid": "1543377", "url": "https://it.wikipedia.org/wiki?curid=499403", "title": "Douglas A-1 Skyraider", "text": "Il Douglas A-1 Skyraider era un cacciabombardiere monomotore ad ala bassa prodotto dall'azienda statunitense Douglas Aircraft Company negli anni quaranta. Realizzato poco dopo la seconda guerra mondiale venne usato intensamente in Vietnam.\nUno degli aerei imbarcati su portaerei meglio realizzati ed una delle poche macchine di questo genere a compiere con successo la transizione all'impiego su vasta scala da basi terrestri, lo Skyraider fu progettato come XBT2D per operare come bombardiere in picchiata e aerosilurante. Il primo volo di questo aereo fu nel 1945 e nel 1947 fu consegnato il primo lotto dei 3\u00a0180 esemplari di Skyraider complessivamente prodotti. Venne ritirato dal servizio nel 1968.\nSebbene equipaggiato con un motore aeronautico a pistoni, soluzione tecnica apparentemente sorpassata per un velivolo di prima linea, il modello venne utilizzato dalla componente aerea della United States Navy per oltre 20 anni. Ha partecipato a numerosi conflitti bellici, ma specialmente in Corea e Vietnam, riuscendo addirittura ad abbattere un paio di caccia MiG-17.\nStoria del progetto.\nL'A-1 venne concepito durante la seconda guerra mondiale per soddisfare i requisiti per un bombardiere in picchiata/aerosilurante imbarcato su portaerei, monoposto a lungo raggio ad alte prestazioni, destinato a sostituire i pari ruolo di prima generazione utilizzati dalla U.S. Navy come il Curtiss SB2C Helldiver ed il Grumman TBF Avenger. L'esperienza nella varie battaglie aveva dimostrato come, per l'aumento della potenza e della velocit\u00e0 dei caccia, l'unica protezione adeguata per i bombardieri in picchiata e gli aerosiluranti contro la caccia nemica fosse la scorta di altri caccia, e come la postazione difensiva posteriore fosse sostanzialmente inutile, sicuramente meno conveniente rispetto ad impegnare un peso equivalente in ulteriore armamento o carburante. Progettato da Ed Heinemann della Douglas Aircraft Company, i prototipi vennero ordinati in data 6 luglio 1944 con la designazione ufficiale di XBT2D-1. Il XBT2D-1 ha effettuato il suo primo volo il 18 marzo 1945 e dall'aprile successivo ha iniziato la valutazione U.S. Navy del velivolo presso il Naval Air Test Center (NATC). Nel dicembre 1946, dopo il cambio di designazione ad AD-1, inizi\u00f2 la consegna del primo lotto ai reparti operativi con un esemplare assegnato al VA-19A.\nL'AD-1 venne costruito nello stabilimento Douglas di El Segundo, nel sud della California. Nelle sue memorie \"The Lonely Sky\", il pilota collaudatore Bill Bridgeman descrive il lavoro di routine, ma a volte pericoloso, di certificare gli AD-1 appena usciti dalla catena di montaggio (per un tasso di produzione di due aerei al giorno) per la consegna alla U.S. Navy nel 1949 e nel 1950.\nIl progetto verteva su una configurazione monoplana ad ala bassa costruita attorno al potentissimo motore radiale Wright R-3350, sviluppato pi\u00f9 volte successivamente. La sua peculiare caratteristica fu quella di adottare grandi ali dotate di sette piloni subalari per parte, garantendo al velivolo un'eccellente manovrabilit\u00e0 a bassa velocit\u00e0 e permettendo di trasportare velocemente un'enorme quantit\u00e0 di ordigni in un raggio d'azione, per le sue dimensioni, paragonabile a ben pi\u00f9 pesanti aerei a getto sia subsonici che supersonici.\nIl velivolo venne ottimizzato per missioni di attacco al suolo e dotato di una efficace corazzatura per evitare danni alla struttura o al suo pilota a causa del fuoco nemico da terra. Questa fu la maggior differenza con i veloci caccia a pistoni adattati a ruoli di bombardamento come i Chance Vought F4U Corsair o North American P-51 Mustang, che furono ritirati dalle forze statunitensi prima dell'inizio degli anni sessanta.\nGli A-1 della U.S. Navy erano inizialmente dipinti con una livrea blu scuro, ma durante gli anni cinquanta adottarono la nuova livrea introdotta per quasi tutti i tipi di aerei basata sui colori grigio chiaro FS36440 per le superfici superiori e laterali e bianco lucido FS17875 per le superfici inferiori e le superfici mobili di controllo. L'USAF, dopo aver inizialmente adottato la colorazione grigio-bianca della U.S. Navy, dal 1967 inizi\u00f2 a dipingere i propri Skyraider con la nuova livrea mimetica introdotta nel sud-est asiatico con tutte le superfici superiori e laterali a chiazze di verde scuro FS34079, verde medio FS34102 e marrone FS30219 mentre le superfici inferiori erano grigio chiaro FS36622.\nUtilizzato della U.S. Navy in Corea ed in Vietnam, l'A-1 svolse un ruolo primario nel supporto aereo per l'USAF e Kh\u00f4ng Qu\u00e2n Nh\u00e2n D\u00e2n Vi\u1ec7t Nam, l'aeronautica militare sudvietnamita, durante la guerra del Vietnam, acquisendo nelle missioni la meritata fama di grande incassatore, ricevendo decine di colpi e ci\u00f2 nonostante continuando a volare. L'unica accortezza \u00e8 stata l'applicazione di una corazzatura supplementare attorno alla cabina di pilotaggio per meglio proteggere il pilota. L'unico punto debole, come si vide dopo il 1972 (soprattutto per i sud vietnamiti) era il motore radiale, molto caldo, una vera calamita per i missili a guida IR spalleggiabili (come lo SA-7 Strela-2) e non che iniziavano ad essere sempre pi\u00f9 diffusi sia tra i guerriglieri Vietcong sia tra i regolari nord vietnamiti.\nLo Skyraider rimase in servizio operativo nella U.S. Navy sino ai primi anni settanta quando venne sostituito dai Douglas A-4 Skyhawk.\nIl Douglas A1 Skyraider, in gergo Spad, \u00e8 stato l'ultimo caccia a pistoni imbarcato della U.S. Navy. Durante il conflitto del Vietnam, gli Stati Uniti avevano in campo il meglio della produzione aeronautica dell'epoca, i velivoli impegnati erano macchine complesse dal punto di vista meccanico ed elettronico concepite per conflitti contro il Patto di Varsavia, quindi con avversari quasi allo stesso livello tecnologico e d'addestramento, con anche uso di armi nucleari.\nQuello che serviva effettivamente per l'appoggio tattico e le azioni antiguerriglia era un aereo semplice e robusto, con potente carico bellico, capace di orbitare sulle teste dei fanti per un periodo significativo, buon incassatore.\nTale aereo era lo SPAD che, nella sua seconda giovinezza, volteggi\u00f2 sui campi di battaglia vietnamiti tenendo appesa alle ali tutta la panoplia bellica dell'arsenale statunitense, pronto ad intervenire su richiesta dei reparti di fanteria e presente nell'accompagnare gli elicotteri in operazioni di elisbarco o nello scortare quelli preposti al recupero dei piloti abbattuti (Combat Search And Rescue, CSAR).\nTecnica.\nUno degli ultimi monoplani ad elica ad essere utilizzato in ruoli operativi d'attacco, con un enorme motore stellare a pistoni da pi\u00f9 di 2500 hp che muoveva un'elica quadripala, lo Skyraider era un aereo tradizionale ad ala bassa, dotato di grandi ali diritte, che gli permettevano stabilit\u00e0 ed agilit\u00e0 alle basse quote tipiche delle sue missioni operative.\nL'aereo aveva 15 piloni per l'attacco di armamento di vario tipo (7 per ogni ala, pi\u00f9 uno ventrale), tanto che lo Skyraider riusciva a trasportare un carico pi\u00f9 grande del suo stesso peso a vuoto. Sicuramente fu la sua versatilit\u00e0 a fare s\u00ec che l'aereo riuscisse ad avere un impiego operativo ben pi\u00f9 lungo di quanto inizialmente previsto, rimanendo l'unico aereo ad elica di prima linea ben oltre gli anni cinquanta, in un ambiente oramai totalmente monopolizzato dagli aerei a getto.\nApparecchio enorme per essere monomotore, aveva una capace fusoliera, tanto che alcune versioni ospitavano un operatore ai sistemi elettronici, mentre altre sono state usate come trasporto di merci e persone ed anche come ambulanza volante. Il suo ruolo principale per\u00f2, specialmente nella guerra del Vietnam, fu quello antiguerriglia (\"COIN - COounter INsurgency\"), in cui tipicamente trasportava bombe convenzionali ed al napalm, pi\u00f9 razzi non guidati. L'armamento di base era di quattro cannoni M2 da 20\u00a0mm, due per ala.\nOltre alla versione monoposto da attacco, con un tettuccio a goccia che forniva ottima visibilit\u00e0 al pilota, ne esistevano altre bi e triposto, nei ruoli di caccia notturno, scoperta radar e disturbatore elettronico, nei quali il tettuccio aveva una carenatura aggiuntiva per alloggiare i sistemi di missione ed il resto dell'equipaggio.\nIl carrello d'atterraggio era quello tipico degli aerei ad elica, con le due gambe principali monoruota sistemate in alloggiamenti nelle ali ed un ruotino di coda. Era anche presente un gancio d'arresto per l'appontaggio su portaerei ed un aerofreno ventrale.\nVersioni.\nXBT2D: prima versione con motore r-3350-24W da 2300\u00a0hp (1716\u00a0kW). questa versione comprendeva i prototipi di cinque altre versioni\nAD-1: uguale alla versione XB2D, differenziava solo per il motore da 2500\u00a0hp e per la struttura maggiormente rinforzata. Venne costruito per un totale di 242 esemplari\nAD-1Q: piattaforma ECM con pod per disturbi elettronici sulla semiala sinistra, biposto con secondo pilota in fusoliera addetto ai disturbi elettronici\nAD-2: ulteriore irrobustimento della cellula e conteneva pi\u00f9 combustibile. Venne costruito in 156 esemplari"}
{"id": "499405", "revid": "2184720", "url": "https://it.wikipedia.org/wiki?curid=499405", "title": "Hung Up", "text": "Hung Up \u00e8 un singolo della cantautrice statunitense Madonna del 2005, il primo estratto dal decimo album in studio della cantante, \"Confessions on a Dance Floor\".\nIl brano ha riscosso un grandissimo successo fin dalla data di pubblicazione. Ad oggi il singolo ha venduto pi\u00f9 di 12 milioni di copie, diventando cos\u00ec il singolo pi\u00f9 venduto dalla cantante.\nNel 2016 \u00e8 stato eletto da \"Digital Spy\" come \"Il pi\u00f9 grande singolo del XXI secolo\".\nDescrizione.\nIl brano contiene un campionamento di \"Gimme! Gimme! Gimme! (A Man After Midnight)\", una hit degli ABBA del 1979: generalmente Benny Andersson e Bj\u00f6rn Ulvaeus, compositori ed esecutori del brano, non hanno mai rilasciato il consenso ad altri autori per usare le loro basi (fino ad allora era successo solo con i Fugees). Per ottenere il consenso Madonna sped\u00ec una lettera a Stoccolma, supplicando di accettare ed elogiando la musica del gruppo. Andersson e Ulvaeus dettero l'ok per l'utilizzo della base e, dopo aver stipulato un accordo sul copyright che li autorizzasse a una quota significativa dei diritti d'autore derivanti dalle vendite e dagli airplay successivi, la cantante pot\u00e9 registrare.\nNel testo della canzone \u00e8 inoltre presente un verso di un brano della stessa Madonna intitolato \"Love Song\" e cantato con Prince nell'album \"Like a Prayer\" del 1989.\nIl video.\nIl video di \"Hung Up\", realizzato nel periodo di convalescenza di Madonna (il 16 agosto 2005, giorno del suo compleanno, la cantante era caduta da cavallo riportando alcune fratture) e diretto da Johan Renck, vede Madonna che, all'interno di una palestra, esegue alcuni passi di danza: \u00e8 un evidente richiamo a \"La febbre del sabato sera\", mentre la pettinatura della cantante si richiama a Farrah Fawcett. Nella seconda sequenza del video Madonna attraversa la metropolitana londinese per approdare (terza parte) in una discoteca dove, sulla parte del basso tenuto a volume alto, il regista realizza un montaggio ritmico coadiuvato dalle immagini riproposte al rallentatore le quali, contrastate dalla musica che si fa sempre pi\u00f9 veloce, creano un forte coinvolgimento nello spettatore, proiettandolo nell'atmosfera sensuale creata dai sinuosi movimenti dei ballerini. Madonna sembra quasi dentro la palla iridescente da discoteca e quest'immagine unita al body color fucsia stile anni settanta \u00e8 diventata il simbolo di Confessions on a Dancefloor. Sul finire del video Madonna danza sul Dancing Stage Fusion, un videogioco che insegna attraverso segnali luminosi a ballare seguendo i giusti passi: Madonna ironizzando su questo videogioco, indica come si possa imparare a ballare senza seguire le indicazioni luminose, ma solamente seguendo il ritmo. Il video si chiude in una corale danza dove Madonna, seguita dai suoi ballerini, imposta i passi base da seguire per ballare sulla melodia di \"Hung Up\".\nPer realizzare il video la cantante non ha utilizzato una controfigura, e nonostante le recenti fratture grazie ai medicinali ha potuto ballare. Girato dal regista Johan Renck, che aveva diretto anche il video di Nothing Really Matters del 1999, il video di \"Hung Up\" ritrae con molta semplicit\u00e0 il mondo della sottocultura dance. Il video nel 2016 ha raggiunto su You Tube le 100 milioni di visualizzazioni; si tratta del secondo video di Madonna a raggiungere questo risultato dopo Bitch I'm Madonna del 2015 ed \u00e8 inoltre il primo video della sua storica videografia a raggiungere questo traguardo.\nIl singolo.\nIl brano \u00e8 uscito il 18 ottobre 2005 nelle principali radio americane e il 27 ottobre nelle radio del resto del mondo, mentre il singolo il 4 novembre nel Regno Unito e poi in tutto il mondo arrivando ai vertici delle classifiche ovunque (detiene, assieme ad Hips Don't Lie di Shakira, il record mondiale per numero di primi posti in classifica conquistati, in una cinquantina di Paesi), rimanendo per ben 3 settimane alla prima posizione dei singoli pi\u00f9 venduti nel Regno Unito e per 14 settimane in Italia. \u00c8 stato frequentemente trasmesso in radio, raggiungendo la posizione numero 1 dell'airplay. Il singolo ha venduto oltre nove milioni di copie ed \u00e8 il pi\u00f9 venduto di Madonna, seguito da Like a Prayer e 4 Minutes, in collaborazione con Justin Timberlake del 2008."}
{"id": "499408", "revid": "1711941", "url": "https://it.wikipedia.org/wiki?curid=499408", "title": "Carcharoth", "text": ""}
{"id": "499413", "revid": "767487", "url": "https://it.wikipedia.org/wiki?curid=499413", "title": "Gangkhar Puensum", "text": "Il Gangkhar Puensum, chiamato anche Gangkar Punsum o Gangkar Punzum, (che significa letteralmente \"I tre fratelli dalle montagne\") \u00e8 la montagna pi\u00f9 alta del Bhutan e la pi\u00f9 alta ad essere ancora inviolata. Ha un'altezza di 7.570 metri e una prominenza di circa 2.990 metri.\nPosizione geografica.\nA differenza di quanto riportato su molte mappe, il rapporto della spedizione posiziona il picco del Gangkhar Puensum in Tibet e il confine Tibet-Bhutan come passante per la sua cima.\nSecondo la spedizione inglese del 1986, il Gangkhar Puensum si troverebbe interamente nei confini bhutanesi.\nStudi sulla montagna.\nAltitudine.\nPrima misurazione dell'altitudine.\nL'altitudine fu misurata per la prima volta nel 1922, ma le mappe della regione erano talmente imprecise che la montagna risultava indicata in luoghi diversi e con altezze differenti. A causa di questo, la prima spedizione che tent\u00f2 la scalata rinunci\u00f2 perch\u00e9 non riusc\u00ec neanche a individuare la montagna.\nSpedizione inglese del 1986.\nIl diario della spedizione inglese del 1986 quantifica l'altezza della montagna in 24.770 piedi.\nFonti popolari.\nSecondo delle fonti giapponesi a loro volta basate su fonti cinesi il Gangkhar Puensum \u00e8 \"la cima pi\u00f9 alta del Bhutan\", a 7.570 metri.\nStudi del Bhutan.\nL'altitudine del Gangkhar Puensum non \u00e8 stata studiata dal Bhutan.\nTentativi di ascensioni.\n1985-1986.\nDa quando nel 1983 il Bhutan diede l'autorizzazione alla scalata di montagne sul proprio territorio, vi furono quattro tentativi di raggiungere la cima (tra il 1985 ed il 1986), nessuno portato a termine con successo.\n1998.\nNonostante il divieto di scalata delle montagne bhutanesi, nel 1998, partendo dal Tibet, una spedizione scal\u00f2 con successo un picco secondario della montagna, pi\u00f9 basso solamente di quindici metri.\n1999.\nNonostante il divieto del 1998 di scalare le montagne bhutanesi, nel 1999 una spedizione \u00e8 partita dal Tibet e ha scalato il Liankang Kangri, un picco secondario alto 7.535 metri e noto anche come Nord Gangkhar Puensum.\nDivieto di scalata.\nNel 1994 in Bhutan \u00e8 entrato in vigore il divieto di scalare montagne oltre i 6.000 metri per rispetto delle credenze locali sugli spiriti, e dal 2003 l'alpinismo \u00e8 stato proibito.\nPer queste ragioni, \u00e8 probabile che il Gangkhar Puensum mantenga il proprio primato di monte inviolato, anche perch\u00e9 tutti i picchi pi\u00f9 alti non ancora scalati sono cime secondarie di montagne pi\u00f9 alte e non monti a s\u00e9 stanti.\nPermessi di scalata del 1998.\nNel 1998 una spedizione giapponese aveva ottenuto il permesso dall'Associazione Alpinistica Cinese di scalare la montagna, ma il permesso fu ritirato a causa di un problema politico col Bhutan.\nPicchi secondari.\nLiankang Kangri.\nIl Liankang Kangri (noto anche come Nord Gangkhar Puensum) \u00e8 un picco secondario del Gangkhar Puensum, alto 7.535 metri.\nKula Kangri.\nIl Kula Kangri \u00e8 una montagna alta 7.554 metri situata 30\u00a0km a nord-est del Gangkar Puensum, scalata per la prima volta nel 1986.\nPosizione geografica.\nLe mappe la posizionano in luoghi diversi, sia in Tibet che in Bhutan, mentre una spedizione inglese del 1986 sostiene che si trovi interamente in territorio tibetano."}
{"id": "499423", "revid": "712828", "url": "https://it.wikipedia.org/wiki?curid=499423", "title": "Wolf Sazen", "text": ""}
{"id": "499426", "revid": "712828", "url": "https://it.wikipedia.org/wiki?curid=499426", "title": "Shado Vao", "text": ""}
{"id": "499428", "revid": "7", "url": "https://it.wikipedia.org/wiki?curid=499428", "title": "Val Cervo", "text": ""}
{"id": "499431", "revid": "327773", "url": "https://it.wikipedia.org/wiki?curid=499431", "title": "Nero irlandese", "text": "Nero Irlandese \u00e8 un'espressione (di origine e validit\u00e0 alquanto controverse) utilizzata da alcuni discendenti di emigrati irlandesi per descrivere i loro antenati. Il termine viene utilizzato soprattutto negli Stati Uniti, ma si ritrova anche in Australia, Canada e Gran Bretagna. L'espressione, di per s\u00e9, non ha alcuna connotazione negativa: essa viene utilizzata per indicare persone di discendenza irlandese aventi capelli neri e occhi scuri, in contrapposizione a quello stereotipo che vuole tutti gli irlandesi con capelli rossi e occhi blu o verdi (caratteristiche fisiche, queste ultime ereditate dagli antenati celti e rafforzate dalle successive invasioni vichinghe, riscontrabili in misura minore nell'Irlanda occidentale).\nEsempi tipici di \"Black Irish\" sarebbero i fratelli musicisti Jim, Sharon, Caroline e Andrea Corr, membri dell'omonimo gruppo, e gli attori Colin Farrell e Aidan Turner.\nSpesso l'espressione \u00e8 usata sottintendendo implicite origini spagnole, pi\u00f9 o meno antiche. Un'altra espressione correlata, \"Black Scot\", \u00e8 invece d'uso pi\u00f9 raro.\nOrigini.\nSebbene molti usino l'espressione \"Black Irish\" pensando che la presenza di persone con capelli, occhi e carnagione scuri in Irlanda sia dovuta ad una discendenza dai soldati spagnoli della Invincibile Armata, \u00e8 impossibile poter affermare che il contributo genetico di questi individui sia stato significativo: molti dei sopravvissuti al naufragio, infatti, furono uccisi sulle coste dell'isola e gran parte dei sopravvissuti fugg\u00ec per far ritorno in Spagna. Alcuni soldati spagnoli, in effetti, rimasero in Irlanda e vennero assoldati (Gallowglass) da alcuni capi locali quali O'Rourke, Sorley Boy Macdonnell e Hugh O'Neill, conte di Tyrone, per cui \u00e8 possibile che essi siano vissuti a sufficienza da lasciare una prole, anche se ci\u00f2, nell'ottica della questione, \u00e8 del tutto trascurabile.\nQuesto \"mito\" dell'Armata pu\u00f2 in realt\u00e0 essere una rielaborazione di un mito ben pi\u00f9 antico, riferito ai cosiddetti \"Milesi\" (da non confondersi con gli omonimi abitanti della citt\u00e0 di Mileto, nell'antica Grecia) o \"M\u00edl Esp\u00e1ine\" (corruzione dell'espressione \"soldati spagnoli\"). I Milesi sarebbero infatti quelle popolazioni di lingua celtica, originarie del nord della penisola iberica, che cominciarono a migrare in Irlanda e Gran Bretagna nel V secolo a.C., dando cos\u00ec origine alle popolazioni gaeliche. Alcuni studi genetici hanno del resto mostrato una forte affinit\u00e0 tra il cromosoma Y dei baschi e quello degli irlandesi che portano un cognome gaelico. Con una differenza significativa tra l'est e l'ovest dell'isola, considerando che l'Irlanda occidentale ha subito meno l'influenza delle popolazioni scandinave.\n\u00c8 corretto ritenere che la frequenza di individui con caratteristiche fisiche mediterranee sia essenzialmente un'eredit\u00e0 degli insediamenti iberici risalenti ad epoca preceltica."}
{"id": "499436", "revid": "767487", "url": "https://it.wikipedia.org/wiki?curid=499436", "title": "Mauro Sandreani", "text": "Biografia.\n\u00c8 padre di Alessandro, anche lui calciatore, e di Roberta, ballerina.\nCarriera.\nClub.\nCresciuto nella Roma ha militato principalmente nel Lanerossi Vicenza con una parentesi nella stagione 1978-1979 nel Genoa, e in seguito nel , per poi chiudere la carriera anzitempo a causa di gravi infortuni.\nIn carriera ha totalizzato complessivamente 31 presenze in Serie A e 78 presenze e 2 reti in Serie B.\nAllenatore.\nDal 1988 al 1989 \u00e8 stato il vice allenatore del con Mario Colautti mentre dal 1989 al 1991 \u00e8 stato il vice al Padova di Enzo Ferrari e Mario Colautti. Da allenatore comincia nel 1991 e nel 1994 ha condotto il Padova dalla Serie B alla A, guidandolo per due stagioni nella massima categoria.\nNel 1995 Sandreani supera a pieni voti il supercorso di Coverciano con una tesi sul sistema 5-3-2. Ha allenato anche il . Nel 1997 guida il . Il 3 marzo 1998 si dimette dalla guida della squadra romagnola, il 18 agosto diventa allenatore dell'Empoli in Serie A. ma viene esonerato il 16 febbraio 1999. Il 30 giugno 1999 diventa allenatore del Tenerife squadra di seconda divisione spagnola. Il 4 ottobre viene esonerato.\nL'ultima esperienza \u00e8 col Treviso. Decide quindi di abbandonare definitivamente la carriera di allenatore, dedicandosi alla ricerca di nuovi talenti.\nDal 2004 \u00e8 osservatore per conto della , il buon lavoro svolto gli vale la nomina a coordinatore degli osservatori a partire dal 5 ottobre 2006.. Durante il ritiro della stagione 2013-2014 la dirigenza juventina gli assegna temporaneamente l'incarico di responsabile tecnico degli allenatori del settore giovanile; dal 12 luglio diventa collaboratore tecnico di Antonio Conte per la prima squadra ritornando cos\u00ec, dopo dodici anni, al lavoro sul campo.\nIl 16 luglio 2014 viene sollevato dall'incarico in seguito alle dimissioni di Conte. Il 19 agosto, con la firma del tecnico salentino come commissario tecnico della Nazionale A, Sandreani entra a far parte dello staff azzurro in qualit\u00e0 di collaboratore tecnico.\nCommentatore.\n\u00c8 stato commentatore sulle reti televisive RAI, affiancando il telecronista nelle partite ufficiali della Nazionale. Con l'esplosione dello scandalo del calcio italiano del 2006 paga il ruolo di osservatore per la Serie B che Luciano Moggi gli aveva affidato nel 2004, venendo sospeso da ogni incarico ed estromesso dai servizi giornalistici e sportivi della TV di stato.\nSandreani \u00e8 il secondo telecronista del videogioco \"Pro Evolution Soccer\", da \"PES 4\" a \"PES 2008\", affiancando il commentatore Marco Civoli."}
{"id": "499440", "revid": "183114", "url": "https://it.wikipedia.org/wiki?curid=499440", "title": "Bulgari del Volga", "text": ""}
{"id": "499441", "revid": "183114", "url": "https://it.wikipedia.org/wiki?curid=499441", "title": "Lingua dei Bulgari del Volga", "text": ""}
{"id": "499444", "revid": "2117439", "url": "https://it.wikipedia.org/wiki?curid=499444", "title": "Schwere Panzerabteilung", "text": "Con il termine di schwere Panzerabteilung (s.Pz.Abt) (tradotto letteralmente \"reparto carri pesanti\") si fa riferimento a una formazione militare, della forza di un battaglione autonomo, istituita dai comandi della \"Wehrmacht\" durante la seconda guerra mondiale ed equipaggiata con carri pesanti Panzer VI Tiger I e Panzer VI Tiger II. Istituiti inizialmente con l'obiettivo di farne il nerbo delle divisioni corazzate, con il peggiorare delle sorti della guerra per le forze tedesche vennero via via impiegati come forza d'urto nei contrattacchi alle offensive degli Alleati.\nI primi anni di guerra.\nNel giugno del 1941 con l'avvio dell'Operazione Barbarossa contro l'Unione Sovietica, le forze corazzate tedesche erano equipaggiate con diversi tipi di carri medi e leggeri: in particolare i carri leggeri Panzer II, utilizzati ormai solamente come ricognitori, e i carri medi Panzer III e Panzer IV.\nFurono con tali carri che i tedeschi fronteggiarono i moderni carri sovietici T-34 e KV-1 largamente superiori al Panzer IV sia in termini di protezione che di armamento. L'inferiorit\u00e0 dei loro carri stimol\u00f2 lo sviluppo da parte dell'industria bellica tedesca di nuove versioni sempre pi\u00f9 protette e armate con cannoni a canna lunga dotati di migliori caratteristiche controcarro. La situazione al fronte acceler\u00f2 anche lo studio di nuovi mezzi destinati a sostituire il Panzer IV, fu in questa situazione che vide la luce il Tiger I.\nIl Tiger: nascita e caratteristiche.\nSotto la pressione delle esigenze delle truppe, la Henschel e la Porsche presentarono nell'aprile del 1942 i loro prototipi di carri pesanti, entrambi armati con il cannone da 88 mm KwK 36 L/56. Dopo una serie di test venne scelto il progetto della Henschel e inizi\u00f2 la produzione in serie.\nIl nuovo carro, chiamato Panzer VI Tiger I, era come detto armato con il cannone da 88 mm KwK 36 L/56 in grado di perforare circa 100 mm di acciaio a 30\u00b0 a 1.000 metri di distanza; la corazzatura raggiungeva i 110 mm di spessore sullo scudo del cannone e gli 80 mm lateralmente (torretta e scafo). Le piastre di corazzatura erano poste verticalmente, una concezione obsoleta che non teneva in considerazione le innovazioni di una corazzatura fortemente inclinata caratteristica dei T-34. L'apparato propulsivo consisteva in un motore Maybach HL P45 da 600 cavalli, e la trasmissione, idraulica, permetteva l'inserimento di 8 marce avanti e di 4 indietro. Nonostante il peso elevato (ben 57 t) il Tiger possedeva una buona mobilit\u00e0, che era per\u00f2 compromessa dalla non elevata affidabilit\u00e0 meccanica e dalla grande difficolt\u00e0 di recupero dei carri danneggiati o in avaria.\nIl Tiger si presentava come un mezzo eccezionale in combattimento, ma lasciava grandemente a desiderare dal punto di vista industriale e logistico, visto il costo, la quantit\u00e0 di materie prime e il numero di ore-uomo necessarie ad assemblarlo. Bisogna tenere conto del fatto che, al contrario delle industrie russe e statunitensi, basate rispettivamente sui cantieri per trattori e su quelli automobilistici, le fabbriche tedesche erano soltanto parzialmente adattate alla produzione seriale secondo il sistema della catena di montaggio.\nCaratteristiche del battaglione.\nLe nuove caratteristiche del Tiger resero impensabile la sostituzione dei Panzer III e IV che equipaggiavano le divisioni corazzate: il Tiger rappresentava una categoria di carri di nuova concezione per la quale dovevano essere elaborati nuovi criteri di impiego. Venne deciso quindi di istituire nuove unit\u00e0 autonome a livello di battaglione: lo schwere Panzerabteilung.\nIn un primo momento si ritenne che il battaglione, oltre ai Tiger, dovesse comprendere anche carri di supporto, in grado di proteggerlo ai fianchi e dalle minacce costituite dalla fanteria nemica e dalle postazioni difensive: per svolgere tale funzione venne scelto il Panzer III Ausf. L, armato con un cannone da 50 mm, o un Panzer III Ausf. N con un cannone da 75 mm corto.\nLe prime unit\u00e0 costituite furono lo schwere Panzerabteilung 501 che venne impiegato in Tunisia, e lo schwere Panzerabteilung 502 che venne inviato, nel settembre del 1942 sul Fronte orientale nel settore di Leningrado.\nI rapporti, inviati direttamente a Heinz Guderian, all'epoca \"Inspekteur der Panzertruppen\", dimostravano che il Tiger era un mezzo di combattimento dalle ottime potenzialit\u00e0 ma che necessitava di particolari manutenzioni e di un attento studio della fase offensiva per evitare di esporre il carro a rischi inutili, provenienti soprattutto da fanti o cannoni controcarro mimetizzati. Guderian modific\u00f2 la struttura dello \"schwere Panzerabteilung\" che a partire dal marzo 1943 risultava cos\u00ec composta solamente da carri Tiger:\nIl battaglione aveva cos\u00ec una forza totale di 45 carri.\nOltre agli \"Abteilung\" su tre compagnie, vennero formati anche un certo numero di singole compagnie assegnati ai reggimenti corazzati di divisioni di \u00e9lite. Ad esempio, nel corso della Battaglia di Kursk del luglio 1943, vennero costituite una \"schwere Panzerkompanie\" per le divisioni Grossdeutschland\" della Wehrmacht e \"Leibstandarte\", Das Reich\" e \"Totenkopf\" delle Waffen-SS.\nTattiche di combattimento.\nL'uso del Tiger venne regolamentato con apposite pubblicazioni, tra cui il Merkblatt 47a/29 del 20 maggio 1943, dedicate all'addestramento e all'impiego delle compagnie di carri Tiger.\nIl Merkblatt sottolineava che le compagnie che partecipavano alla prima ondata dovessero attaccare i carri nemici da grande distanza, oltre alle opere difensive pi\u00f9 forti, in modo da non esporre il carro a rischi inutili e trarre vantaggio dalla grande gittata del cannone da 88 mm. Ogni compagnia doveva poi assicurare lo sfondamento, travolgendo, grazie alla potenza di fuoco e della corazzatura del Tiger, le opere difensive nemiche. Massima importanza, infine, doveva essere conferita alla ricognizione preventiva, in modo da essere certi che gli itinerari prescelti fossero effettivamente percorribili dai Tiger.\nLa formazione di combattimento pi\u00f9 efficace indicata dal Merkblatt era il cosiddetto \"Panzerkeil\", il cuneo corazzato, con i singoli carri disposti a cuneo e a intervalli di 100 metri tra loro, in modo da proteggersi e appoggiarsi reciprocamente in caso di bisogno. Il cannone doveva essere utilizzato solo a carro fermo e l'intero attacco doveva essere un alternarsi di fuoco e movimento."}
{"id": "499447", "revid": "125738744", "url": "https://it.wikipedia.org/wiki?curid=499447", "title": "Vince Neil", "text": "\u00c8 noto soprattutto per essere il frontman storico dei M\u00f6tley Cr\u00fce.\nBiografia.\nLa sua prima esperienza musicale furono i \"Rockandi\", band formata sul finire degli anni settanta che suonava cover dei Cheap Trick, e Sweet spesso al noto locale The Starwood. Inizialmente Nikki Sixx e Tommy Lee erano alla ricerca di un secondo chitarrista, e vollero rivolgersi al chitarrista dei Rockandi, James Alverson. Tuttavia i due rimasero pi\u00f9 impressionati dal cantante di quella band, Vince Neil, scartando il precedente possibile candidato. Fu cos\u00ec che Vince Neil entr\u00f2 nei M\u00f6tley Crue. Con la band registrer\u00e0 \"Too Fast for Love (1981), Shout at the Devil\" (1983), \"Theatre of Pain (1985),\" \"Girls, Girls, Girls\" (1987) e \"Dr. Feelgood (1989)\".\nPersonaggio famoso pi\u00f9 per i suoi eccessi che per le sue doti musicali, Vince \u00e8 stato protagonista di tanti pettegolezzi ma anche di diverbi e tragici avvenimenti. Si spos\u00f2 giovanissimo con Beth Lynn nel 1983, divorziando due anni dopo. Nel 1984, terminato un tour in compagnia di Ozzy Osbourne, Vince, guidando la sua vettura in pieno stato di ebbrezza, caus\u00f2 un disastroso incidente stradale, provocando la morte di Razzle, batterista degli Hanoi Rocks, che stava viaggiando assieme a lui. La morte di Razzle incit\u00f2 la sua famiglia e gli Hanoi Rocks a fargli causa, e Neil venne cos\u00ec condannato ad un mese di carcere, scontandone solamente 19 giorni dietro il pagamento di una cauzione.\nNel 1989, Neil ebbe un forte litigio con i Guns N' Roses, venendo alle mani con Izzy Stradlin, accusato di aver corteggiato la sua nuova moglie, Sharise Ruddell. Nel 1992, debilitato dall'abuso di droghe, venne cacciato dal bassista e leader dei M\u00f6tley Cr\u00fce, Nikki Sixx, a causa della sua scarsa lucidit\u00e0 sul lavoro e venne sostituito da John Corabi.\nCarriera solista.\nUna volta cacciato dai Crue nel febbraio 1992, Vince Neil ricevette quasi immediatamente una richiesta dalla Walt Disney Company per comporre un brano da inserire nella colonna sonora del film \"Encino Man\", una commedia con Pauly Shore, che venne reintitolata \"California Man\" per il mercato europeo. Collaborando con Tommy Shaw e Jack Blades dei Damn Yankees, il trio comporr\u00e0 per il film il brano \"You're Invited (But Your Friend Can't Come)\". Durante il 1992 Neil si dedic\u00f2 alle corse con i CART, in veste di partecipante e sponsor. Tuttavia, nella sua prima corsa a Long Beach, Neil si ritir\u00f2 dopo aver rischiato un incidente dopo il terzo giro di gara.\nNel frattempo Neil si dedic\u00f2 ad intraprendere la nuova carriera solista, arruolando il batterista degli Enuff Z'Nuff, Vikki Foxx, e l'ex bassista di Ozzy Osbourne e Billy Idol Phil Soussan. Dopo aver contattato diversi chitarristi, tra cui figuravano Warren DeMartini dei Ratt e Adrian Vandenberg degli Whitesnake senza successo, il frontman otterr\u00e0 infine la collaborazione del talentuoso Steve Stevens, ex chitarrista di Billy Idol, Atomic Playboys, nonch\u00e9 reduce dal recente progetto Jerusalem Slim, capeggiato da Michael Monroe degli Hanoi Rocks (ironicamente lo stesso gruppo che ebbe degli attriti con Neil per aver causato la morte del loro batterista Razzle). Altri membri che faranno parte della formazione saranno il chitarrista ritmico Dave Marshall, proveniente dai Brunette (band dalle quali ceneri nacquero gli Hardline) ed il bassista Robbie Crane. Una volta avviato il progetto, e dopo aver concluso un accordo con la Warner Bros. Records, Neil pass\u00f2 alla pubblicazione del debutto solista intitolato \"Exposed\", che verr\u00e0 pubblicato nel 1993 e prodotto da Ron Nevison (Thin Lizzy, UFO, Damn Yankees, Kiss, Meat Loaf e molti altri). Il disco si piazz\u00f2 alla 13\u00aa posizione nelle classifiche americane, ottenendo un buon successo.\nStevens abbandon\u00f2 la band poco dopo i tour di supporto di \"Exposed\", e successivamente fonder\u00e0 un supergruppo rock progressivo dall'unione con il bassista dei King Crimson Tony Levin ed il batterista Terry Bozzio in un progetto chiamato \"Bozzio Levin Stevens\". A sua sostituzione subentr\u00f2 il chitarrista Brent Woods, proveniente dai Wildside, mentre si assistette anche alla dipartita del secondo chitarrista Dave Marshall. Il secondo album di Neil \"Carved in Stone\" venne pubblicato in ritardo di qualche mese a causa della morte della figlia di quattro anni Skylar Lynnae Neil il 15 agosto 1995, dopo una lunga battaglia contro il cancro, proprio poco dopo la fine delle sessioni. Il disco, pubblicato il 12 settembre di quell'anno, verr\u00e0 prodotto dai Dust Brothers, coppia di produttori noti per aver pubblicato il secondo disco dei Beastie Boys. Il cantante e l'ex moglie, la spogliarellista e lottatrice nel fango Sharise Ruddell, successivamente denunciarono l'azienda Rocketdyne per la fuoriuscita di prodotti cancerogeni accanto alla loro casa nella Simi Valley, che per la coppia causarono la morte della bambina. Il tragico evento fece precipitare il singer in una profonda depressione, e forse anche per questo motivo il tour relativo al nuovo disco culmin\u00f2 in una scazzottata tra Crane e Neil. Naturalmente il bassista perse il posto nella band, sostituito solo provvisoriamente da Dana Strum degli Slaughter.\nNeil quindi sospese l'attivit\u00e0 solista quando nel 1996 verr\u00e0 reintrodotto nei M\u00f6tley Cr\u00fce, col quale dar\u00e0 alla luce il settimo album \"Generation Swine\" nel 1997. Crane in seguito collabor\u00f2 con l'ex frontman dei Ratt e Arcade Stephen Pearcy nel suo nuovo progetto chiamato Vertex, prima di raggiungere gli stessi Ratt durante la loro riunione nel 1997. Foxx, dopo un'esperienza nei Warrant, entr\u00f2 nei BulletBoys.\nNel 1999 venne pubblicato il tribute album ai M\u00f6tley Cr\u00fce \", dove il ricavato delle vendite venne devoluto in beneficenza alla Skylar Neil Memorial Foundation, un'organizzazione fondata dal cantante per aiutare i bambini negli ospedali, in memoria della figlia.\nNeil nel 2001 decise poi di riassemblare una formazione solista, parallelamente alla carriera con i Crue, partecipando al \"Voices Of Metal\" tour\" assieme ai Ratt, Slaughter e Britny Fox. Oltre ad un ritrovato Brent Woods dietro le sei corde, il resto della formazione vedeva la sezione ritmica degli Union, composta dal bassista Jamie Hunting ed il batterista Brent Fitz. Nel bel mezzo del tour, Hunting venne poi allontanato in circostanza sconosciute, venendo presto sostituito dal vecchio collega di Neil Phil Soussan. Soussan per\u00f2 suon\u00f2 solo in occasione di tre concerti, ed in seguito Hunting e Neil si riappacificarono in occasione di nuove date previste per quel settembre a Buenos Aires. La band di Neil partecip\u00f2 anche come co-headliners ad un tour estivo nel 2002, con i Tesla, Skid Row e Jackyl. Gli Skid Row e la Vince Neil band inoltre intrapresero in seguito una breve serie di date canadesi in giugno. Poco dopo Neil venne arrestato, per aver preso a calci e pugni il suo produttore fuori da un locale in aprile.\nNel tardo 2002 la band di Neil venne aggiornata con Jeff Blando degli Slaughter alla chitarra e Alan Vine al basso. Il gruppo suon\u00f2 al fianco dei Poison e Skid Row in un tour statunitense in maggio. Nel 2003 il frontman pubblica il nuovo disco, il live album \"Live at the Whisky - One Night Only\", che ripropone quasi unicamente brani dei M\u00f6tley Cr\u00fce.\nTempi recenti.\nTornato nel circuito live nel 2004, la Neil band vede l'entrata del chitarrista Jason \"Hook\" Grinstead, noto per aver avuto un passato in diverse band come i No Love Lost, Killer Dwarfs, BulletBoys ed altri. Tuttavia Hook abbandon\u00f2 la formazione verso met\u00e0 maggio per raggiungere la band di Hilary Duff e per pubblicare il suo EP solista \"Safety Dunces\" (2007). A sostituire Hook fu Keri Kelli, altro veterano che aveva fatto strada in band come Adler's Appetite, Ratt, Warrant, Slash's Snakepit, Pretty Boy Floyd, L.A. Guns e BulletBoys. Il gruppo partecip\u00f2 poi ad un unico show al Altitude Club di Lake Tahoe il 3 luglio, supportato dalla ex band di Sammy Hagar, The Waboritas. In attesa della riunione dei M\u00f6tley Cr\u00fce, un Vince Neil quarantatreenne partecip\u00f2 al reality show Extreme Makeover trasmesso sulla MTV nazionale come \"The Remaking of Vince Neil\". Nel programma il singer si sottopose ad allenamenti, fitness e chirurgia plastica. Sfortunatamente il 23 luglio ad un concerto al Hampton Beach Casino Ballroom di Hampton Beach, New Hampshire, il frontman si ruppe una gamba in un incidente stradale. Neil in settembre collabor\u00f2 con Nikki Sixx per il nuovo disco dei M\u00f6tley Cr\u00fce, ma compose un altro brano solista intitolato \"Promise Me\", con la collaborazione del noto produttore Desmond Child. Il video promozionale del brano venne girato durante la sua apparizione all'evento organizzato da Playboy \"old Playmates versus new Playmates\" al The Palms Hotel &amp; Casino in Las Vegas il 3 ottobre. Le date britanniche partirono in novembre supportati dagli Starwood (una sorta di \"nuova\" versione dei Lizzy Borden) e dagli svedesi M.ill.ion. Queste date vennero cancellate proprio poco prima dell'inizio, e poi riorganizzate pi\u00f9 tardi lo stesso mese.\nNel 2005 Neil parteciper\u00e0 al nuovo tour mondiale dei M\u00f6tley Cr\u00fce, per promovuovere la nuova raccolta \"Red, White &amp; Cr\u00fce\", concludendo in Australia in dicembre. Oltre all'attivit\u00e0 musicale, Neil lanci\u00f2 una nuova etichetta di vini, la Vince Vineyards della Napa Valley.\nNel 2012 Neil decide di provare una nuova avventura da imprenditore con l'apertura di uno strip club a Las Vegas chiamato \"Girls, Girls, Girls\" che, per ammissione dello stesso cantante, dovrebbe funzionare come trampolino di lancio per un'iniziativa di pi\u00f9 ampio respiro mirata alla creazione di una catena di strip club dedicati al rock and roll diffusi su tutto il territorio americano. Il locale chiuse un anno dopo."}
{"id": "499448", "revid": "119924054", "url": "https://it.wikipedia.org/wiki?curid=499448", "title": "Compressore assiale", "text": "Il compressore assiale \u00e8 una turbomacchina operatrice a flusso assiale per comprimere dei gas, nella quale il gas scorre parallelamente all'asse di rotazione.\nRispetto al compressore centrifugo gestisce maggiori portate a parit\u00e0 di superficie frontale, ma con un minore rapporto di compressione e quindi maggiori lunghezze per singolo stadio.\nNella turbina a gas, i compressori assiali sono collegati alla turbina da alberi di trasmissione rotanti. Quasi tutte le turbine a gas di taglia medio-grande di oggi sono a flusso assiale, mentre i motori pi\u00f9 compatti, come le APU (unit\u00e0 ausiliarie di potenza) o i motori di elicottero o autoarticolato, sono a flusso centrifugo.\nDescrizione.\nUn tipico compressore assiale possiede un \"rotore\", un disco con palettatura, seguito da uno \"statore\", e questo \u00e8 fisso al telaio. L'accoppiamento di uno statore e di un rotore (l'ordine dipende dal motore) \u00e8 detto \"stadio\". Lo Junkers Jumo 004 (1943), uno dei primissimi turbogetti, possedeva otto stadi, il Lyulka AL-21F (primi anni 1960) ne possedeva ben 14, il General Electric J79 (fine anni 1950) addirittura 17. I moderni motori a getto invece, migliorando il rapporto di compressione di un singolo stadio grazie all'impiego di materiali pi\u00f9 adatti e dall'aerodinamica pi\u00f9 raffinata, possiedono un numero di stadi pi\u00f9 limitato, sebbene utilizzino due (o pi\u00f9) compressori in serie, il \"compressore di bassa pressione\" ed il \"compressore di alta pressione\" mossi da alberi separati che ruotano a velocit\u00e0 differenti per ottimizzarne i rendimenti. Il Klimov RD-33 (anni 1970) usa 4 stadi per la ventola e 9 per il compressore, l'Eurojet EJ200 (anni novanta) invece 3 per la ventola ed appena 5 per il compressore.\nProcedendo nel compressore, il volume di aria a disposizione del flusso si riduce mentre la pressione totale aumenta.\nIn un motore a getto il compressore \u00e8 mosso da una turbina posta davanti allo scarico della camera di combustione. La turbina utilizza quindi una parte dell'energia liberata dalla combustione per muovere il compressore, tipicamente dal 60 al 65%, la frazione rimanente di energia viene impiegata nell'ugello di scarico per generare la spinta propulsiva.\nTeoria.\nIl comportamento di un singolo stadio di un compressore assiale, nelle ipotesi semplificative di velocit\u00e0 radiale nulla e velocit\u00e0 assiale costante, \u00e8 illustrato in figura, dove si trovano \"u\"1 la velocit\u00e0 assoluta di ingresso nel rotore, \"u\"2 la velocit\u00e0 assoluta di uscita dal rotore, \"w\"1 la velocit\u00e0 relativa di ingresso nel rotore, \"w\"2 la velocit\u00e0 relativa di uscita dal rotore e con \"U\" la velocit\u00e0 di rotazione del rotore. Inoltre si sono specificati con \"ut\" la velocit\u00e0 tangenziale assoluta di entrata e con pedice \"a\" la velocit\u00e0 assiale assoluta di entrata. Analogamente per \"w\", la velocit\u00e0 relativa al rotore. Le velocit\u00e0 relative allo statore mostrano il pedice 2.\nOsservando la figura si pu\u00f2 notare (cos\u00ec come si pu\u00f2 ricavare dall'analisi dei triangoli di velocit\u00e0) che\nnel rotore le palette divergono, cos\u00ec che il flusso nel sistema di riferimento del rotore si comporta come in un condotto divergente (diffusore). Analogamente anche la palettatura dello statore \u00e8 divergente per permettere la conversione di energia cinetica in energia meccanica di pressione.\nCome nel compressore centrifugo, anche nel caso del compressore assiale si pu\u00f2 ricavare che la potenza \u00e8 proporzionale al quadrato della velocit\u00e0 di rotazione.\nLe palette debbono essere svergolate, cio\u00e8 presentare un diverso angolo rispetto alla corrente a seconda della distanza della sezione dal centro di rotazione. Infatti la velocit\u00e0 relativa tra corrente e paletta cambia a seconda di questa distanza (la velocit\u00e0 lineare di rotazione \u00e8 infatti data dalla formula U = \"r\" \u00d7 \"\u03c9\", dove U \u00e8 la velocit\u00e0 lineare, \"r\" il raggio o meglio la distanza dal centro di rotazione ed \"\u03c9\" la velocit\u00e0 angolare, o il numero di giri al secondo moltiplicato per la lunghezza di un giro, 2\"\u03c0\").\nSviluppo.\nI primi compressori assiali offrivano una efficienza assai limitata, talmente limitata che nei primi anni '20 si pensava che in pratica un motore a getto fosse impossibile da costruire. Ma le cose cambiarono radicalmente quando Alan Arnold Griffith pubblic\u00f2 un saggio nel 1926, nel quale si affermava che responsabili della scarsa efficienza del compressore erano le palette piatte usate all'epoca, le quali stallavano a qualsiasi numero di giri. Le prime palette infatti erano semplici \"piastrelle\", mentre lo studio di Griffith mostrava il vantaggio di palette a sezione alare, cio\u00e8 spesse vicino al \"bordo d'attacco\" e appuntite sul \"bordo d'uscita\". Il suo studio mostrava un diagramma dove una seconda turbina muoveva un'elica.\nSebbene Griffith fosse molto ben conosciuto per i suoi primi studi sulla fatica dei metalli e le misure degli sforzi, svolse ben poco lavoro direttamente connesso al saggio del 1926. L'unica conseguenza immediata fu un prototipo di compressore costruito da un collega di Griffith al RAE, Haine Constant. I primi tentativi di motore a getto, se si eccettuano quelli di Henri Coand\u0103 e di Giovanni Battista Caproni (si veda il motoreattore), vennero eseguiti da Frank Whittle e da Hans von Ohain utilizzando il pi\u00f9 conosciuto compressore centrifugo, ampiamente impiegato per la sua robustezza, compressione, leggerezza e bassa inerzia, per i turbocompressori dei motori a pistoni.\nGriffith valut\u00f2 il lavoro di Whittle nel 1929, scartandolo come null'altro che un errore matematico ed afferm\u00f2 che una sezione frontale tanto grande sarebbe stata un ostacolo insormontabile per un aereo ad alte prestazioni.\nIl vero lavoro sui compressori assiali inizi\u00f2 negli anni '30. In Inghilterra Haine Constant raggiunse un accordo con una compagnia di turbine a vapore, la Metropolitan Vickers (od anche \"Metrovick\"), nel 1937, iniziando a dirigere i suoi sforzi verso il motore turboelica, basato sulle idee di Griffith, nel 1938. Nel 1940, dopo i successi del motore centrifugo di Whittle, Constant inizi\u00f2 a lavorare sul getto puro, il Metrovick F.2.\nIn Germania Hans von Ohain aveva gi\u00e0 prodotto diversi motori centrifughi, alcuni di questi avevano anche volato, ma tutti gli sviluppi furono poi indirizzati verso i Junkers ed i BMW a compressore assiale.\nNegli Stati Uniti d'America sia Lockheed Corporation che General Electric vinsero commesse per la fornitura di motori a getto assiali, prima turbogetti e poi turboeliche. Anche la Northrop lavor\u00f2 ad un proprio turboelica, che la Marina compr\u00f2 nel 1943. Persino la Westinghouse entr\u00f2 nella competizione nel 1942 con il J30.\nNegli anni cinquanta praticamente tutti i motori pi\u00f9 potenti erano dotati di un compressore assiale. Come Griffith aveva rilevato nel 1929, il pi\u00f9 elevato ingombro assiale del compressore centrifugo era causa di una resistenza aerodinamica eccessiva rispetto al pi\u00f9 stretto compressore assiale. Inoltre il compressore assiale poteva garantire eccellenti rapporti di compressione semplicemente aggiungendo degli stadi, creando un motore leggermente pi\u00f9 lungo.\nPer quanto riguarda il compressore centrifugo, questo \u00e8 molto pi\u00f9 semplice da disegnare, \u00e8 pi\u00f9 corto, pi\u00f9 leggero e garantisce prestazioni inarrivabili per singolo stadio. Questo \u00e8 il motivo per il quale \u00e8 utilizzato su elicotteri ed APU, dove l'ingombro totale ed il peso giocano un ruolo meno marginale.\nMotori a getto a flusso assiale.\nNelle applicazioni sui motori a getto, il compressore si trova ad affrontare una grande variet\u00e0 di condizioni operative. A terra, durante il decollo, la pressione (statica) all'imbocco \u00e8 elevata, mentre la velocit\u00e0 di imbocco \u00e8 nulla ed il compressore attraversa una grande variet\u00e0 di velocit\u00e0 quando viene azionato. Una volta in volo la pressione (statica) all'imbocco scende, ma la velocit\u00e0, sempre all'imbocco, sale a causa del movimento dell'aeroplano, recuperando parte della pressione ed il compressore tende a girare a velocit\u00e0 di rotazione costante per lunghi periodi di tempo.\nSemplicemente non esiste un compressore che si adatti a tutti questi stati di funzionamento. I compressori a geometria fissa, come quelli montati sui primi motori a getto, avevano un rapporto di compressione piuttosto limitato, circa 4 o 5 ad 1. Come per qualunque motore a combustione, il consumo specifico \u00e8 fortemente in relazione con il rapporto di compressione, cos\u00ec vi fu una forte necessit\u00e0 economica nel migliorare gli stadi del compressore oltre questi rapporti di compressione.\nOltretutto il compressore poteva stallare se le condizioni all'imbocco cambiavano improvvisamente, un problema comune nei primi motori. In alcuni casi, se lo stallo avveniva vicino all'imbocco del motore, tutti gli stadi da quel punto in poi smettevano di comprimere l'aria. In questa situazione l'energia richiesta per far girare il compressore diminuiva rapidamente (dato che il compressore non compiva lavoro) e quindi l'aria calda rimanente a valle del combustore faceva girare ancora pi\u00f9 velocemente la turbina e ci\u00f2 che questa trascinava, ovvero il compressore stesso. Questa condizione, conosciuta come \"surging\" (o \"surge\" in inglese), fu uno dei problemi pi\u00f9 importanti nei primi motori e poteva portare le giranti della turbina o del compressore a ruotare tanto velocemente da staccarsi dall'albero ed essere scagliate fuori dal motore.\nPer queste ragioni i compressori assiali sono considerevolmente pi\u00f9 complessi di quelli dei primi turbogetti.\nAlberi.\nPraticamente tutti i motori moderni sono concepiti con due compressori, il primo a bassa pressione ed un secondo di alta pressione. Su motori di elevato diametro sono stati introdotti anche tre alberi concentrici per ottimizzare la velocit\u00e0 di rotazione delle varie sezioni del compressore in relazione alle dimensioni delle palette. Ogni compressore \u00e8 mosso dal proprio albero, trascinato a sua volta da una turbina, rispettivamente di bassa o di alta pressione. Questo sistema consente di aumentare l'efficienza del motore.\nSpillamento del flusso, statori a geometria variabile.\nQuando un aeromobile cambia velocit\u00e0 o quota, varia di conseguenza la pressione dell'aria all'imbocco del compressore. Per fare in modo che il compressore si adatti alle varie condizioni, sin dagli anni '50 si \u00e8 cominciato a \"spillare\" (ovvero sottrarre) aria a met\u00e0 del compressore; in questo modo il carico di lavoro del compressore diminuisce e si evita che negli ultimi stadi vi sia un volume eccessivo di aria. Questo accorgimento \u00e8 sfruttato in particolar modo all'avviamento del motore, infatti \u00e8 comprensibile che quando gli stadi rotorici inizino a ruotare non comprimano il flusso alla massima efficienza, cosicch\u00e9 negli stadi finali il volume d'aria sarebbe troppo grande se una parte non ne fosse spillata. La parte di aria spillata viene impiegata anche per raffreddare le palette della turbina, l'organo pi\u00f9 sollecitato sia meccanicamente che termicamente. Le palette sono cave all'interno e le pi\u00f9 sofisticate posseggono fori per la circolazione dell'aria. Infine l'aria del compressore viene usata sia per pressurizzare la cabina, per l'aria condizionata.\nUn disegno pi\u00f9 avanzato, a statore variabile, usa palettature che possono essere ruotate individualmente attorno al loro asse, in opposizione all'asse di potenza del motore. Per l'avviamento possono essere ruotate per \"aprire\", riducendo la compressione, per poi essere ruotate indietro verso il flusso a seconda delle condizioni esterne. Il General Electric J79 \u00e8 il primo esempio di statore a geometria variabile, ed oggi \u00e8 una caratteristica comune di molti motori militari.\nChiudendo progressivamente gli statori variabili, mentre la velocit\u00e0 del compressore diminuisce, si riduce la pendenza della curva di stallo (o di pompaggio) della macchina, migliorando il margine di lavoro della macchina. Incorporando statori variabili nei primi cinque stadi, la General Electric ha sviluppato un compressore assiale a dieci stadi in grado di operare ad un rapporto di compressione di 23:1.\nVentola.\nNei motori a getto, la spinta \u00e8 generata dalla variazione di quantit\u00e0 di moto dell'aria trattata. Una stessa spinta si pu\u00f2 ottenere accelerando una grande massa di aria a basse velocit\u00e0 o una piccola massa di aria ad alte velocit\u00e0. Alte velocit\u00e0 di efflusso comportano peggiori rendimenti propulsivi e problemi di rumorosit\u00e0, ma sono a volte indispensabili per raggiungere elevate velocit\u00e0 di volo.\nAl contrario, lo spostamento di una gran massa di aria a velocit\u00e0 relativamente bassa pone problemi di ingombro e di maggiore resistenza nelle fasi di volo in cui non \u00e8 richiesta la massima spinta, dato l'aumento della sezione frontale del motore necessaria a trattare la maggiore quantit\u00e0 di aria.\nVerso la fine della seconda guerra mondiale venne sperimentato in diversi progetti tedeschi (con il motore Daimler-Benz DB 670) e britannici (con il Metropolitan-Vickers F.3) l'utilizzo di una frazione della potenza disponibile alla turbina per azionare una ventola (o \"fan\" dagli inglesi) per un flusso di aria aggiuntivo che non veniva fatto passare per la camera di combustione.\nLa ventola \u00e8 generalmente calettata sullo stesso albero che muove il compressore di bassa pressione, ma specialmente per motori di elevato diametro ad alto rapporto di bypass, pu\u00f2 anche essere mossa da un albero a lei dedicato come nel Rolls-Royce Trent 1000 o da un riduttore di giri collegato all'albero di bassa pressione come sul Pratt &amp; Whitney PW1000G. Su motori a basso rapporto di diluizione (in particolare destinati a velivoli militari da combattimento) \u00e8 frequente l'impiego di ventole a due stadi in grado di aumentare il rapporto di compressione del fan e contenere gli ingombri trasversali.\nTurboreattori a doppio flusso.\nCon il miglioramento dei rendimenti delle turbomacchine, si rese disponibile una potenza all'albero sempre maggiore. Nei primi anni cinquanta, la Rolls-Royce svilupp\u00f2 il primo motore turboventola ad entrare in servizio, il Conway.\nIn questa tipologia di motori, l'aria in ingresso viene separata in un \"flusso caldo\", destinato ad attraversare la ventola, il compressore, la camera di combustione e la turbina, ed un \"flusso freddo\" che \u00e8 trattato solamente dal \"fan\". Se i due flussi escono dal medesimo ugello di scarico, il motore viene detto a \"flussi associati\", altrimenti a \"flussi separati\".\nUn turboventola a flussi associati, miscelando il flusso freddo con quello caldo proveniente dalla turbina, introduce anche il beneficio di abbassare la temperatura dei gas di scarico. In pi\u00f9, dal momento che il rumore di un turbogetto \u00e8 proporzionale all'ottava potenza della velocit\u00e0 dei gas di scarico, il sistema di diluizione abbassa la velocit\u00e0 media dei gas di scarico riducendo sensibilmente anche il rumore del motore. I primi aeroplani di linea a getto degli anni '60 erano famigerati per il loro assordante \"urlo\", mentre i moderni motori turboventola, malgrado incrementino le prestazioni, sono molto meno rumorosi.\nA riduzione di questo beneficio c'\u00e8 il fatto che la resistenza aerodinamica aumenta in maniera esponenziale alle alte velocit\u00e0, quindi mentre sulla carta il motore turboventola risulta molto pi\u00f9 efficiente, nella realt\u00e0 l'efficienza complessiva \u00e8 inferiore a quella teorica. Ad esempio, i motori turboventola pi\u00f9 recenti (CFM56) del Boeing 737 ad alto rapporto di diluizione lavorano con un'efficienza globale di circa il 30% superiore rispetto ai modelli pi\u00f9 vecchi. D'altro canto, i turboventola per aerei militari, specialmente quelli ad alte prestazioni come gli aerei da caccia, possiedono rapporti di diluizione molto bassi tanto da renderli, in alcuni casi limite, affini ai turbogetti (in inglese definiti \"leaky turbojets\", in italiano \"turbogetti a trafilamento\").\nRaffreddamento della turbina.\nIl fattore limitante nel progetto di un turbogetto non \u00e8 il compressore, ma la temperatura sopportabile dalla turbina. \u00c8 abbastanza facile costruire un motore che possa fornire sufficiente aria compressa che, qualora impiegata per la combustione, possa fondere la turbina; questa era una delle cause principali di rottura dei primi motori tedeschi. I progressi nel raffreddamento ad aria e nei materiali impiegati hanno permesso di aumentare vertiginosamente le temperature di lavoro delle turbine, consentendo un aumento altrettanto marcato dei rapporti di compressione dei motori a getto. I primi motori di prova avevano rapporti forse di 3:1 e i primi motori in produzione come lo Junkers Jumo 004 arrivavano intorno al 4:1, circa quanto i moderni motori a pistoni. I progressi iniziarono immediatamente e non si sono fermati; il pi\u00f9 recente Rolls-Royce Trent lavora a circa 40:1, molto oltre qualsiasi motore a pistoni.\nDal momento che il rapporto di compressione \u00e8 fortemente legato al consumo di combustibile, questo aumento di circa 8 volte nel rapporto di compressione si riflette realmente in un consumo di combustibile di 8 volte inferiore per ogni livello di potenza assegnata al motore. Questa \u00e8 la ragione per cui l'industria aerospaziale preme tantissimo sull'impiego esclusivo di motori di ultima generazione.\nAnnotazioni sul progetto.\nScambio di energia tra il rotore ed il fluido.\nIl movimento relativo tra le palette ed il fluido ne aumenta la velocit\u00e0, la pressione o entrambe quando il fluido attraversa il rotore stesso. La velocit\u00e0 viene aumentata dal rotore, mentre lo statore converte l'energia cinetica in energia di pressione. Nei progetti pi\u00f9 comuni, nel rotore avviene anche un certo effetto di diffusione.\nL'incremento di velocit\u00e0 del fluido dato dal rotore avviene principalmente nella direzione tangenziale e lo statore elimina la quantit\u00e0 di moto in questa direzione (trasformandola appunto in aumento di temperatura e pressione).\nL'aumento della pressione si accompagna ad un aumento nella temperatura di ristagno. Assegnata la geometria, l'aumento di temperatura dipende dal quadrato del numero di Mach tangenziale dello stadio del rotore. I motori turboventola attuali hanno ventole che lavorano a Mach 1,7 e pi\u00f9, e richiedono notevoli strutture di contenimento e di abbattimento del rumore per ridurre i danni per perdita della paletta ed il rumore.\nDiagrammi di velocit\u00e0.\nGli stadi di palette sono progettati a partire dai diagrammi di velocit\u00e0. Il diagramma di velocit\u00e0 mostra la velocit\u00e0 relativa tra gli stadi di palette ed il fluido.\nIl flusso assiale attraverso il compressore viene mantenuto il pi\u00f9 possibile prossimo a Mach 1 per massimizzare la spinta una volta assegnata la taglia del compressore. Il numero di Mach tangenziale determina invece il salto di pressione massimo ottenibile.\nGli stadi di palette fanno ruotare il fluido di un angolo \"\u03b2\": angoli pi\u00f9 elevati permettono rapporti di temperatura pi\u00f9 elevati ma richiedono una robustezza strutturale superiore.\nGli stadi di palette moderni hanno allungamento inferiore e robustezza superiore.\nMappa del compressore.\nLa mappa del compressore ne mostra le prestazioni e permette di determinare le condizioni operative ottimali. Essa mostra in ascissa la portata, in genere come percentuale della portata massica di targa o in unit\u00e0 di misura reali. L'incremento di pressione \u00e8 indicato in ordinata come rapporto tra la pressione di ristagno all'ingresso ed all'uscita.\nUna linea di picco o di stallo identifica il confine a sinistra del quale le prestazioni del compressore si degradano rapidamente e identifica il massimo rapporto di compressione che si pu\u00f2 ottenere ad una data portata. Sono riportati anche i limiti di efficienza e le linee di funzionamento per particolari velocit\u00e0 di rotazione.\nStabilit\u00e0 del compressore.\nL'efficienza del funzionamento \u00e8 pi\u00f9 elevata in prossimit\u00e0 della linea di stallo. Se la pressione a valle dovesse salire oltre il massimo fornibile dal compressore, questo andrebbe in stallo e diventerebbe instabile.\nIn genere l'instabilit\u00e0 avviene alla frequenza risonanza di Helmholtz (del sistema formato dal compressore e dal volume che si trova appena dopo di esso."}
{"id": "499451", "revid": "125410323", "url": "https://it.wikipedia.org/wiki?curid=499451", "title": "Fred Saberhagen", "text": "Biografia.\n\u00c8 stato un veterano dell'aviazione militare, un appassionato di scacchi e karate e uno scrittore professionista che ha lavorato a lungo nel mondo dell'editoria. Fra l'altro, dal 1967 al 1973 ha collaborato all\"'Encyclopedia Britannica\" per cui ha compilato, tra le tante, la voce relativa alla fantascienza.\nCome scrittore di fantascienza esord\u00ec nel 1961 con un racconto su \"Galaxy\", mentre il suo primo romanzo, una storia di persone dai forti poteri PSI, \"THe Golden People\", era del 1964.\nScrisse diverse saghe fantascientifiche, fra cui quella che gli ha dato la notoriet\u00e0 dei \"Berserker\" (edita in italiano in parte dalla collana \"Urania\"). Questo nome, derivato dallo scandinavo e che indica i guerrieri colpiti da \"amok\", follia omicida, \u00e8 quello di enormi astronavi da guerra, autocomandate e autoriproducentesi che, costruite millenni or sono da una razza ora estinta, si battono contro tutte le forme di vita. Questo ciclo ci fornisce la chiave per comprendere Saberhagen, il cui tema di base \u00e8 la lotta della vita contro la morte. In una serie di scritti in cui si rivolta completamente il luogo comune dell'eroe positivo che combatte il male per costruirne l'impianto attorno a un nemico comune, chi si avvale di questo conflitto \u00e8 la \"vita\" stessa, in quanto \u00e8 costretta a progredire come mai avrebbe fatto se non fosse stata sottoposta a uno stimolo continuo dalla sfida di questi irriducibili nemici. \"Berserker\" \u00e8 una space-opera in cui si innesta una speculazione sulla natura della societ\u00e0 umana.\nMalgrado questo, Saberhagen non \u00e8 n\u00e9 un sentimentale n\u00e9 uno che si rifugia nell'ironia: le sue entit\u00e0 aliene rimangono sempre tali, estremamente \"diverse\" da noi, non soffrono di ambiguit\u00e0 comportamentali come in altri autori.\nOltre alla serie dei \"Berserker\", Saberhagen ha scritto una trilogia di fantascienza, \"The Empire of the East\", in cui le leggi scientifiche sono tradotte nelle regole della magia e viceversa.\nLa sua ispirazione a volte attingeva alla letteratura, all'arte, al mito, alla teologia, alla storia: \u00e8 facile trovare nei suoi scritti personaggi ispirati a Francesco d'Assisi, a Galileo Galilei, a Teilhard de Chardin. Alcuni dei suoi romanzi hanno Dracula a protagonista: un Dracula alieno animato da un forte senso della giustizia.\nNegli ultimi anni della sua vita si stabil\u00ec ad Albuquerque, nel Nuovo Messico.\nNell'agosto del 2005 rivel\u00f2 che gli era stato diagnosticato un cancro, che lo uccise due anni dopo."}
{"id": "499456", "revid": "287204", "url": "https://it.wikipedia.org/wiki?curid=499456", "title": "Sufriti", "text": "Sufriti (Arabo \u0635\u0641\u0631\u064a\u0629, \"\u1e62ufriyya\") erano chiamati quei kharigiti che, all'inizio del califfato dell'omayyade Yaz\u012bd b. Mu\u02bf\u0101wiya, si ribellarono con Ab\u016b Bil\u0101l Mird\u0101s ibn Udayya, della trib\u00f9 dei Ban\u016b Tam\u012bm.&lt;br&gt;\nDevono il loro nome al primo loro organizzatore: \u02bfAbd All\u0101h ibn al-Asfar, anche se altre fonti citano come nome \u02bfAbd All\u0101h ibn al-\u1e62aff\u0101r o Ziy\u0101d ibn al-A\u1e63far. La parola \"A\u1e63far\" o \"al-\u1e62aff\u0101r\" si ricollegano alla radice linguistica \"\u1e63-f-r\" (che indica il colore \"giallo\") e da essa sarebbe derivato il termine arabo \"\u1e62ufriyya\", anche se non manca chi riconduce il riferimento al colore giallo all'incarnato che tali kharigiti, per le loro ascetiche maniere di vivere, avrebbero inevitabilmente assunto.\nOriginatisi a Ba\u1e63ra (vero centro-motore del pensiero kharigita), i Sufriti s'insediarono per\u00f2 presto nell'attuale Khuzist\u0101n iraniano (regione di Ahw\u0101z), abbastanza defilata rispetto ai principali centri di potere omayyadi e da l\u00ec la loro volont\u00e0 di auto-finanziarsi, ricorrendo a un'attivit\u00e0 predatoria ai danni dei traffici mercantili, provoc\u00f2 la reazione califfale.\nNella battaglia di Dar\u0101bjird (680) i Sufriti furono sgominati e lo stesso Mird\u0101s mor\u00ec.\nA lui succedette allora \u02bfImr\u0101n ibn Hitt\u0101n (m. 704 ca.), assai meno intenzionato del suo predecessore a far valere con le armi le ragioni del movimento che guidava, e pi\u00f9 incline all'arte poetica.\nNuove rivolte sufrite furono organizzate nel 695 e nel 718-720, entrambe in Iraq. Pi\u00f9 gravi furono quelle esplose nel 744 (in Iraq), nel 752 (in \u02bfOm\u0101n, contro i kharigiti ibaditi locali) e nel 794-796, ancora in Mesopotamia. \nIn totale contrasto con i movimenti kharigiti degli Azraqiti ( \"Az\u0101riqa\" ) e degli Ibaditi, i Sufriti furono i pi\u00f9 fedeli depositari del primo credo kharigita - ostile tanto all'\"usurpazione\" califfale omayyade quanto alle pretese dinastiche alidi - senza quelle innovazioni dottrinarie \"esagerate\" (\" ghuluww\" ) che caratterizzarono invece gli altri gruppi che si richiamavano al Kharigismo.&lt;br&gt;\nAl loro credo si rifaceva nell'VIII secolo un emirato costituito a Sigilmassa, nell'attuale sud marocchino, ma anche nell'algerina Tlemcen un certo Ab\u016b Qurra riusc\u00ec quasi nello stesso periodo a erigere uno staterello che si ispirava al kharigismo di tipo sufrita."}
{"id": "499457", "revid": "1543377", "url": "https://it.wikipedia.org/wiki?curid=499457", "title": "Compressore centrifugo", "text": "Un compressore centrifugo, o compressore radiale, \u00e8 una turbomacchina operatrice nella quale una girante posta in rapida rotazione fornisce energia ad un fluido comprimibile al fine di aumentarne la pressione.\nStoria.\nLe prime applicazioni con l'impiego di ventilatore centrifugo si ebbero nel campo dell'industria mineraria estrattiva per la ventilazione forzata delle miniere a partire dal XVI secolo. A tutt'oggi rimane per\u00f2 incerta l'invenzione della girante, che \u00e8 antecedente.\nAlcuni pensano che sia stato Leonardo da Vinci a suggerire per primo l'uso della forza centrifuga per sollevare liquidi, altre fonti riportano che fu Johann Jordan, nel 1680, a costruire una primitiva pompa centrifuga, seguito nel 1703 da Denis Papin che la utilizz\u00f2 per chiarire la formazione di un vortice forzato in un contenitore circolare o spirale mediante l'uso di palette. In seguito altri scienziati come Kernelien Le Demour, nel 1732, e Daniel Gabriel Fahrenheit descriveranno giranti centrifughe, ma non risultano applicazioni pratiche dei loro studi.\nTra il 1752 ed il 1754, Eulero discusse nell'ambito delle sue ricerche nel campo dell'idrodinamica, la sua teoria sui vortici. Solo nel 1818, per\u00f2, viene costruita da un anonimo la prima pompa centrifuga moderna, nota come la \"Pompa di Boston\" (o del Massachusetts), suo luogo di origine.\nIl primo brevetto per una turbina a gas fu rilasciato nel 1791 all'inglese John Barber, ma la tecnologia dell'epoca non era ancora pronta. La scarsa efficienza dei compressori, unita a materiali che non erano in grado di resistere alle alte temperature impedirono, fino ai primi anni del XX secolo, di costruire delle turbine in grado di muovere il compressore e fornire allo stesso tempo lavoro utile. I primi a riuscire nell'impresa furono i fratelli Armengaud in Francia, che sulla base di un brevetto di Charles Lemale costruirono una turbina tra il 1905 ed il 1906. Questa turbina di tipo misto vapore-aria era dotata di un compressore centrifugo multistadio che forniva un rapporto di compressione totale di 3:1 e bench\u00e9 funzionasse, aveva un rendimento di solo il 3%.\nIn campo aeronautico bisogner\u00e0 attendere gli anni trenta perch\u00e9 la tecnologia permettesse l'uso della turbina a gas per la propulsione aerea con i primi modelli di turbogetto con compressore centrifugo studiati da Frank Whittle in Gran Bretagna e Hans von Ohain in Germania.\nDescrizione del funzionamento.\nIl compressore centrifugo \u00e8 costituito da un disco palettato (girante o \"impeller\") messo in rotazione ad alta velocit\u00e0. A causa della forza centrifuga impressa dal disco palettato, l'aria viene aspirata dal centro della girante ed accelerata radialmente con un certo incremento di pressione dinamica. L'aria, una volta lasciata la girante, viene convogliata in un diffusore costituito da canali divergenti (parte statorica della turbomacchina) che converte l'energia cinetica in energia di pressione.\nGeneralmente i compressori centrifughi sono progettati in modo tale che l'aumento di pressione avvenga per met\u00e0 nella girante e per met\u00e0 nel diffusore, cio\u00e8 con un grado di reazione pari ad 1/2. Maggiore \u00e8 la velocit\u00e0 di rotazione della girante e maggiore sar\u00e0 la portata e l'aumento di pressione. Il limite superiore alla velocit\u00e0 di rotazione \u00e8 per\u00f2 dettato da considerazioni costruttive legate agli sforzi meccanici che agiscono sul disco e alla velocit\u00e0 dell'aria in uscita dalla girante che deve essere minore di Numero di Mach 1 per evitare gli effetti di compressibilit\u00e0 per il Muro del suono e di limite di pompaggio che porterebbero ad un crollo dell'efficienza del compressore.\nComponenti principali.\nIl compressore radiale si costituisce di una parte rotorica (girante) ed una statorica (diffusore) racchiuse da un corpo (o carcassa) che funge da presa d'aria (in ingresso) e da collettore in uscita. In alcuni motori aeronautici, pi\u00f9 compressori centrifughi possono essere montati in serie (uno a valle dell'altro) per aumentare il rapporto di compressione totale.\nGirante.\nLa girante, costituita da un disco rotorico, pu\u00f2 essere aperta o chiusa (c'\u00e8 un secondo disco ricavato sulla girante che copre le palette e sigilla i canali), inoltre la palettata pu\u00f2 essere su una sola o su entrambe le facce del disco. Quest'ultimo caso, girante a doppio ingresso, fu largamente utilizzata nei primi motori turbogetto dotati di compressore centrifugo (come il Nene) per aumentarne la portata con un ingombro assiale leggermente superiore.\nI primi compressori centrifughi avevano le palettature radiali dritte in modo da resistere meglio agli sforzi meccanici dovuti alla forza centrifuga. Con l'affinamento delle tecniche metallurgiche e l'introduzione di nuovi materiali le palette seguono profili curvi che migliorano il rendimento. Nel caso ideale, a parit\u00e0 di velocit\u00e0 periferica della girante (Vp nell'immagine a fianco), un profilo di uscita curvato in senso contrario a quello di rotazione, comporta minori velocit\u00e0 assolute (Vt) e minori perdite nel diffusore, viceversa un profilo con il bordo di attacco curvato nel senso di rotazione favorisce l'ingresso dell'aria. Per questo motivo, palettature con angolo di uscita maggiore di 90\u00b0 (quindi curvate in avanti, in maniera concorde al verso di rotazione), vengono spesso usate nel caso di ventilatori dove la componente cinetica ha un ruolo rilevante rispetto alla variazione del livello di pressione tra ingresso e uscita della girante.\nNel caso ideale l'aria lascia la girante con la sola velocit\u00e0 relativa (Vr) a cui, come detto si somma la velocit\u00e0 periferica. Nel caso reale, per\u00f2, all'interno di ogni canale compreso tra due palette si stabilisce un gradiente di pressione trasversale (in analogia a quanto succede in un profilo alare) che genera una componente di velocit\u00e0 relativa tale da far \"scivolare\" l'aria all'indietro di un certo angolo. Questo comporta che, nel caso reale, la componente della velocit\u00e0 dell'aria in uscita tangenziale alla girante, sar\u00e0 inferiore alla velocit\u00e0 periferica della girante, riducendo lo scambio energetico teorico (per unit\u00e0 di massa) a disposizione che varr\u00e0 (per un compressore centrifugo con ingresso assiale ed uscita radiale):\nformula_1\ndove con formula_2 si indica la componente tangenziale al disco della velocit\u00e0 di uscita, con formula_3 la velocit\u00e0 periferica della girante e con formula_4 (anche chiamato \"slip factor\") il rapporto tra le due velocit\u00e0 (con un valore tipico di circa 0,9).\nIn pi\u00f9, a causa delle perdite di attrito dovute al passaggio dell'aria tra i vari componenti del compressore, dovr\u00e0 essere fornito un lavoro maggiore di quello ideale, ed introducendo un \"power input factor\" formula_5 (con valori tipici compresi tra 1,035 e 1,04) lo scambio energetico nel compressore varr\u00e0:\nformula_6\nIl rapporto di compressione pu\u00f2 essere espresso considerando la trasformazione come adiabatica, dal momento che la rapidit\u00e0 del passaggio dell'aria nel compressore rende trascurabili gli scambi termici con l'esterno. Introducendo il \"rendimento adiabatico\" (\u03b7c) il rapporto di compressione pu\u00f2 essere espresso come:\nformula_7\ndove con formula_8 e formula_9 sono indicate le pressioni totali all'ingresso ed all'uscita del compressore, con formula_10 il calore specifico a pressione costante, con formula_11 il rapporto dei calori specifici a pressione e volume costanti e con formula_12 la temperatura di ristagno in ingresso.\nMaggiore \u00e8 la velocit\u00e0 di rotazione della girante e pi\u00f9 alto sar\u00e0 il rapporto di compressione ottenibile. D'altro canto velocit\u00e0 periferiche elevate comportano conseguenti sforzi meccanici deleteri per il profili curvilinei ed i dischi rotorici. Per giranti in lega leggera la velocit\u00e0 periferica \u00e8 in genere limitata a circa 460\u00a0m/s, che consente di ottenere (con un solo stadio) rapporti di compressione di circa 4:1. Utilizzando materiali pi\u00f9 resistenti quali le leghe di titanio si possono ottenere rapporti di compressione superiori a 8:1.\nDiffusore.\nL'aria in uscita da una girante possiede un'elevata energia cinetica che deve essere opportunamente convertita in un aumento di pressione statica. La diffusione in un flusso subsonico pu\u00f2 essere ottenuta realizzando un condotto divergente. Dal momento, per\u00f2, che il flusso incontra lungo il condotto un gradiente di pressione contrario, l'angolo di divergenza delle pareti non dovr\u00e0 essere troppo elevato in modo da evitare il distacco della vena in prossimit\u00e0 delle pareti con formazione di vortici e conseguente perdita di pressione statica ed aumento di temperatura. Se, invece, l'angolo fosse troppo piccolo si avrebbe un aumento della lunghezza del condotto con aumento di peso e perdita di pressione totale.\nGeneralmente la divergenza che permette di avere condotti contenuti e minori perdite si attesta intorno ai 7\u00b0, valore che pu\u00f2 raddoppiare nel caso di diffusori con un basso rapporto lunghezza/larghezza (o raggio) senza che si verifichino consistenti perdite di pressione di ristagno.\nCollettore.\nAll'uscita del diffusore il flusso pu\u00f2 essere raccolto da un unico collettore (se l'aria deve essere inviata ad un'unica utilizzazione) oppure da una serie di collettori se sono necessarie alimentazioni separate, come, ad esempio, le camere di combustione di tipo tubolare in un turbogetto.\nEffetti di comprimibilit\u00e0.\nQuando la velocit\u00e0 relativa tra un fluido comprimibile ed un corpo solido raggiunge velocit\u00e0 prossime a quella del suono (numero di Mach = 1), si innescano fenomeni di distacco di vena con formazione di vortici e onde d'urto che dissipano energia comportando notevoli perdite di pressione totale. Dal momento che il processo di diffusione \u00e8 gi\u00e0 critico a bassa velocit\u00e0, appare chiaro che raggiungere velocit\u00e0 soniche in ingresso ad un diffusore pu\u00f2 dar luogo a grosse perdite. Nei compressori di tipo aeronautico, per questioni di ingombro e peso si cerca di ottenere le massime portate con giranti di piccole dimensioni, raggiungendo velocit\u00e0 di rotazione assai elevate, ma generalmente dimensionate in modo da non superare Mach 0,8.\nIn un compressore di tipo aeronautico, poi, non \u00e8 trascurabile la velocit\u00e0 di ingresso nella girante dal momento che la velocit\u00e0 relativa in ingresso alle estremit\u00e0 delle palette pu\u00f2 anche raggiungere Mach 1. Questo pu\u00f2 essere in parte attenuato installando nella presa d'aria delle palettature fisse che inducono una rotazione del flusso in ingresso alla girante riducendo la velocit\u00e0 relativa sulle palette della girante. D'altra parte questa soluzione riduce lo scambio energetico teorico del compressore di una quantit\u00e0 pari al prodotto tra la componente assiale (formula_13) e la componente tangenziale (formula_14) della velocit\u00e0 in ingresso\nformula_15\nFenomeni di instabilit\u00e0.\nAll'interno di un compressore si possono creare fenomeni di instabilit\u00e0 che condizionano il rendimento della macchina. Si identificano in particolare instabilit\u00e0 a \"livello globale \"che coinvolgono l'intero sistema macchina-circuito esterno e instabilit\u00e0 a \"livello locale \"che interessano solamente il funzionamento della macchina. Generalmente fenomeni di instabilit\u00e0 di tipo globale si verificano in particolari condizioni di funzionamento alle quali piccole perturbazioni vengono amplificate dal sistema anzich\u00e9 essere smorzate.\nIl ciclo di pompaggio \u00e8 un fenomeno di instabilit\u00e0 globale (generato al raggiungimento del limite di pompaggio) che coinvolge sia compressori centrifughi sia compressori assiali. Le oscillazioni (che in genere hanno frequenza di pochi hertz), causate dalla repentina variazione di portata richiesta dall'utilizzatore, producono variazioni di pressione nel ramo di mandata del circuito con conseguente riflusso verso il compressore.\nLo stallo rotante \u00e8 un fenomeno di instabilit\u00e0 locale creato per distacco della vena fluida dalla superficie delle palette che si verifica soprattutto al diminuire della portata e costante regime di rotazione della macchina. Questo tipo di instabilit\u00e0 comporta variazioni di portata ridotte a differenza del pompaggio ma causa sollecitazioni periodiche sulle palette che possono generare rotture per fatica. Occorre sottolineare che questo tipo di fenomeno \u00e8 maggiormente presente nei compressori assiali, in quanto i compressori centrifughi hanno un campo centrifugo radiale che impedisce o rende pi\u00f9 difficile il distacco della vena fluida dalla paletta.\nApplicazioni.\nQuesti compressori sono principalmente utilizzati in piccoli motori aeronautici, nell'industria automobilistica e motociclistica (Kawasaki H2) come parte del sistema di sovralimentazione.\nSono molto usati nelle applicazioni di processo e per applicazioni in cui si voglia evitare ogni contaminazione del gas pompato con fluidi o solidi - non richiede infatti lubrificazione lato gas, in quanto gli alberi sono a sbalzo, come nella Pompa centrifuga, consentono buoni rapporti di compressione per stadio (fino a 10:1 per i compressori radiali) e solitamente non minori di 1,5.\nI \"compressori centrifughi\" vengono impiegati:\nVantaggi.\nI vantaggi di un compressore centrifugo :\nSvantaggi.\nSvantaggi di un compressore centrifugo :"}
{"id": "499459", "revid": "3358", "url": "https://it.wikipedia.org/wiki?curid=499459", "title": "Jan Smuts", "text": "Consigliere giuridico del presidente del Transvaal, Paul Kruger, divenne, ancora giovanissimo, personaggio di rilievo internazionale nel corso della seconda guerra boera, svolgendo importanti incarichi politico-diplomatici, promuovendo la resistenza boera e guidando alcuni \"commandos\" in attivit\u00e0 di guerriglia. Nella seconda parte della guerra si dimostr\u00f2 uno dei pi\u00f9 abili comandanti boeri e organizz\u00f2 audaci incursioni all'interno della colonia del Capo, che misero in forte difficolt\u00e0 i britannici.\nHa riacquistato notoriet\u00e0 grazie alla diffusione del concetto di \"olismo\", riemerso nella conferenza di Rio sull'ambiente del 1992, che egli defin\u00ec nel suo libro \"Holism and Evolution\" (\"Olismo ed evoluzione\") del 1926.\nA livello internazionale, fu uno dei principali contributori all'istituzione della Societ\u00e0 delle Nazioni. In seguito sollecit\u00f2 la formazione di un nuovo organismo internazionale per la pace: l'Organizzazione delle Nazioni Unite. Egli scrisse la prima versione della premessa allo Statuto delle Nazioni Unite. \nBiografia.\nStudi\u00f2 prima in Sudafrica e poi in Gran Bretagna. Alla fine del XIX secolo fu consigliere del presidente Paul Kruger, ministro degli interni nel 1910, ministro della difesa nel 1912 e nel 1915. Dal 1919 al 1924 fu primo ministro. In tale veste partecip\u00f2, dopo la prima guerra mondiale, a Parigi alle trattative di pace che sfociarono nel trattato di Versailles. In seguito ricopr\u00ec ripetutamente incarichi di governo per lungo tempo. \nFu a favore della separazione razziale tra bianchi e neri (ostile dunque alla miscegenation) tanto da essere un profondo sostenitore dell'apartheid. Per tale motivo il suo governo fu condannato dalla maggior parte dei paesi dell'assemblea generale delle Nazioni Unite per le sue politiche di discriminazione razziale. Nel 1941 ricevette la nomina a \"Field Marshal\" dell'esercito britannico."}
{"id": "499460", "revid": "897219", "url": "https://it.wikipedia.org/wiki?curid=499460", "title": "Anderson Lu\u00eds de Souza", "text": "Considerato uno dei migliori centrocampisti della sua generazione, \u00e8 uno dei pochi calciatori ad aver vinto la UEFA Champions League con due squadre diverse, Porto e Barcellona. Il 26 agosto 2013, alla vigilia del 36\u00ba compleanno, annunci\u00f2 il proprio ritiro a causa dei numerosi infortuni subiti negli ultimi tempi, dai quali non era mai riuscito del tutto a recuperare.\nNel 1999 fu eletto dal quotidiano portoghese \"Record\" \"rivelazione dell'anno\".\nBiografia.\nSposatosi all'et\u00e0 di 19 anni, ha un figlio nato nel 1998.\nCaratteristiche tecniche.\nCalciatore polivalente, Deco si \u00e8 affermato dapprima con la maglia del Porto di Mourinho nel ruolo di centrocampista centrale. Dotato di classe cristallina, aveva nella facilit\u00e0 di dribbling e nella visione di gioco i suoi punti di forza, dimostrando di essere un eccellente assist-man. Carente sotto il punto di vista atletico, Deco riusciva comunque a competere con giocatori di stazza e atletismo maggiore. Abile anche nei calci di punizione, il suo repertorio tecnico comprendeva altres\u00ec l'ottimo tiro e la capacit\u00e0 di effettuare precisi cross e lanci lunghi.\nCarriera.\nClub.\nEsordi.\nDeco inizi\u00f2 la sua carriera in Brasile, al Nacional Atl\u00e9tico Clube di San Paolo dove rimase un anno, debuttando nella serie A brasiliana all'et\u00e0 di 18 anni. Venne in seguito acquistato dal Corinthians; l\u00ec, dopo aver giocato 2 partite, il club spost\u00f2 nella squadra delle riserve, il Corinthians Alagoano.\nNel 1997, a 20 anni non ancora compiuti, Deco si trasfer\u00ec dal Brasile in Portogallo, passando dal Corinthians al Benfica insieme al compagno brasiliano Caju in cambio dell'equivalente di \u20ac 4 milioni odierni. Subito la squadra di Lisbona decise di mandarlo in prestito all'Alverca, squadra della seconda divisione portoghese, per una stagione. Qui Deco collezion\u00f2 32 presenze, 13 gol e 11 assist, arrivando ad un passo dal rinnovo con il Benfica. Tuttavia il club di Lisbona ed il rappresentante del giocatore non riuscirono a raggiungere un accordo, poich\u00e9 l'allora manager scozzese Graeme Souness non credeva che valesse la pena tenerselo. Il Benfica lo cedette cos\u00ec a titolo definitivo e a costo zero al Salgueiros, squadra di Porto e club satellite del F.C. Porto, nella stagione 1998-1999, dove ha totalizzato 12 presenze e 2 marcature. In seguito il giocatore venne acquistato dal F.C. Porto nella sessione invernale del calciomercato per l'equivalente di 1 miliardo di lire.\nPorto.\nSotto la guida dell'allenatore Jos\u00e9 Mourinho, nella stagione 2002-2003 segn\u00f2 10 goal in 30 partite; quell'anno ricevette anche diciassette cartellini gialli ed un rosso diretto. Nella stessa annata vinse la Coppa UEFA in finale contro il , che si somm\u00f2 alle affermazioni in campionato e in Coppa di Portogallo, successi che formarono una \"tripletta\" per il giocatore e per la squadra. In estate il Porto fu sconfitto dal nella partita che assegnava la Supercoppa europea. Nella stagione seguente la squadra riusc\u00ec a conquistare la UEFA Champions League. Nella finale contro il Deco mise a segno il gol del 2-0 (risultato finale 3-0). Alla fine del torneo fu insignito del premio di miglior centrocampista della competizione alla cerimonia di consegna degli UEFA Club Football Awards. A questo trionfo internazionale segu\u00ec anche quello in campionato, il secondo consecutivo.\nNell'estate del 2004 Deco fu acquistato dal F.C. Barcellona per 21 milioni di euro, compreso il cartellino di Ricardo Quaresma, che fece cos\u00ec il tragitto opposto. Nel corso della sua permanenza al Porto, Deco totalizz\u00f2 148 presenze e 33 reti nella Primeira Liga portoghese.\nBarcellona.\nAl Barcellona venne schierato da Frank Rijkaard come un centrocampista puro. Nel dicembre del 2004 si piazz\u00f2 secondo nella classifica del Pallone d'oro, dietro l'ucraino Andrij \u0160ev\u010denko del Milan e davanti al compagno di squadra Ronaldinho.\nDopo i segnali di ripresa arrivati nella seconda parte della stagione 2003-2004, Deco aiut\u00f2 la squadra catalana ad occupare saldamente il primo posto nella Liga dall'inizio alla fine della stagione 2004-2005 e ad aggiudicarsi cos\u00ec il titolo nazionale dopo cinque anni. In UEFA Champions League il Barcellona fu eliminato dal nel doppio confronto valido per gli ottavi di finale (vittoria per 2-1 al Camp Nou e sconfitta per 4-2 a Stamford Bridge).\nLa stagione 2005-2006 si concluse con il \"double\" Liga-Champions League. Dopo aver battuto ad agosto il , nella gara valida per l'assegnazione della Supercoppa di Spagna, nella quale Deco fu autore di due reti, il Barcellona si aggiudic\u00f2 la Liga per la diciottesima volta, con dodici punti di vantaggio sulla seconda classificata, il Real Madrid, e la UEFA Champions League per la seconda volta nella propria storia. Per le prestazioni fornite in Champions, Deco fu nuovamente nominato miglior centrocampista della competizione, premio che si era aggiudicato anche due anni prima.\nCon la seconda vittoria in Europa, Deco si unisce al gruppo di giocatori che hanno vinto pi\u00f9 Champions League con squadre diverse. Tale gruppo comprende giocatori del calibro di Cristiano Ronaldo (Real Madrid e Manchester United), Toni Kroos (Bayern Monaco e Real Madrid), Clarence Seedorf (, Real Madrid e ), Marcel Desailly (Olympique Marsiglia e Milan), Frank Rijkaard (Milan e Ajax), Didier Deschamps (Marsiglia e ), Owen Hargreaves ( e Manchester United), Xabi Alonso (Liverpool e Real Madrid), Edwin van der Sar (Ajax e Manchester United), Paulo Sousa (Juventus, ) e Eto'o (Barcellona e Inter). In quell'anno Deco venne anche nominato miglior giocatore della Coppa del mondo per club FIFA e uomo-partita della finale, terminata tuttavia con la vittoria dell'Internacional.\nNell'estate del 2007 Deco aveva una clausola rescissoria pari a 75 milioni di euro.\nDopo la fine dell'esperienza di Rijkaard sulla panchina catalana, nell'estate del 2008 Deco ormai riserva al Bar\u00e7a a causa dell'elevata concorrenza di altri quotati giocatori come anticipato dal nuovo allenatore Josep Guardiola, lasci\u00f2 il club spagnolo per trasferirsi al , che aveva investito 10 milioni di euro per l'acquisto e che gli fece sottoscrivere un contratto di tre anni.\nChelsea.\nDeco arriv\u00f2 al Chelsea come primo acquisto londinese della gestione di Luiz Felipe Scolari, anch'egli alla sua prima stagione a Londra dopo l'esperienza come allenatore del .\nL'esordio di Deco nel Chelsea fu proficuo: grazie a due gol nelle prime due partite di campionato (contro il e il Wigan Athletic) venne eletto giocatore del mese di agosto della Premier League. Segu\u00ec il suo debutto in Champions League con la maglia dei \"Blues\", il 16 settembre. Infortunatosi in allenamento, torn\u00f2 in campo il 19 ottobre 2008, entrando come sostituto in una partita contro il . Fu espulso nella partita persa per 3-1 contro la il 4 novembre 2008. Dopo questa gara Deco segn\u00f2 in campionato una rete contro il Bolton, il 6 dicembre. Da quel momento i suoi spazi in squadra si ridussero progressivamente, soprattutto dopo l'esonero di Scolari, avvenuto nel febbraio 2009.\nDopo l'arrivo nel club di Roman Abramovi\u010d, il nuovo allenatore Carlo Ancelotti dichiar\u00f2 di voler puntare sul calciatore portoghese, nonostante voci che lo volevano tra i partenti. Iniziata l'annata dalla panchina nella partita di Supercoppa d'Inghilterra contro il , il giocatore ebbe un avvio di 2009-2010 positivo: entrato come sostituto nella partita contro l'Hull City, forn\u00ec l'assist decisivo per il gol di Didier Drogba. In seguito segn\u00f2 una rete nella vittoria per 3-1 contro il . Contro l' ottenne la sua centesima presenza in UEFA Champions League. Il secondo gol stagionale lo mise a segno contro il Bolton in Coppa di Lega. Impiegato con regolarit\u00e0 da Ancelotti per tutto il periodo autunnale, fu costretto all'arresto per una serie di infortuni nel periodo natalizio. Tornato in campo contro il Preston, Hull City e Birmingham, un nuovo infortunio lo costrinse ad un nuovo stop. Scese nuovamente in campo contro il Portsmouth, propiziando il primo gol dei \"Blues\" messo a segno da Drogba. Ad un anno dalla scadenza del suo contratto, venne acquistato dal Fluminense.\nFluminense F.C. e ritiro.\nCon il Fluminense vinse subito il campionato brasiliano.\nIl 26 agosto 2013, dopo aver subito quattro lesioni muscolari in un anno, annunci\u00f2 il proprio ritiro dall'attivit\u00e0 agonistica. Il giorno del ritiro dichiar\u00f2:\nIl 26 luglio 2014 celebr\u00f2 il suo addio al calcio, con una amichevole disputata a Porto tra le sue due ex squadre, F.C. Porto e F.C. Barcelona, insieme a numerosi suoi vecchi compagni. La partita ebbe come risultato finale di 4-4 e Deco indoss\u00f2 entrambe le maglie e segn\u00f2 l'ultima rete con un pallonetto, per poi uscire dal campo tra l'applauso dei tifosi.\nDopo il ritiro intraprende la carriera da procuratore al fianco di Jorge Mendes.\nNel marzo 2019 viene scelto come ambasciatore per l\u2019Europeo 2020.\nNazionale.\nNon essendo mai stato chiamato dalla nazionale brasiliana che negli anni 2000 poteva contare su altri centrocampisti offensivi di elevato tasso tecnico come Ronaldinho, Rivaldo e Juninho , Deco assunse la cittadinanza portoghese e divenne cos\u00ec convocabile per la rappresentativa lusitana. Nonostante ci\u00f2, la sua possibile convocazione fu molto discussa dato che nessuno dei suoi bisnonni, nonni o genitori erano portoghesi, e dato che era nato e cresciuto in Brasile.\nIl suo esordio avviene comunque il 29 marzo 2003, in un'amichevole proprio contro i verdeoro nella quale, entrato al posto di Sergio Conceicao, realizz\u00f2 su punizione il gol vittoria. Questa fu la prima vittoria del Portogallo contro il Brasile dopo la Coppa del mondo del 1966. Da quel momento, le proteste sulla convocazione di Deco cessarono fino all'europeo del 2004, dove il suo connazionale Luis Figo critic\u00f2 aspramente l'inclusione di Deco affermando: \"Se sei cinese, nato in Cina, devi giocare per la Cina\". Dopo aver ottenuto il secondo posto nella competizione, Deco, essendo comunque uno dei calciatori principali della nazionale portoghese, fu convocato anche per il campionato mondiale del 2006, dove ottenne con la squadra il quarto posto. Durante la rassegna iridata in Germania segn\u00f2 una rete nella vittoria per 2-0 contro l'Iran. All'europeo del 2008 and\u00f2 a segno contro la Repubblica Ceca nella partita terminata 3-1 per i portoghesi.\nDeco conta 75 presenze con la nazionale lusitana, l'ultima delle quali risale al mondiale del 2010 contro la Costa d'Avorio."}
{"id": "499462", "revid": "287204", "url": "https://it.wikipedia.org/wiki?curid=499462", "title": "Vasyl' Mychajlovy\u010d Ivan\u010duk", "text": "Grande Maestro di scacchi dal 1988, ha raggiunto il suo miglior punteggio Elo nella lista FIDE dell'ottobre 2007 con 2787 punti, che lo ha reso il numero 2 della graduatoria mondiale e al primo posto in Ucraina.\nIvan\u010duk \u00e8 uno dei giocatori di punta nel mondo degli scacchi dal 1988, capace diverse volte di raggiungere il secondo posto nella classifica Elo, ma non ha mai vinto il Campionato del mondo di scacchi assoluto, \u00e8 comunque riuscito a vincere a Mosca il Campionato del Mondo di gioco Blitz nel 2007 e a Doha il Campionato del mondo rapid nel 2016.\nGli inizi.\nIvan\u010duk si \u00e8 fatto notare per la prima volta a livello internazionale vincendo il New York open del 1988 con un punteggio di 7,5 su 9, davanti a un nutrito gruppo di Grandi Maestri. \u00c8 arrivato primo a pari merito nel Campionato del Mondo di scacchi juniores, ma \u00e8 stato sconfitto al \"tie break\" da Jo\u00ebl Lautier.\nHa ottenuto il titolo di Grande maestro sempre nel 1988 e lo stesso anno \u00e8 entrato nella top 10 mondiale..\nRaggiungimento dell'\u00e9lite mondiale.\nHa raggiunto fama scacchistica mondiale all'et\u00e0 di 21 anni, vincendo il torneo di Linares del 1991. Vi avevano partecipato 14 giocatori, otto dei quali nella top ten mondiale, incluso l'allora campione del mondo Garri Kasparov, mentre i restanti partecipanti erano tutti all'interno della top 50. Si \u00e8 trattata di una sfida serrata tra l'ucraino e Kasparov, conclusa con la vittoria di Ivan\u010duk per mezzo punto, grazie anche alla vittoria contro Kasparov nello scontro diretto.\nSembrava allora che Ivan\u010duk sarebbe diventato campione del mondo, ma ci\u00f2 non si \u00e8 ancora verificato, bench\u00e9 si sia avvicinato notevolmente all'obiettivo nel 2002, raggiungendo le finali del Campionato del mondo FIDE. Nonostante sia stato quasi sempre stabilmente nella top 10 dal 1988 al 2012, raggiungendo il secondo posto diverse volte, non ha mostrato grande abilit\u00e0 negli incontri a due, che richiedono un approccio diverso rispetto al gioco nei tornei; questo \u00e8 stato attribuito alla sua volubilit\u00e0 e .\nCarattere eccentrico.\n\"Big Chucky\", soprannome di Ivan\u010duk, \u00e8 stato definito da Viswanathan Anand come il giocatore pi\u00f9 eccentrico nel mondo degli scacchi. Anand stesso lo ha descritto con ironia\nQuando gioca, raramente osserva la scacchiera. Fissa piuttosto il soffitto o i muri con lo sguardo perso nel vuoto (bench\u00e9 questa sia una cosa non rara tra i giocatori di alto livello, capaci di calcolare le varianti senza guardare la scacchiera). Il suo stile di gioco \u00e8 imprevedibile e molto originale, rendendolo un avversario ostico per qualsiasi giocatore, anche\nse a volte lo porta a rapide sconfitte.\nLa controversia del test antidoping.\nIvan\u010duk era prima scacchiera per l'Ucraina nelle olimpiadi scacchistiche di Dresda del 2008.\nAll'inizio dell'ultimo turno l'Ucraina era seconda, con discrete possibilit\u00e0 di ottenere il primo posto. Solo una grave sconfitta contro gli USA (testa di serie numero 10) l'avrebbe esclusa dalla zona medaglie. Ivan\u010duk fu sorteggiato per essere sottoposto a un test antidoping, da tenersi subito dopo la fine del turno.\nContro i pronostici, gli USA sconfissero l'Ucraina 3,5 a 0,5, con Ivan\u010duk battuto da Gata Kamskij, facendo scendere l'ex repubblica sovietica al quarto posto e quindi lasciandola senza medaglia. Ivan\u010duk era talmente sconvolto dopo la partita che \u00e8 stato visto prendere a calci un grosso pilone di cemento con foga tale che i presenti si sono stupiti che non si sia rotto neppure un dito. Quando i giudici l'hanno avvicinato per chiedergli di recarsi al test, egli ha rifiutato ed \u00e8 uscito infuriato dalla stanza. \nNon sostenere il test quando richiesto equivale ad essere trovato positivo e, alle regole attuali, pu\u00f2 comportare 2 anni di sospensione dalle competizioni. La FIDE ha per\u00f2 dichiarato il 21 gennaio 2009 che lo stato di alterazione del giocatore al momento della richiesta di sottoporsi al test, unito al fatto che tale richiesta gli \u00e8 stata fatta in inglese, cio\u00e8 non nella sua lingua madre, sono elementi sufficienti a stabilire che egli non abbia inteso ci\u00f2 che gli si richiedeva e non abbia volontariamente evitato il test. Di conseguenza la FIDE ha deliberato di non procedere alla sua sospensione nelle competizioni.\nRimane in ogni caso da valutare quanto il divieto sarebbe potuto rivelarsi efficace, dal momento che molti grandi tornei non sono controllati dalla FIDE e gli organizzatori di tali tornei sarebbero stati comunque liberi di invitare il giocatore ucraino.\n\u00c8 da notare inoltre che - da regolamento - bench\u00e9 n\u00e9 USA n\u00e9 Ungheria siano stati coinvolti in questo episodio, se i risultati di Ivan\u010duk fossero stati invalidati, il bronzo statunitense avrebbe potuto essere annullato e assegnato all'Ungheria..\nRisultati nelle competizioni a squadre.\nNelle competizioni internazionali a squadre Ivan\u010duk ha giocato spesso al suo meglio. Ha partecipato a 15 Olimpiadi degli scacchi, due volte per l'Unione Sovietica (1988 e 1990) e tredici per l'Ucraina, dopo il crollo dell'Unione sovietica del 1991. Ha ottenuto un totale di 12 medaglie, ed \u00e8 stato membro di quattro squadre vincitrici della medaglia d'oro (URSS nel 1988 e nel 1990, Ucraina nel 2004 e nel 2010). Su 162 partite (senza contare la partecipazione del 2018) ha ottenuto uno score del 67,7% (63 vittorie, 87 patte e 12 sconfitte).\nQui di seguito il dettaglio dei suoi risultati olimpici\nSuccessi principali.\nTra le numerosissime vittorie di torneo sono da citare il New York Open del 1988, Linares 1989, 1991 e 1995, Corus 1996, Foros 2006 e 2007, Montr\u00e9al 2007, il Capablanca Memorial per ben 8 volte: 2005, 2006, 2007, 2010, 2011, 2012, 2016 e 2019.\nIvan\u010duk \u00e8 stato sconfitto dal compatriota Ruslan Ponomar\u0451v nella finale del Campionato del mondo di scacchi FIDE 2002. \nNel 2004 ha vinto il campionato europeo e nel 2006 \u00e8 giunto secondo nello stesso torneo.\nHa vinto il Campionato canadese open 2005 a Edmonton (a pari merito).\nNel novembre 2007 ha vinto il campionato del mondo di scacchi rapidi di Mosca, battendo il campione del mondo di scacchi classici Anand nell'ultima, decisiva, partita.\nIl 28 maggio 2008 ha vinto il torneo M-Tel Master a Sofia con un risultato di 8 su 10 (sei vittorie, quattro patte e nessuna sconfitta). Nel 2008 ha anche vinto il Memorial Tal davanti a Vladimir Kramnik, Aleksandr Morozevi\u010d e P\u00e9ter L\u00e9k\u00f3. Del Memorial Tal 2008 ha anche vinto il torneo rapido, tra gli altri davanti a Kramnik e Magnus Carlsen.\nNel 2009 giunge secondo per spareggio tecnico al fortissimo torneo di Linares con 8 su 14, alle spalle di Aleksandr Gri\u0161\u010duk. In giugno ha vinto il \"Kings Tournament\" di Bazna in Romania (cat. 20, media Elo 2.729).\nNel gennaio del 2011 ha vinto il \"GibTelelecom open\" di Gibilterra, con 9/10 e una performance di 2968 punti Elo.\nNel settembre del 2011 arriva terzo alla Coppa del Mondo, risultato che lo ha qualificato per il torneo dei candidati 2013 di Londra.\nNell'agosto del 2015 vince a J\u016brmala il Vladimir Petrov Memorial, torneo con cadenza Rapid, con 9 punti su 11 .\nNel dicembre del 2015 vince ad Ashdod il torneo ACP (Association of Chess Professionals) Masters, giocato a cadenza Rapid, battendo in finale \u00c9tienne Bacrot 2,5-0,5 .\nNel dicembre del 2016 a Doha vince il campionato del mondo rapid con 11 punti, superando per spareggio tecnico \nAleksandr Gri\u0161\u010duk e Magnus Carlsen\nNel novembre 2017 vince a Bucarest l'11\u00ba Kings Tournament sia nella fase Rapid che Blitz.\nNel luglio 2019, dopo aver superato in semifinale Nihal Sarin per 2,5 a 1,5 viene sconfitto in finale da Parham Maghsoodloo per 1 a 3 nella 32\u00aa edizione del \"Torneo Magistral Ciudad de Leon\", evento disputato con la cadenza di 20+10."}
{"id": "499475", "revid": "767487", "url": "https://it.wikipedia.org/wiki?curid=499475", "title": "Jim Root", "text": "Noto principalmente per essere uno dei due chitarristi degli Slipknot, al cui interno \u00e8 contrassegnato dal numero 4, \u00e8 stato anche membro degli Stone Sour dalla loro fondazione fino al 2014.\nBiografia.\nCome gli altri membri del gruppo, Root \u00e8 originario di Des Moines, Iowa e prima di collaborare con Taylor lavorava come stampatore, cameriere e autista di pullman, ed ha suonato anche in altri gruppi, ad esempio i Deadfront.\nRoot fu convinto ad entrare a far parte degli Slipknot da Corey Taylor, dopo la collaborazione dei due negli Stone Sour, e prese il posto del chitarrista Josh Brainard, che abbandon\u00f2 il gruppo durante il processo di registrazione del primo album \"Slipknot\".\nStile musicale.\nLo stile di Root \u00e8 caratterizzato da riff veloci, con un frequente utilizzo della tecnica del \"palm muting\" e degli armonici artificiali. Esegue spesso degli assoli, che sono accompagnati dal collega Mick Thomson. Root \u00e8 solito utilizzare chitarre accordate in \"drop B\" (ovvero \"B F# B E G# C#\" secondo la notazione anglosassone). Durante il periodo con gli Stone Sour, Root era solito suonare riff pi\u00f9 melodici.\nMaschere.\nQuando Root entr\u00f2 a far parte degli Slipknot inizi\u00f2 le apparizioni pubbliche utilizzando la maschera del precedente chitarrista Josh Brainard, una sorta di passamontagna nero di gomma che copriva quasi tutta la sua testa ad esclusione dei capelli, tinti di viola. In seguito decise di adottarne una propria ed attualmente usa un'inquietante maschera da giullare, pi\u00f9 volte ritoccata nel corso degli anni e caratterizzata da sagome rosse a forma di diamante sugli occhi. Con la pubblicazione di \"All Hope Is Gone\" (2008), Root ha nuovamente modificato la sua maschera, cambiando il colore dei disegni intorno agli occhi da rossi a neri (che la fanno assomigliare al protagonista de \"Il Corvo\", Eric Draven). In \"\" la maschera presenta un foro sulla parte della bocca, lasciando cos\u00ec uscire la sua barba.\nEquipaggiamento.\nL'equipaggiamento di Root \u00e8 marchiato Fender e Jackson Guitars per le chitarre, EMG per l'hardware, Mesa/Boogie ed Orange per gli amplificatori (Diezel in studio). I modelli specifici sono:"}
{"id": "499479", "revid": "123462295", "url": "https://it.wikipedia.org/wiki?curid=499479", "title": "Garfield", "text": "Garfield \u00e8 un personaggio immaginario protagonista della omonima serie di strisce a fumetti creata da Jim Davis nel 1978. Detiene dal 2001 il primato come striscia a fumetti pi\u00f9 pubblicata al mondo arrivando a essere pubblicato su oltre 2.500 testate nel mondo. ed \u00e8 molto popolare in tutto il mondo oltre che per i fumetti per la linea di articoli per la scuola a lui dedicati. Il successo del personaggio aument\u00f2 a seguito della pubblicazione della prima raccolta in volumi della strisce che raggiunse la vetta della classifica dei bestseller stazionandovi per 100 settimane. Da allora il successo \u00e8 andato ad aumentare. Garfield \u00e8 apparso in trasmissioni televisive e ha ricevuto premi Emmy divenendo uno dei personaggi dei fumetti pi\u00f9 famosi.\nTrama.\nGarfield \u00e8 un gatto pigro, ghiotto (soprattutto di lasagne) e indisponente che vive insieme al suo padrone Jon Arbuckle e al cane Odie, nettamente meno scaltro e pi\u00f9 ingenuo.\nStoria editoriale.\nNegli anni settanta il futuro creatore della striscia, Jim Davis, era uno sconosciuto fumettista che pubblicava una striscia a fumetti con protagonisti degli insetti, dal titolo \"Gnorm Gnat\", su un settimanale dell'Indiana: \"The Pendleton Times\". Cercando di aumentarne la diffusione, la propose a vari redattori, ma inutilmente perch\u00e9 ritenevano che, seppure le battute fossero divertenti, nessuno avrebbe potuto identificarsi con degli insetti.\nScelse allora di crearne un'altra e, dato che in quel periodo molti protagonisti dei fumetti erano cani e pochi avevano un gatto come personaggio principale (tra questi va citato Isidoro, Heathcliff in originale, a cui Garfield deve molto nell'aspetto), decise di basarla su un gatto. Il nome del protagonista lo prese da quello di suo nonno: Davis James A. Garfield.\nIl disegnatore pass\u00f2 un anno e mezzo a mettere a punto le caratteristiche fisiche e psicologiche dei personaggi e a realizzare le prime strisce che poi propose ai diversi \"syndicates\", cio\u00e8 le agenzie editoriali che amministravano la pubblicazione delle strisce sui quotidiani nazionali. Tra questi, sia la King Features Syndicate (famosa per \"Mutts\", \"Zits\" e tante altre), che il Chicago Tribune - New York News rifiutarono la proposta ma United Feature Syndicate, che proprio in quel periodo era intenzionata a produrre una striscia con protagonista un gatto, rispose positivamente e il 19 giugno 1978, Garfield esord\u00ec su 41 quotidiani americani.\nLa \"United\", quando la serie era ormai pubblicata su 180 quotidiani, tent\u00f2 la ristampa in volume; Davis era convinto che la sua opera dovesse essere pubblicata in formato orizzontale, ma la cosa, all'epoca, era irrealizzabile allora il fumettista riusc\u00ec infine a convincere l'agenzia, che per\u00f2 incontr\u00f2 un ostacolo nella distribuzione del libro in quanto nelle fumetterie non si sapeva dove metterlo. Si decise quindi di posizionarlo nel posto pi\u00f9 in vista: il registratore di cassa.\nNel 1981, Jim Davis ha fondato la \"Paws Inc.\", la sua compagnia che lo aiuta nella produzione delle strisce (disegno, inchiostrazione e lettering) mentre lui si occupa del settore marketing.\nEdizioni estere.\nItalia.\nIn Italia il gatto apparve per la prima volta sulla rivista \"Eureka\" nel 1981 e in seguito su altre riviste come \"Comix nel\" 1992. La prima testata dedicata al personaggio \u00e8 \"Garfield con Orson edita\" da Mondadori dal 1989 al 1990 che pubblica anche storie della serie Orson's Farm dello stesso Davis. Nel 1991 viene edita una seconda serie omonima di breve durata edita dalla Sonnen Verlag International AG, versione italiana della rivista pubblicata dall'editrice elvetica Sonnen. Nel 2012 esordisce il periodico \"\"The Garfield Show\", edito dalla Editoriale Aurea dove, oltre a quelle del personaggio, vengono pubblicate le storie di altri personaggi, provenienti dal settimanale francese \"Spirou\"\".\nImpatto culturale.\ngarfieldminusgarfield.net \u00e8 un sito web dove vengono periodicamente pubblicate delle strisce del personaggio ottenute eliminando dalle vignette il protagonista e lasciando inalterato il resto, con gli altri personaggi a parlare da soli; il risultato, spiega il curatore del progetto, \u00e8 \u00ab\"un fumetto ancora migliore sulla schizofrenia e la vuota disperazione del mondo moderno\"\u00bb; l'autore del fumetto originale, Jim Davis, ha incoraggiato il progetto dando la propria autorizzazione alla pubblicazione di un libro che vedr\u00e0 le vignette originali affiancate a quelle senza il personaggio: \u00ab\"Ritengo che si sia trattato di un'ispirazione, voglio ringraziarlo per avermi permesso di poter vedere Garfield da un altro punto di vista\"\u00bb, ha dichiarato Davis.\nL'ex vicepresidente degli Stati Uniti d'America durante la presidenza Trump, Mike Pence, \u00e8 un grandissimo amante dei cartoni di Garfield, tanto anche da aver avuto durante i suoi anni da membro del Congresso un ufficio pieno zeppo di gadget e oggetti firmati peraltro dall'autore originale e aver dedicato a lui un discorso di compleanno nel mezzo di un suo \"hearing\" durante una seduta in Congresso nel 2003.\nAltri media.\nTelevisione.\nMediometraggi.\nNel 1990, Garfield e altri popolari personaggi dei cartoni animati hanno preso parte alla campagna di sensibilizzazione contro l'abuso di droghe, dal titolo \"I nostri eroi alla riscossa\".\nVideogiochi.\nLista parziale di videogiochi dedicati al personaggio:"}
{"id": "499484", "revid": "726373", "url": "https://it.wikipedia.org/wiki?curid=499484", "title": "Berserker (Saberhagen)", "text": "Berserker \u00e8 una Space opera dello scrittore statunitense Fred Saberhagen. In Italia \u00e8 stata edita parzialmente dalla collana fantascientifica \"Urania\".\nLa parola \"Berserker\", nell'antica Mitologia norrena, indicava quei guerrieri che in battaglia erano particolarmente pervasi da foga omicida. Nella saga di Saberhagen \u00e8 un tipo di macchine, costruito millenni prima della nascita dell'uomo, che hanno sviluppato una propria intelligenza artificiale, giungendo alla decisione di sterminare dall'universo qualsiasi forma di vita biologica."}
{"id": "499485", "revid": "124861571", "url": "https://it.wikipedia.org/wiki?curid=499485", "title": "Diego Le\u00f3n Montoya S\u00e1nchez", "text": "\u00c8 stato incluso nella lista dei dieci latitanti pi\u00f9 pericolosi d'America (\"FBI Ten Most Wanted Fugitives\") redatta dall'FBI ed accusato di manifattura, esportazione e distribuzione internazionale di cocaina, riciclaggio di denaro sporco, estorsione, tentativi di corruzione a membri del RICO statunitense.\nNella descrizione inclusa nella sua scheda, si legge che ha numerose cicatrici da intervento chirurgico, nella parte posteriore del corpo e sulle gambe, a causa di un incidente automobilistico che ha avuto in passato. Si avvaleva della protezione del gruppo paramilitare colombiano \"Autodefensas Unidas de Colombia\" (AUC o Forze Unite per la Difesa della Colombia). Era considerato armato e molto pericoloso. La priorit\u00e0 della sua cattura \u00e8 stata seconda solo a quella di Osama Bin Laden.\n\u00c8 stato arrestato dalle autorit\u00e0 colombiane il 10 settembre 2007 in una localit\u00e0 settentrionale della Colombia (municipalit\u00e0 di Zarzal nel dipartimento di Valle del Cauca). Sulla sua testa pendeva una taglia di circa 5 milioni di dollari."}
{"id": "499487", "revid": "287204", "url": "https://it.wikipedia.org/wiki?curid=499487", "title": "Diego Leon Montoya Sanchez", "text": ""}
{"id": "499488", "revid": "46931", "url": "https://it.wikipedia.org/wiki?curid=499488", "title": "Diego Montoya", "text": ""}
{"id": "499489", "revid": "46931", "url": "https://it.wikipedia.org/wiki?curid=499489", "title": "Diego Sanchez-Montoya", "text": ""}
{"id": "499492", "revid": "1711941", "url": "https://it.wikipedia.org/wiki?curid=499492", "title": "Salmar", "text": ""}
{"id": "499494", "revid": "74342", "url": "https://it.wikipedia.org/wiki?curid=499494", "title": "Tenacious d", "text": ""}
{"id": "499501", "revid": "1652635", "url": "https://it.wikipedia.org/wiki?curid=499501", "title": "Preposizione", "text": "La preposizione (dal latino \"prepositio, -onis\", deverbale di \"praeponere\" = 'porre davanti'), in grammatica, \u00e8 una parte invariabile del discorso che serve a creare un legame fra parole e frasi, specificando un rapporto reciproco e la funzione sintattica della parola, locuzione o frase che la segue.\nQuando uniscono due parole all'interno di una medesima proposizione, le preposizioni servono a introdurre i complementi (tranne il complemento oggetto e, talora, alcuni altri):\nQuando invece collegano due frasi, esse introducono delle proposizioni subordinate:\nPreposizioni in italiano.\nLa grammatica italiana divide le preposizioni in tre categorie:\nNon tutte le preposizioni semplici si possono unire agli articoli determinativi per formare preposizioni articolate. Non lo fanno \"tra\" e \"fra\", mentre le preposizioni articolate formate col \"per\" sono oggi desuete. Forme scisse delle altre preposizioni articolate (come \"a lo\", \"a gli\", \"su le\" ecc.) erano molto diffuse ancora nel primo Novecento. Al contrario, nello stesso periodo erano preferite le forme contratte \"pel\" e \"pei\" anzich\u00e9 \"per il\" e \"per i\", oggi invece raccomandate insieme con le analoghe \"per lo\", \"per la\", \"per gli\" e \"per le\".\nLe preposizioni articolate derivate da \"di\" sono spesso usate con la funzione di articoli partitivi, come nell'esempio \"Ho comprato\" dello zucchero \"e\" delle arance. In generale, \u00e8 considerata buona norma stilistica evitare, ove possibile, di far precedere gli articoli partitivi da altre preposizioni (soprattutto da \"di\" e da \"in\"), sostituendoli in tal caso con le espressioni \"alcuni\", \"un po' di\", e cos\u00ec via.\nPreposizioni in francese.\nLe preposizioni della lingua francese derivano, come nell'italiano, dal latino. Eccone due:\nPreposizioni in inglese.\nLa lingua inglese non contempla la divisione di preposizioni in proprie e improprie e locuzioni proposizionali; al contrario l'insieme delle preposizioni conta circa 150 locuzioni di uso comune, di cui meno di un centinaio formate di una sola parola. Una parte delle preposizioni inglesi non ha altri significati; tuttavia un numero considerevole di esse deriva dal gerundio di un verbo, ad esempio: \"concerning\" (a proposito di) o \"following\" (in seguito a)."}
{"id": "499502", "revid": "4711", "url": "https://it.wikipedia.org/wiki?curid=499502", "title": "Frankfurt an der Oder", "text": ""}
{"id": "499503", "revid": "2121638", "url": "https://it.wikipedia.org/wiki?curid=499503", "title": "Tenacious D", "text": "I Tenacious D sono un gruppo musicale formato dai due musicisti e attori statunitensi Jack Black e Kyle Gass. Sono principalmente noti per la loro fusione della musica rock con la commedia volgare. Il nome della band deriva dal termine \"Tenacious d\" utilizzato dai telecronisti dell'NBA ovvero l'abbreviazione di \"Tenacious defense\" (difesa tenace).\nStoria.\nJack Black e Kyle Gass si incontrano per la prima volta a Los Angeles nel 1986 ma inizialmente i due non si vedono di buon occhio. Lavorando a stretto contatto per\u00f2, iniziano a conoscersi meglio e nel giro di poco diventano amici stretti. Con Gass che tiene lezioni di chitarra a Black, i due pensano di formare un gruppo ma nonostante ci\u00f2 tra il 1989 e il 1994 non tengono nessun concerto e non registrano nessun brano o album.\nIl primo concerto si tiene nel 1994 in un bar dove il duo, dopo aver suonato la prima versione di \"Tribute\", chiede al pubblico presente di scegliere il nome del gruppo visto che loro non erano riusciti a trovarne uno adatto: la scelta ricade su Tenacious D.\nNel 1997, il duo si fa conoscere al pubblico statunitense grazie alla miniserie TV prodotta da Bob Odenkirk ed a loro dedicata (\"Tenacious D\" appunto) trasmessa sul canale americano HBO. La serie \u00e8 composta da solo 6 puntate da 10 minuti l'una ma tanto basta da dare al duo il successo sperato ed a spingerli a produrre il loro primo lavoro.\nIl 2000 si rivela come l'anno della svolta per la loro carriera in quanto siglano (grazie anche alla crescente e discreta popolarit\u00e0 di Black come attore) un contratto con la Epic Records e l'anno seguente pubblicano il loro primo album omonimo \"Tenacious D\". Nonostante Black e Gass si presentino come duo, l'album \u00e8 registrato con una formazione da \"full band\" con la partecipazione del bassista Steve McDonald, il chitarrista Warren Fitzgerald dei The Vandals, il tastierista Page McConnell dei Phish e del cantante, polistrumentista e fondatore dei Foo Fighters Dave Grohl (ex-batterista dei Nirvana). La canzone \"Dio\" inoltre coglie l'attenzione di Ronnie James Dio (a cui la canzone per altro \u00e8 ispirata), il quale decide di invitare il duo a prendere parte nel video del singolo \"Push\".\n\"D Fun Pak\" e \"The Pick Of Destiny\" (2002-2006).\nDopo un lungo tour per promuovere il loro primo album, i Tenacious D pubblicano un EP di 4 tracce intitolato \"D Fun Puk\" contenente un intro parlata, le versioni acustiche di \"Jesus Ranch\" e \"Kyle Quit The Band\" e un remix di Mocean Worker di \"Explosivo\".\nDurante la scrittura di \"Tenacious D\", Black e Gass scrivono anche una sceneggiatura per un possibile film dove il duo protagonista \u00e8 impegnato per trovare un plettro sacro di una chitarra. Il progetto che inizialmente sembra non prendere piede a causa degli impegni cinematografici di Black, si materializza nel 2005 con l'inizio delle riprese e la registrazione della colonna sonora. Il film \"Tenacious D e il destino del rock\" (\"Tenacious D in The Pick Of Destiny\") diretto da Liam Lynch esce nelle sale americane il 22 novembre 2006 ed in quelle italiane il 23 febbraio 2007. Nel film sono presenti anche numerosi cameo come quello di Ben Stiller (che \u00e8 anche produttore del film), Ronnie James Dio nei panni di se stesso, Meat Loaf nel ruolo del padre di Jack Black, Tim Robbins e Dave Grohl nel ruolo di Satana. In concomitanza con l'uscita della pellicola, esce anche la colonna sonora che diventa a tutti gli effetti il secondo album del duo intitolato semplicemente \"The Pick of Destiny\".\nNonostante la buona promozione sia del film che della colonna sonora, la pellicola risulta un fiasco al botteghino, ma non in termini di critica. L'album invece ottiene critiche miste, elogiando la comicit\u00e0 caratteristica della band ma risultando pi\u00f9 blanda rispetto al precedente lavoro.\nDopo l'uscita dell'album, il duo insieme a John Konesky, John Spiker e Brooks Wackerman intraprende un tour mondiale che verr\u00e0 registrato (nello specifico il concerto al Moore Theatre di Seattle) e pubblicato in \"The Complete Master Works 2\".\nPausa, \"Rize of the Fenix\" e Grammy Award (2007-2015).\nDopo il tour di \"The Pick of Destiny\", i Tenacious D annunciano di volersi prendere una lunga pausa prima di tornare in studio e dal vivo. Dopo 4 anni di silenzio, il duo annuncia di aver completato le incisioni per il nuovo disco. Inizialmente intitolato \"Tenacious 3-D\", il 15 maggio 2012 esce il terzo album in studio, pubblicato a 6 anni di distanza dal precedente ed intitolato \"Rize Of The Fenix\". L'album riceve subito ottime critiche dalla stampa specializzata e ottiene un buon successo di vendite. Di nota \u00e8 sicuramente la copertina dell'album: la fenice rossa in primo piano \u00e8 in realt\u00e0 un pene. Il 26 marzo dello stesso anno sul loro canale Vevo, su YouTube, viene pubblicato il cortometraggio \"To Be The Best\", che vede la partecipazione di personaggi dello spettacolo quali Val Kilmer e Jimmy Kimmel. Poco dopo la pubblicazione dell'album, inizia il tour mondiale di promozione del disco che tocca anche l'Italia per un'unica data al Mediolanum Forum di Assago il 16 ottobre 2012.\nNel marzo del 2014, esce nei negozi l'album \"Ronnie James Dio - This Is Your Life\" dedicato al cantautore statunitense scomparso nel 2010 in cui i Tenacious D, grandi amici e fan di Dio, partecipano, incidendo la cover di \"The Last in Line\" che varr\u00e0 al duo la vittoria del Grammy Award per la miglior interpretazione Metal nel 2015.\n\"Tenacious D Live\" e \"Post-Apocalypto\" (2016-presente).\nNel gennaio 2016, la band pubblica il suo primo album live intitolato \"Tenacious D Live\" che comprende 11 tracce tratte dalla leg europea del 2013 del tour promozionale di \"Rize of the Fenix\". Successivamente, in estate, il duo intraprende un piccolo tour europeo che tocca principalmente i paesi scandinavi. Nel 2017, durante la promozione di Jumanji - Benvenuti nella giungla, Black parla ad una radio inglese del nuovo album affermando che i Tenacious D sono al lavoro su una serie animata e che il futuro quarto album si intitoler\u00e0 \"Post-Apocalypto\".\nNel settembre 2018, dopo l'approdo della band su Instagram e la pubblicazione di alcune foto promozionali, viene data l'ufficialit\u00e0 dell'uscita del disco per il 2 novembre dello stesso album, anticipato dall'uscita della serie animata esclusivamente su YouTube verso fine settembre. L'album \u00e8 prodotto da John Spiker (bassista della band) e vede la partecipazione alla batteria del fondatore dei Foo Fighters Dave Grohl."}
{"id": "499505", "revid": "287204", "url": "https://it.wikipedia.org/wiki?curid=499505", "title": "Skadi", "text": ""}
{"id": "499508", "revid": "287204", "url": "https://it.wikipedia.org/wiki?curid=499508", "title": "Milesi (Irlanda)", "text": "Nella mitologia irlandese, i milesi o Figli di M\u00edl Esp\u00e1ine furono l'ultimo dei popoli che invasero l'Irlanda, coincidenti con i Celti di lingua goidelica.\nIl mito.\nIl \"Libro delle invasioni\" (\"Lebor Gab\u00e1la\"), probabilmente scritto nell'XI secolo, descrive l'origine delle popolazioni gaeliche. Sotto la guida di \"Galamh\" o \"Golam\" (detto \"M\u00edl Esp\u00e1ine\", cio\u00e8 il \"soldato di Spagna\"), un discendente di Jafet, figlio di No\u00e8, gli antichi gaelici lasciarono la Scizia (odierna Russia meridionale). Da qui essi passarono in Egitto: presso la corte di Amenofi, Galamh spos\u00f2 la figlia del re, Scota. Quando poi il faraone anneg\u00f2 nelle acque del Mar Rosso, Galamh e la sua gente incominciarono a vagare per molti anni prima di conquistare la penisola iberica (odierni Portogallo e Spagna), dove fondarono la citt\u00e0 di Brigantia.\nStando alle profezie, i discendenti di Galamh avrebbero dominato l'Irlanda. Galamh, per\u00f2, non raggiunse mai l'isola, dato che mor\u00ec in \"Gallaecia\", l'odierna Galizia. Durante il viaggio, lo zio di Galamh, \u00cdth, avvist\u00f2 dalla sua nave l'Irlanda: giuntovi, venne ucciso dai tre re locali (membri dei \"T\u00faatha D\u00e9 Danann\"). Per vendicarlo, otto figli di Galamh (i \"Milesi\") e nove fratelli di \u00cdth lasciarono le loro terre (forse nell'odierna regione di Bayonne, nei Paesi Baschi) e invasero l'Irlanda.\nEssi arrivarono durante la festa di Beltane, sotto la guida del figlio di Galamh, Amergin. I milesi sconfissero i \"Tuatha D\u00e9 Danann\" e presero la citt\u00e0 di Tara, che divenne la loro capitale. Lungo il cammino incontrarono le dee \u00c9riu, Banba e F\u00f3dla, a cui promisero che l'isola sarebbe stata battezzata con il nome della dea che avrebbe aiutato gli invasori durante la loro conquista. A sostenerli con il suo consiglio fu \u00c9riu, cosicch\u00e9 l'Irlanda ne prese il nome (come testimoniato dall'odierna forma \"Eire\"). Dopo che i \"Tuatha D\u00e9 Danann\" furono sconfitti nella battaglia di Tailtiu, si arriv\u00f2 a una tregua: i milesi avrebbero ottenuto le terre alla luce del sole, mentre ai \"Tuatha D\u00e9 Danann\" sarebbe spettato il dominio del mondo sotterraneo.\n\u00c9remon, uno dei figli di Galamh, divent\u00f2 il re dell'Irlanda settentrionale e un altro figlio, \u00c9ber Finn, divent\u00f2 re della parte meridionale. Qualche tempo dopo si scaten\u00f2 una guerra fra i due: \u00c9ber Finn per\u00ec in battaglia, cosicch\u00e9 \u00c9remon divent\u00f2 l'unico signore dell'isola.\nTerminologia.\nIl termine \"milesi\" deriva dall'inglese \"milesians\", a sua volta basato sul nome del presunto antenato, M\u00edl.\nGenealogia dei re Milesi.\n Breog\u00e1n\n _________________________|_________________________\n Bile \u00cdth\n Galav Lugaid\n (M\u00edl) |\n _______________________|___________________ _____|_____\n \u00c9ber Donn Eber Amergin \u00cdr Colpa Arannan Eremon Eoinbric Mal\n Finn | | | |\n __________|_______ | ______________|____________ | |\n Ir Orba Fearon Ferga Eber Muimne Luigne Laigne Palap Irial Riaglan Edaman\n | F\u00e1ith | |\n _____________|______________ | | |\n Ebric Conm\u00e1el Eithrial Sithchenn Congal\n _______________|______ | | | |\n Airtre Cearmna Sobhairce Eochaid Follach Mairtine D\u00e1ire\n | Faebar Glas | | |\n | _______|_______ | | |\n Art Nuada Mofemis Tigernmas Rothlan Eochaid\n | | | | | \u00c9tgudach\n Sedna 1 Glas Eochaid Enboth Flann\n | | Mumho | Ruadh\n Fiacha Rossa Enna Smirgull Ailill\n Finscothach | Airgthech | |\n Ollamh Roithechtaig Fiacha Fionn\n Fodhla | Labhrainne |\n ________|_____________________ | | |\n F\u00ednnachta Sl\u00e1noll Gedhe Cairbre Fer Aengus Eochaid\n | | Ollgothach | Arda Olmucada Apthach\n Fiacha Ailill | | | |\n Finnailches Bearnghal Labraid Cas Roitheachtaigh 1\n | Clothach |\n Bratha Muineamh\u00f3n Dian\n Fionn Faildeargdoid S\u00edrna\n Sirl\u00e1m Cas Ailill\n | C\u00e9tchaingnech Olchaoin\n Airgeatmhar Failbe Giallchaidh\n ________________________________| | |\n Fomor Finntan Deman Badarn Roan Nuadat\n | | | | | Finnfail\n Dub Cimb\u00e1eth D\u00edthorba \u00c1ed Roitheachtaigh 2 \u00c1edan\n | Ruad | Glas\n Sithrige Macha Mong Ruad Elim Simeon\n | Oillfinshneachta Breac\n Rudraige 2 Art\n ________|______________________________ Imleach\n Ginga Bresal Ross Congal Cas |\n | B\u00f3d\u00edbad Ruad Clairinech | Breisrigh\n Capa Connra Fachtna Sedna 2\n | | F\u00e1thach |\n Fachtna \u00c9llim Duach\n | Finn\n | __________|_____________\n Cas Muireadach Enda\n | Bolgrach Dearg\n | ______________________| |\n Cas Fiacha Duach Lugaid\n Trillsech Tolgrach Temrach Iardonn\n | | ______|______ |\n Amergin Duach Eochaid Conaing Eochaid\n | Ladhgrach Fiadmuine Begeaglach Uaircheas\n | | |\n Conall Eochaid Lugaid\n Cernach Buadach L\u00e1mdearg\n | ______|______ |\n Irial \u00dagaine Badbchaid Art\n Glunmar Mor |\n | ____|_________________________ |\n Fiachna L\u00f3egaire Cobthach Ailill\n Finnamnas Lorc C\u00f3el Breg Finn\n Muireadach Ailill Meilge Eochaid (Fir Bolg)\n | \u00c1ine Molbthach | |\n Finnchad Labraid Irereo Lugaid Rinnal\n | Loingsech | Laigde Dagarmag\n Giallchaidh Ailill Connla Rechtaid Erndolb\n Fionn Bracan C\u00e1em R\u00edgderg |\n Cathbad Aengus Ailill Cobthach Oiris\n | Ollamh Caisfhiaclach C\u00e1em Eclonnach\n Rochruide Bresal Eochaid Mog Corb Luaigne\n | Brec Ailtleathan | Laidcinn\n | | _________|_____________ | |\n Mal Fergus Aengus Edersc\u00e9l Fiacha Fer Corb Tat\n Fortamail Tuirmech Temrach Fer Mara | Tetmanach\n Fedlimid Enna Conall Ailill Adamair Dichun\n Forthriun Aignech Collamrach \u00c9rainn | Uairidnach\n Crimthann Labraid Feradach Nia Rudraige\n Coscrach Lorc | Segamain |\n Mog Art Blathacht Forga Innatmar Dubthach\n Art Esamain Maine Lugaid Cairbre\n | Eamna | Luaigne Cinnchait\n Elloit Rogen Airndil Cairbre\n | Ruadh | Lusc\n Nuada Fionnloch Roithriun Duach\n Fullon | | Dallta Dedad\n Feradach Fionn Triun\n Foglas ______|______ |\n Ailill Eochaid Eochaid Roisin\n Glas Feidlech Airem |\n Fiacha Findemna Sin\n Foibric | _____|_____\n Bresal Lugaid Degaidh Eochaid\n Brec Riab nDerg | |\n Lugaid Crimthann Iar Deitsin\n Loithfinn Nia N\u00e1ir | |\n Sedna Feradach Ailill Dluthach\n Sithbac Finnfechtnach | |\n Nuada Eogan D\u00e1ire\n Necht | |\n Fergus Ederscel Fiatach\n Fairge | Finn\n Rossa Conaire Fiacha\n Ruadh Mor Finnfolaidh\n Fionn Tuathal\n File Teachtmhar\n Conchobar Fedlimid\n Abradruad Rechtmar\n Mog Corb Conn\n | C\u00e9tchathach\n C\u00fa Corb\n Nia Corb\n Cormac\n Gelta G\u00e1eth\n Fedlimid\n Firurglas\n Cathair\n Mor"}
{"id": "499510", "revid": "228587", "url": "https://it.wikipedia.org/wiki?curid=499510", "title": "Trujillo", "text": ""}
{"id": "499512", "revid": "188323", "url": "https://it.wikipedia.org/wiki?curid=499512", "title": "Missorium", "text": "Il missorium o missorio \u00e8 un grande disco o piatto in argento, oro o avorio, in uso in epoca romana e bizantina; di solito era inviato dall'imperatore ai governatori delle province per celebrare ricorrenze o assunzioni al trono. \nI manufatti sono noti anche come \"teofanie\": nel dominio teocratico, l'imperatore \u00e8 delegato da Dio ed esercita giudizio in materia religiosa; Eusebio di Cesarea in \"Vita Costantini\" riporta lo stretto legame tra Impero (come imitazione del Cielo) e Regno dei Cieli. Il \"missorium\" ha quindi rilevanza in quanto manifesto politico dell'epoca, in forma iconica.\nIn una teofania di Teodosio I (379-395) del 388, celebrativa del decennale d'elezione, \u00e8 raffigurato Teodosio centrale sotto un timpano, con ai lati i colleghi, e sotto una personificazione della Terra. C'\u00e8 una linea a dividere sovra-terrestre e terrestre; le figure inoltre sono raffigurate con altezza direttamente proporzionale al ruolo, e disposte in scala gerarchica."}
{"id": "499514", "revid": "1123126", "url": "https://it.wikipedia.org/wiki?curid=499514", "title": "Acquarica", "text": ""}
{"id": "499515", "revid": "671029", "url": "https://it.wikipedia.org/wiki?curid=499515", "title": "Oxfordshire", "text": "L'Oxfordshire (pronuncia o , abbreviato Oxon dalla forma latinizzata di Oxford, \"Oxonia\") \u00e8 una contea dell'Inghilterra meridionale.\nGeografia fisica.\nLa contea di Oxfordshire confina a nord con le contee di Warwickshire e Northamptonshire, ad est con il Buckinghamshire e il Berkshire, a sud con il Berkshire ed il Wiltshire ad ovest con il Wiltshire e il Gloucestershire.\nIl territorio \u00e8 prevalentemente pianeggiante, solcato dal fiume Tamigi e dai suoi affluenti (Cherwell, Evenlode, Windrush, Ock, Thame). Nella parte occidentale \u00e8 interessato dalle propaggini occidentali delle colline Cotswolds. A sud-ovest al confine con il Wiltshire e il Berkshire si elevano le colline \"Berkshire Downs\", che con i 261 metri di altezza della \"Whitehorse Hill\" raggiungono la massima elevazione dell'Oxfordshire. Infine a sud-est si elevano le colline Chilterns.\nIl centro principale \u00e8 il capoluogo di contea di Oxford, storica citt\u00e0 universitaria, posta al centro della contea sulle rive del fiume Tamigi. Centri minori sono Bicester, Banbury e Chipping Norton a nord di Oxford; Witney a ovest; Thame e Chinnor a est; Abingdon, Wantage, Didcot, Wallingford e Henley-on-Thames a sud.\nSuddivisioni.\nLa contea \u00e8 divisa in cinque distretti: Oxford, Cherwell, Vale of the White Horse, West Oxfordshire e South Oxfordshire."}
{"id": "499516", "revid": "181699", "url": "https://it.wikipedia.org/wiki?curid=499516", "title": "Migrazioni preistoriche", "text": ""}
{"id": "499519", "revid": "767487", "url": "https://it.wikipedia.org/wiki?curid=499519", "title": "Grazie per la splendida serata", "text": "Grazie per la splendida serata \u00e8 la seconda serie di CD Brul\u00e9 prodotta dagli Elio e le Storie Tese per il loro tour estivo del 2005 dopo la fortunata prima esperienza con Ho fatto due etti e mezzo, lascio?.\nRegistrato da Franco Cufone o Alex Trecarichi, mixato da Rodolfo \"Foffo\" Bianchi e Giacomo Plotegher."}
{"id": "499520", "revid": "124833571", "url": "https://it.wikipedia.org/wiki?curid=499520", "title": "Schwere Panzerabteilung 501", "text": "La schwere Panzerabteilung 501, comunemente abbreviato in s.Pz.Abt. 501 fu una delle prime e principali unit\u00e0 corazzate d'\u00e9lite delle \"Wehrmacht\", e venne impegnata su diversi fronti durante la seconda guerra mondiale come forza di pronto intervento.\nFormazione.\nLe prime unit\u00e0 di corazzati pesanti dell'esercito tedesco furono la \"501. e la 502. Schwere Panzerabteilung (compagnia carri)\", fondate il 16 febbraio 1942.\nEsse successivamente, al 10 maggio 1942, andarono a formare il Schwere Panzerabteilung 502 approntato nella citt\u00e0 di Erfurt, sotto il comando del Maggiore Hans-Georg Lueder. Nel tardo agosto 1942 cominciarono ad entrare in linea i primi carri Tiger, i quali inizialmente promessi al Schwere Panzerabteilung 502, furono dirottati poi al 501, perch\u00e9 quest'ultimo era stato assegnato alle operazioni in Nordafrica ed aveva perci\u00f2 la priorit\u00e0 nella consegna delle nuove macchine.\nSuccessivamente l'unita inizi\u00f2 la preparazione per le operazioni in ambiente tropicale. Alla fine di agosto il battaglione aveva in linea 20 Panzerkampfwagen VI Ausf. E Tiger I e 25 Panzer III Ausf N.\nInizialmente la composizione degli \"Schwere Panzerabteilung (Battaglioni carri pesanti)\" doveva consistere in due compagnie di carri armati, ognuna di quattro plotoni, 2 plotoni di Panzer VI Tiger I e 2 plotoni di Panzer III; ogni compagnia inoltre avrebbe avuto in carico un ulteriore carro Tiger, per il comandante di ogni compagnia, pi\u00f9 una sezione di due Tiger per il comandante e vice comandante del battaglione, il tutto per un totale di 30 Panzerkampfwagen VI Ausf. E Tiger I e 60 Panzer III Ausf N.\nOperazioni.\nFronte Nordafricano.\nIn seguito allo sbarco alleato in Algeria, il 501\u00ba battaglione venne trasferito in Nordafrica, il trasferimento di 16 mezzi corazzati del battaglione fu completato tra il 23 novembre 1942 e il 24 gennaio 1943.\nInizialmente solamente 3 Panzer VI Tiger I giunsero a Tunisi il 23 novembre 1942, questi primi carri pesanti, insieme ad un'aliquota di carri Panzer III, furono presi in consegna, con altre unit\u00e0 dal \"Kampfgruppe (KG) Lueder\".\nI mezzi furono impiegati in combattimento appena una settimana dopo, durante la controffensiva delle forze dell'asse il 1\u00ba dicembre, distruggendo 11 carri alleati di cui, 9 americani e 2 inglesi.\nIl 2 dicembre il \"Kampfgruppe Lueder\", con una forza di un Tiger I e di 5 Panzer III, attacc\u00f2 Tebourba, al fine di bloccare l'avanzata delle divisioni alleate, distruggendo 6 carri nemici e 4 cannoni anticarro. Il 3 dicembre all'unico Tiger I, impiegato per quell'operazione, si aggiunsero altri 3 carri Tiger I di rinforzo. Dopo aver accerchiato la cittadina, il giorno seguente, con il supporto degli Stuka il Kampfgruppe prese Tebourba al prezzo di perdere per guasti tutti i carri Tiger a disposizione. Quel giorno dei 182 carri di cui gli alleati disponevano in Africa orientale, 134 andarono perduti.\nIl 9 dicembre arrivarono di rinforzo al \"Kampfgruppe\", un Tiger e un Panzer III, che con i carri che vennero riparati, portarono l'organico del gruppo corazzato a 12 carri armati di cui 7 Panzer VI Tiger I e 5 Panzer III.\nIl giorno dopo il Kampfgruppe Lueder mosse insieme, con elementi della 10. Panzer-Division, sulla strada per Massicault per 13\u00a0km, attaccando frontalmente la localit\u00e0 di \"Majaz al Bab\" e distruggendo 14 carri M3 Stuart. Il giorno seguente il raggruppamento corazzato dovette convergere sul fianco sinistro dell'attacco principale venendo poi posto in riserva in attesa del completamento dell'organico.\nAlla fine di dicembre 1942, il numero di carri armati in forza al Kampfgruppe tedesco era di 12 carri Tiger I e 16 Panzer III. Il 15 gennaio 1943 8 Tiger I e 8 Panzer III furono assegnati alle operazioni sotto il comando del 756. Gebirgs-Regiment, mentre il kampfgruppe Lueder venne riorganizzato sulla base di 5 Tiger I e 10 Panzer III inglobando anche il 1\u00ba Battaglione appartenente al 69\u00ba Reggimento meccanizzato di fanteria.\nIl 18 gennaio, come parte dell'\"operazione Elibote I\", il reggimento di montagna irruppe attraverso le posizioni nemiche, grazie al supporto dei Tiger I, catturando l'attraversamento a sud ovest del lago Kebir. Un Tiger venne messo fuori uso a causa delle mine anticarro che fecero saltare le ruote sovrapposte di uno dei cingoli. Il giorno seguente, il KG Lueder attacc\u00f2 frontalmente lungo la strada di Robaa, per poi cambiare direzione catturando il passo di Hir Moussa, dove i tedeschi si impadronirono di mezzi di trasporto americani abbandonati dalla fanteria alleata in precipitosa ritirata.\nI combattimenti del 20 gennaio ebbero come risultato la perdita di un Tiger, causata da un cannone britannico da 6 libbre e di un altro Tiger, fatto saltare dai genieri alleati.\nNei giorni successivi furono respinti alcuni contrattacchi inglesi, nei quali gli alleati persero 3 carri armati al costo, per i tedeschi, della perdita di un Panzer III e di un Tiger.\nIn data 31 gennaio 1943 erano operativi 14 Panzer III e circa 15 Panzer VI Tiger I. Tali mezzi furono distribuiti in parti uguali tra il 756\u00ba e il 69\u00ba reggimento. In occasione dellOperazione Fr\u00fchlingswind\" fu messa a disposizione della 10. Panzer-Division la 1. compagnia dello Schwere Panzerabteilung 501\"' con un organico di 6 Tiger e 9 Panzer III.\nIl 13 febbraio dopo una notte di marcia la prima compagnia si riun\u00ec al \"Kampfgruppe Reimann\" nelle vicinanze di Bou Thadi; il giorno successivo, tale formazione, irruppe dal passo Fa\u00efd nella localit\u00e0 di Sidi Bou Zid dove inizi\u00f2 lo scontro con gli alleati. I Tiger del 501\u00b0 durante questo scontro misero fuori combattimento 20 carri M4 Sherman appartenenti alla 1\u00aa divisione corazzata statunitense.\nDopo la vittoriosa battaglia del passo Kesserine il 26 febbraio il 501\u00ba battaglione carri pesanti fu aggregato definitivamente alla 10. Panzer-Division sotto la designazione di III./Panzer-Regiment 7 (III battaglione/7\u00ba reggimento Panzer). In quest'occasione furono assegnati ad entrambe le compagnie del battaglione 15 Panzer IV di rinforzo.\nUn attacco lanciato dalle forze dell'asse il 27 febbraio fu ritardato dai numerosi attacchi aerei, dal fango e dalle mine. Durante la continuazione di quest'attacco tutti i carri immobilizzati per cause diverse furono perduti, ad eccezione di un unico carro Tiger. Nei giorni successivi molti mezzi furono recuperati e rimessi in servizio; al 10 marzo risultavano operativi 6 Panzer VI Tiger I, 12 Panzer III e 7 Panzer IV.\nAlla fine dopo circa tre mesi di duri scontri, il 12 maggio 1943, 230.000 soldati dell'Asse compresi i reparti del 501\u00ba battaglione carri pesanti, si arresero agli alleati decretando la fine dalla campagna nordafricana.\nSul fronte orientale.\nL'avanzata sovietica inizi\u00f2 il 1\u00ba agosto 1943 e dur\u00f2 fino al 31 dicembre 1944. Il 9 settembre 1943 il 501. battaglione carri pesanti fu ricostruito sulla base dei resti del vecchio battaglione, includendo numerosi carristi che erano stati evacuati in Europa prima della resa delle truppe dell'asse in nord Africa, comandati dal Maggiore Erich L\u00f6we.\nTre giorni dopo il battaglione, terminato il riequipaggiamento, poteva contare su di uno schieramento di 45 Panzer VI Tiger I suddivisi in tre compagnie da 14 carri ciascuna, pi\u00f9 3 carri assegnati al comando di battaglione.\nNel periodo compreso tra il 5 e il 12 dicembre 1943 il 501. fu trasferito sul fronte orientale nel settore di Vitebsk. Il 20 dicembre il 501. battaglione attacc\u00f2 una formazione corazzata nemica nella zona di Losovka, alla quale inflisse una sonora sconfitta distruggendo circa 21 carri nemici e 28 cannoni, con una perdita di solo 2 carri.\nSolamente perch\u00e9 la fanteria non fu in grado di fornire un adeguato supporto ai carri, il battaglione fu costretto a ritirarsi su posizioni pi\u00f9 sicure, e 3 giorni dopo il comandante del battaglione, maggiore Erich L\u00f6we, venne ucciso dopo che il suo carro era stato messo fuori combattimento.\nNei 5 giorni seguenti il battaglione fu responsabile della distruzione di almeno 81 carri nemici. Alla fine di dicembre 1943, solamente 16 carri dei 39 del battaglione erano perfettamente operativi, a causa delle perdite subite in combattimento e della mancanza di pezzi di ricambio.\nPer tutto il 1944 lo Schwere Panzerabteilung 501 combatt\u00e9 in numerose battaglie inclusa la battaglia di Vitebsk e Gorodok. Nel gennaio 1944 il maggiore von Legat prese il commando del 501. durante una missione nella regione di Orsha. Al 1\u00ba marzo, dopo alcune perdite nelle settimane precedenti, risultavano operativi 17 Tiger su 29 ancora per mancanza di pezzi di ricambio. Il 12 marzo il battaglione e la 256. Infanterie-Division lanciarono un contrattacco a nord di Nipinzy, accerchiando e distruggendo alcuni reparti nemici. Il 1\u00ba aprile arrivarono i pezzi di ricambio necessari, e finalmente tutti e 27 i carri ancora disponibili tornarono operativi.\nIn giugno arrivarono solo pochi carri per sopperire alle perdite, dopo di che almeno 9 dei 30 carri ora a disposizione del battaglione furono trasferiti al 509\u00ba battaglione carri pesanti.\nIl 23 giugno i sovietici lanciarono l'Operazione Bagration; nella zona di Orsha i Tiger del 501., dispersi su di una vasta area, dovettero affrontare per molti giorni, combattimenti singoli, carro contro carro, alcuni dei quali contro i poderosi carri pesanti sovietici JS-2, superiori ai Tiger I per corazza e armamento.\nI JS-2, utilizzati per la prima volta in combattimento, subirono tuttavia numerose perdite nel confronto con i Tiger I; ci\u00f2 fu dovuto principalmente alla superiorit\u00e0 tattica di cui ancora i reparti corazzati tedeschi godevano sulla controparte sovietica.\nDurante la rovinosa ritirata, che segu\u00ec all'inesorabile avanzata sovietica, sotto il peso dei carri pesanti Tiger, il ponte di Orsha croll\u00f2 e alcuni carri Tiger dovettero essere abbandonati.\nI rimanenti carri continuarono la ritirata, fino alla testa di ponte sul \"fiume Berezina\", dove solamente 6 carri Tiger poterono essere messi in salvo dall'altra parte del fiume; i carri che rimasero sulla sponda orientale furono alla fine fatti saltare tra il 1\u00b0 e il 2 luglio.\nTra il 2 e il 4 luglio gli ultimi carri Tiger del 501\u00b0 furono posti a difesa dell'area di Minsk, dove a uno a uno furono messi fuori combattimento dai corazzati sovietici, vendendo comunque cara la pelle.\nAlla fine di luglio tutti i carri risultavano perduti in combattimento.\nNumero delle vittorie.\nLo schwere Panzerabteilung 501 \u00e8 accreditato della distruzione, durante il corso della Seconda guerra mondiale, di circa 450 carri nemici, a fronte di una perdita di 120 carri tra, Panzer VI Tiger I, Panzer VI Tiger II, Panzer III e Panzer IV. Pur essendo stato, come tutti gli altri Battaglioni autonomi di carri pesanti, una temibile formazione, possiede tuttavia un rapporto perdite/vittorie estremamente basso per questo tipo di reparti. Tale peculiarit\u00e0 risiede nel fatto di aver combattuto inizialmente su di un fronte, quello Nordafricano, relativamente povero, se rapportato al fronte russo, di grandi formazione corazzate nemiche. Quando poi tale formazione fu spedita sul fronte orientale, lo Schwere Panzerabteilung 501 divenne una delle tante formazioni \"Tappabuchi\", tra l'altro spedita in posti dove, rispetto alle localit\u00e0 assegnate agli altri Schwere Panzerabteilung (in particolare il 502\u00b0 e 503\u00b0), la concentrazione di mezzi corazzati era minore."}
{"id": "499528", "revid": "486946", "url": "https://it.wikipedia.org/wiki?curid=499528", "title": "Telperion", "text": ""}
{"id": "499529", "revid": "1543377", "url": "https://it.wikipedia.org/wiki?curid=499529", "title": "ENIGMA", "text": "ENIGMA (\"European Numbers Information Gathering and Monitoring Association\", dalla lingua inglese \"associazione europea per la raccolta di informazioni e il monitoraggio delle numbers station\") era un'associazione di radioascolto in onde corte. Il gruppo, senza scopo di lucro, aveva lo scopo di comprendere pi\u00f9 approfonditamente la natura di alcune trasmissioni di origine sconosciuta, in particolare delle \"numbers station\".\nAl gruppo ENIGMA si devono la gran parte delle informazioni raccolte sulle \"numbers station\" fino ad oggi, nonch\u00e9 su altre trasmissioni misteriose come i \"letter beacon\". Inoltre il gruppo ha classificato molte di queste trasmissioni, identificandole con codici alfanumerici oggi ampiamente utilizzati dagli appassionati di radioascolto.\nIl gruppo ENIGMA ha cessato di pubblicare le sue \"newsletter\" dall'ottobre 2000, sebbene abbia continuato un'attivit\u00e0 per la rivista \"Short Wave Magazine\". Alcuni membri hanno tuttavia fondato un nuovo gruppo, chiamato ENIGMA2000, coordinato via Internet.\nStoria.\nIl gruppo ENIGMA \u00e8 stato fondato nel 1993 da un appassionato di \"numbers station\" dello Yorkshire (nord Inghilterra), Chris Midgley, affiancato da un altro appassionato, Mike Gaufman; iniziando ben presto ad attirare altre persone interessate.\nENIGMA ha pubblicato il primo bollettino in forma cartacea nello stesso anno, costituito da sei pagine di informazioni sulle attivit\u00e0 delle stazioni, quando i membri erano ancora relativamente pochi. Successivamente ha cominciato a pubblicare rapporti completi contenenti le stazioni ascoltate, le loro caratteristiche e procedure di trasmissione, nonch\u00e9 svariati articoli originali e monografie su singole stazioni o specifici argomenti.\nSono stati pubblicati anche due ampi opuscoli (novembre 1998 e giugno 1999) contenenti tutte le informazioni raccolte tramite il lavoro di ENIGMA, tra le quali la classificazione, il raggruppamento, le frequenze di trasmissione e un'ampia variet\u00e0 di dati sulle \"numbers station\" e le altre trasmissioni di origine incerta.\nIl fondatore Chris Midgley, nell'estate 2000, ha lasciato il gruppo poich\u00e9 non era pi\u00f9 in grado di sostenere l'impegno derivante dal suo ruolo; nell'ottobre dello stesso anno, anche Mike Gaufman, nonostante avesse cercato di proseguire, si \u00e8 ritirato, decretando lo scioglimento del gruppo ENIGMA con un ultimo bollettino.\nClassificazione ENIGMA.\nCome detto sopra, il contributo di ENIGMA al riconoscimento e alla classificazione delle trasmissioni misteriose \u00e8 stato fondamentale.\nInizialmente, i nominativi con i quali ci si riferiva alle stazioni erano i nomi che gli appassionati di radioascolto avevano assegnato ad esse come \"Lincolnshire Poacher\", \"Magnetic Fields\", \"Atenci\u00f2n\". Dal sesto bollettino (agosto 1994) il gruppo ha iniziato a classificare sistematicamente le stazioni in Morse con un codice identificativo costituito dalla lettera \"M\" seguita da un numero univoco. La classificazione si \u00e8 fatta successivamente pi\u00f9 precisa, estendendosi anche alle \"numbers station\" in fonia, designandole tramite una lettera (indicante la lingua della stazione) seguita da un numero univoco. Per classificare trasmissioni, in diverse lingue e formati, riconducibili alla medesima stazione, vennero definite delle famiglie."}
{"id": "499532", "revid": "287204", "url": "https://it.wikipedia.org/wiki?curid=499532", "title": "Fanfiction", "text": "Una fanfiction o fan fiction (anche abbreviato in fanfic o fic) \u00e8 un'opera di finzione amatoriale scritta dai fan prendendo come spunto le storie o i personaggi di un'opera originale, sia essa letteraria, cinematografica, televisiva, o appartenente a un altro medium espressivo.\nIl termine \u00e8 in uso almeno dagli anni Trenta del Novecento, ma come fenomeno si \u00e8 sviluppato negli anni Sessanta con l'apparizione, su alcune fanzine, di racconti e romanzi ispirati a \"Star Trek\" che conobbero una circolazione nel mondo del fandom, anche se non mancano esempi pi\u00f9 remoti di manifestazioni di questo genere, come alcuni racconti apocrifi di Sherlock Holmes scritti da ammiratori del personaggio. La loro diffusione ha accelerato con l'arrivo di Internet e la creazione di grandi comunit\u00e0 e archivi online. \nA seconda delle leggi locali, le fanfiction possono anche qualificarsi come violazioni del diritto dell'autore originale. Gli atteggiamenti di questi ultimi hanno spaziato dall'indifferenza all'incoraggiamento al rifiuto, rispondendo occasionalmente con azioni legali.\nEtimologia.\nIl termine \"fanfiction\" (nella grafia \"fan fiction\") \u00e8 in uso almeno dal 1939: la prima citazione nota \u00e8 contenuta nella fanzine di fantascienza \"Le Zombie\" di Bob Tucker, che lo utilizza con connotazioni dispregiative opponendolo alla \"pro fiction\" degli scrittori professionisti. Appare anche nell'enciclopedia del gergo \"Fancyclopedia\" del 1944, che lo definisce come \"finzione sui fan, o a volte sui professionisti, e occasionalmente coinvolge personaggi famosi da storie di fantascienza\". Talvolta \u00e8 utilizzato impropriamente per indicare opere fantasy pubblicate in una rivista realizzata da fan.\nStoria.\nPrima del copyright.\nLa pratica di espandere storie gi\u00e0 esistenti ha le sue radici nella tradizione orale, ed \u00e8 diventata sempre pi\u00f9 comune fino a esplodere durante l'et\u00e0 elisabettiana. Shakespeare stesso ha basato \"Romeo e Giulietta\", \"Molto rumore per nulla\", \"Otello\", \"Come vi piace\" e \"Il racconto d'inverno\" su opere in prosa di contemporanei o altri autori per lui recenti. La tradizione di prendere in prestito le opere dei predecessori \u00e8 proseguita incontrollata per duecento anni grazie all'inesistenza del copyright e del fair use, finch\u00e9 nel 1710 il Regno di Gran Bretagna ha promulgato lo Statuto di Anna, la prima legge sul copyright della storia, e altri Paesi hanno cominciato ad adottare disposizioni simili.\nLa pubblicazione di storie riscritte non si \u00e8 comunque fermata: nei tardi anni 1860, i finali delle opere di Lewis Carroll venivano regolarmente rivisitati dai fan, che scrivevano intere parodie su di essi. Tra la letteratura ottocentesca che ha riprodotto contenuti non autorizzati dall'autore originale figura \"I poteri delle tenebre\" di Valdimar \u00c1smundsson, traduzione islandese di \"Dracula\" di Bram Stoker che ne modifica gli eventi. Jane Austen \u00e8 tradizionalmente una delle autrici pi\u00f9 rielaborate, e \"Vecchi amici e nuovi amori\" di Sybil G. Brinton (1913) \u00e8 il primo sequel riconosciuto delle sue opere. Numerosi sono anche i racconti apocrifi di Sherlock Holmes, come \"L'avventura dei due collaboratori\" di J. M. Barrie. Altri esempi includono \"La macchina dello spazio\" di Christopher Priest (1976, basato su \"La guerra dei mondi\" di H. G. Wells), \"La notte dei Morlock\" di K. W. Jeter (1979, \"La macchina del tempo\", sempre di Wells), \"Una nuova Alice nel vecchio Paese delle Meraviglie\" (1895) di Anna M. Richards (\"Le avventure di Alice nel Paese delle Meraviglie\" di Lewis Carroll), e \"Il grande mare dei Sargassi\" (1966) di Jean Rhys (\"Jane Eyre\" di Charlotte Bront\u00eb).\nPopolarizzazione con \"Star Trek\".\nIl fenomeno moderno delle fanfiction ha avuto origine con l'avvento dei media e della televisione negli anni 1960 all'interno dei fandom di serie televisive come \"Star Trek\" e tra gli appassionati di fantascienza per identificare le storie scritte in un contesto semi o non professionale per essere pubblicate su periodici a basso costo o fanzine, la prima delle quali \u00e8 stata \"Spockanalia\" (1967). Per molti \"Do-It-Yourself Star Trek\u00a0\u2013the Fan Fiction\" di Jaqueline Lichtenberg, Sondra Marshak e Joan Winston \u00e8 stata il primo contatto con una fanfiction. Nei tardi anni Sessanta, un gruppo prevalentemente femminile si \u00e8 staccato dal fandom della fantascienza, definendosi semplicemente \"fandom dei media\", e ha iniziato a scrivere storie non destinate alla pubblicazione, ma alla circolazione e alla condivisione interna con un pubblico di affiliati.\nNegli anni Ottanta in Giappone le popolari \"d\u014djinshi\", riviste contenenti manga e romanzi autoediti, hanno iniziato a raccogliere sempre pi\u00f9 parodie di serie gi\u00e0 esistenti. Note come \"aniparo\", erano spesso utilizzate per narrare storie romantiche tra i personaggi di opere celebri come \"Lam\u00f9\" e \"Capitan Tsubasa\".\nDiffusione tramite Internet.\nL'avvento del World Wide Web ha modificato il metodo di distribuzione delle fanfiction rendendole mainstream,\"\" e sono venute a crearsi grandi comunit\u00e0 online tramite BBS, Usenet, mailing list, blog, piattaforme giornalistiche, Twitter e Tumblr. Nel 1998 ha aperto il sito no-profit FanFiction.Net, che ha permesso a chiunque di caricare contenuti per qualsiasi fandom. Le possibilit\u00e0 di autopubblicare in un archivio comune facilmente accessibile e di recensire le storie direttamente sul sito sono diventate popolari abbastanza rapidamente. Nel 2007, il tentativo della compagnia FanLib di monetizzare le fanfiction attraverso un sito web ha portato alla fondazione della non profit Organization for Transformative Works e all'apertura della raccolta online Archive of Our Own. Secondo una stima, nel 2008 le fanfiction occupavano un terzo dei contenuti creati attorno a un'opera letteraria.\nInternet ha reso i fandom pi\u00f9 visibili sia a potenziali nuovi appassionati, sia agli interessi commerciali, e compagnie come Wattpad e Amazon hanno creato dei modelli di business costruiti esplicitamente attorno alle fanfiction. Negli anni 2010 alcune celebri opere scritte da fan sono state pubblicate formalmente, anche se con modifiche ai nomi dei personaggi per non incorrere in problemi di copyright: \"Cinquanta sfumature di grigio\" di E. L. James era in origine una fanfiction di \"Twilight\" di Stephenie Meyer, mentre \"After\" di Anna Todd aveva come protagonista la boy band inglese One Direction. Il 22 maggio 2013, Amazon ha aperto Kindle Worlds, permettendo la vendita di fanfiction appartenenti a determinati media, ma con rigorose restrizioni, come il bando su pornografia, contenuti offensivi, crossover e violazioni di copyright. Il servizio \u00e8 stato chiuso nel 2018.\nDemografia.\nLe fanfiction sono scritte e lette prevalentemente da donne e da soggetti non binari, la maggior parte dei quali s'identifica come non eterosessuale. L'accademica Camille Bacon-Smith ritiene che \"colmino il bisogno di un pubblico prevalentemente femminile di storie di finzione che espandano i confini dei prodotti d'origine ufficiali offerti in televisione e sugli schermi cinematografici\", argomentando che scriverle attivi una comunit\u00e0 femminile alternativa dove dare voce al dolore e alle vulnerabilit\u00e0 la cui espressione nella vita viene negata specialmente alle donne. Per altri, \u00e8 un riflesso dell'emarginazione del pubblico femminile dal materiale di partenza stesso, che reimmagina media originariamente destinati a un pubblico maschile per allinearli agli ideali femminili. Lo studioso di cultura dei fandom Henry Jenkins ritiene che siano scritte \"spesso rielaborando le convenzioni di genere per mettere in primo piano le loro esperienze comuni di donne in una societ\u00e0 patriarcale o reinventando personaggi maschili per ripensare a come il romanticismo potrebbe funzionare sulla base di una maggiore uguaglianza\". Analogamente, diversi pareri accademici concordano che il genere slash riguardi non tanto l'omosessualit\u00e0, ma sia invece un'esplorazione dell'amore ideale desiderato dalle donne, ma difficile da scrivere come eterosessuale: egalitario e libero da ruoli di genere.\nCaratteristiche.\nAutori e fruitori di fanfiction utilizzano una lunga serie in costante evoluzione di vocaboli tipici della cultura fandom, chiamati \"meta\". Primariamente, \"canon\" indica gli eventi, l'universo, l'ambientazione e i personaggi presenti nell'opera originale, mentre \"fanon\" quelli creati dalla comunit\u00e0 dei fan, come particolari interpretazioni di un determinato personaggio.\nLe fanfiction tendono a esplorare aspetti alternativi dei personaggi piuttosto che dei mondi a cui questi appartengono, trasformandone l'identit\u00e0 sociale (come l'orientamento sessuale) e di classe (la professione). Molte sono erotiche, mettendo in discussione le supposizioni comunemente accettate su genere, sessualit\u00e0 e desiderio. Taluni scrivono deliberatamente \"badfic\" (\"bad fiction\", ovverosia \"pessima fiction\"), spesso di stampo parodistico, che pu\u00f2 giocare con la figura di Mary Sue/Marty Stu, un personaggio originale bello, intelligente e avvenente che rappresenta una versione estremamente idealizzata dell'autore e mette in ombra i personaggi canonici.\nDurante i primi decenni di esistenza delle fanfiction, gli autori hanno ricevuto riscontri dai lettori sul loro operato tramite le lettere inviate alle fanzine. Internet ha reso il processo pi\u00f9 immediato, e le comunit\u00e0 online sono diventate gruppi di affinit\u00e0 in cui i partecipanti si fanno da mentori, e i feedback forniti non puntano a migliorare soltanto l'opera, ma anche la persona che la scrive, distinguendosi da altri siti che offrono recensioni. Inoltre, poich\u00e9 in rete i giovani scrittori possono avere accesso a un pubblico pi\u00f9 ampio che legga ci\u00f2 che hanno scritto, si genera una migliore alfabetizzazione.\nGeneri di fanfiction.\nI generi di fanfiction sono costantemente in aumento, adattandosi alle convenzioni letterarie, alle aspettative e ai desideri della comunit\u00e0 per cui sono scritte. Quelli principali sono tre:\nEsiste poi un numero di sottogeneri popolarmente riconosciuti, presentati singolarmente o combinati tra loro, i cui nomi indicano un insieme di narrative e aspettative tematiche. La serie originale di \"Star Trek\" \u00e8 stata la fonte di molti dei principali tropi.\nUna \"songfic\" \u00e8 inframmezzata dalle parole di una canzone rilevante ai fini della storia. Secondo la professoressa Catherine Driscoll, \u00e8 \"una delle modalit\u00e0 meno illustri di produzione dei fan\" e che \"all'interno delle fanfiction l'eccessivo attaccamento o la messa in primo piano della musica popolare \u00e8 di per s\u00e9 liquidato come immaturo e derivato\".\nAspetti legali.\nCon l'entrata in vigore delle moderne leggi sul copyright, la legalit\u00e0 delle fanfiction \u00e8 diventata oggetto di dibattito: l'Organization for Transformative Works sostiene la dottrina del fair use in virt\u00f9 del fatto che le fanfiction senza scopo di lucro siano un processo creativo e trasformativo, mentre taluni ritengono che il fair use non sia applicabile, ponendole a tutti gli effetti come delle opere derivate, pertanto la loro produzione \u00e8 stata spesso fonte di controversie legali. Esistono tuttavia delle eccezioni al diritto d'autore: ad esempio, il diritto di scrivere parodie \u2013 a scopo di satira e critica \u2013 \u00e8 assicurato dalle leggi in molti Paesi del mondo.\nAlcuni autori hanno incoraggiato le fanfiction, come J. K. Rowling, che nel 2004 si \u00e8 detta \"lusingata\" che le persone volessero scrivere le proprie storie basate sui suoi personaggi. L'anno precedente, tuttavia, uno studio legale britannico rappresentante Rowling e Warner Bros. aveva chiesto la rimozione delle storie di \"Harry Potter\" \"con contenuti graficamente violenti e sessuali\", citando il timore che i bambini potessero imbattersi in contenuti illeciti. In risposta, i webmaster di diversi siti web si erano appellati al fair use e allo status di racconti non professionali per giustificare il loro diritto a continuare a ospitarle. Nel 2014, esistevano gi\u00e0 quasi 750.000 reinterpretazioni di \"Harry Potter\".\nOrson Scott Card, che inizialmente aveva sostenuto che \"scrivere fiction utilizzando i miei personaggi \u00e8 moralmente identico a trasferirsi in casa mia senza invito e a buttare fuori la mia famiglia\", ha in seguito cambiato completamente idea, dichiarando che \"Ogni pezzo di fanfiction \u00e8 una pubblicit\u00e0 per il mio libro. Che razza di idiota sarei per volere che scompaia?\".\nNon tutti gli autori tuttavia gradiscono che le proprie idee vengano utilizzate da altri e vietano esplicitamente la pubblicazione di racconti originali che abbiano per protagonisti i personaggi dei propri libri. Il primo scontro legale riconosciuto tra gli scrittori di fanfiction e i detentori del copyright si \u00e8 verificato nel giugno 1977 quando la Paramount ha inviato una diffida a Linda Maclaren e Gina Martin, editrici di una fanzine di \"Star Trek\"; l'azienda ha poi abbandonato il caso quando ha appreso che non si trattava di una pubblicazione professionale. Nel 1981, la Lucasfilm ha inviato una lettera a diversi editori di fanzine affermando i propri diritti su tutti i personaggi di \"Guerre stellari\" e insistendo che non pubblicassero pornografia, alludendo a possibili azioni legali contro i trasgressori. Nel 2009, una sentenza della corte distrettuale degli Stati Uniti ha impedito permanentemente la pubblicazione nel Paese di un romanzo svedese avente per protagonista un settantaseienne Holden Caulfield da \"Il giovane Holden\" di J. D. Salinger. Anne Rice si \u00e8 regolarmente e aggressivamente opposta alle fanfiction basate su \"Intervista col vampiro\" e \"Cronache dei vampiri\", chiedendone la rimozione da FanFiction.Net, cos\u00ec come Anne McCaffrey e Raymond Feist. George R. R. Martin ne ha sostenuto lo status di violazioni di copyright."}
{"id": "499536", "revid": "44939", "url": "https://it.wikipedia.org/wiki?curid=499536", "title": "Warfarina", "text": ""}
{"id": "499538", "revid": "1958640", "url": "https://it.wikipedia.org/wiki?curid=499538", "title": "Marino Ghetaldi", "text": "Biografia.\nGhetaldi nacque da una famiglia patrizia ragusea e studi\u00f2 nella propria citt\u00e0, prima presso i Francescani e poi al liceo. A diciott'anni entr\u00f2 nel Maggior Consiglio, l'organo legislativo della Repubblica, ed ebbe ulteriori incarichi pubblici (fu capitano a Sabbioncello), proseguendo al contempo i suoi studi scientifici e umanistici.\nNel 1597 Ghetaldi inizi\u00f2 a viaggiare per l'Europa assieme all'amico etnologo Marino Gozze, trasferendosi a Roma, dove segu\u00ec le lezioni di Cristoforo Clavio. Prosegu\u00ec per Anversa, dove fu allievo di Michel Coignet, divenendo ben presto uno scienziato di grande fama; alla sua giovane et\u00e0 (e nonostante non fosse laureato) gli fu anche offerta la cattedra di matematica all'universit\u00e0 di Lovanio, allora una delle pi\u00f9 prestigiose al mondo; ma Ghetaldi declin\u00f2.\nA Parigi Ghetaldi fu amico del matematico francese Fran\u00e7ois Vi\u00e8te, del quale prosegu\u00ec la paziente ricostruzione delle opere perdute di Apollonio; nel ricostruire tali scritti, Ghetaldi si serv\u00ec della descrizione del contenuto fatta da Pappo di Alessandria. In seguito visse anche due anni in Inghilterra, ma di tale soggiorno non sono noti i dettagli. Durante il suo soggiorno a Padova, Ghetaldi fu amico di Paolo Sarpi e Giovanni Camillo Glorioso ed incontr\u00f2 Galileo, con cui corrispose regolarmente.\nRitornato nella citt\u00e0 natale dopo alterne vicende (dovette fuggire da Roma per guai con la giustizia in concomitanza con una sua possibile nomina ad accademico dei Lincei), Ghetaldi ricopr\u00ec svariate ed eterogenee funzioni pubbliche, fungendo tra l'altro da commissionario nella citt\u00e0 di Stagno martoriata dalla malaria. Ghetaldi non sfugg\u00ec al contagio e solo dopo un periodo di cure svolse incarichi diplomatici come ambasciatore del Senato della Repubblica di Ragusa a Costantinopoli e come membro del Minor Consiglio, l'organo esecutivo della repubblica marinara.\nPensiero.\nNel corso della sua vita Marino Ghetaldi si dedic\u00f2 principalmente alla matematica ed alla fisica (ed in particolar modo all'ottica).\nLa sua prima pubblicazione, il \"Promotus Archimedus\" (data alle stampe a Roma nel 1603), conteneva un'accurata tavola dei pesi specifici dei solidi e dei liquidi. Nel suo secondo lavoro, Ghetaldi studi\u00f2 le parabole ottenute dalle sezioni coniche nelle \"Nonnullae propositiones de parabola\".\nGhetaldi fu soprattutto famoso per i suoi studi nel campo della geometria, alla quale dedic\u00f2 sette opere. Il suo libello \"Variorum problematum collectio\" (1607), contenente la soluzione a 42 problemi geometrici, pose le basi dell'applicazione dell'algebra alla geometria; i suoi contributi in questo campo furono citati dal fisico olandese Christiaan Huygens e da Edmond Halley in Inghilterra.\nNegli ultimi suoi anni Ghetaldi costru\u00ec a Ragusa lo specchio parabolico (diametro 66\u00a0cm) conservato oggi al National Maritime Museum di Londra.\nIl maggiore contributo di Ghetaldi, il \"De resolutione et compositione mathematica\", usc\u00ec postumo nel 1630. L'opera di Ghetaldi \u00e8 stata descritta da Pierre H\u00e9rigone nel suo \"Cursus mathematicus\" (1634).\nTra i suoi avversari vi fu Cl\u00e9ment Cyriaque de Mangin."}
{"id": "499547", "revid": "287204", "url": "https://it.wikipedia.org/wiki?curid=499547", "title": "Sigrdrifa", "text": ""}
{"id": "499549", "revid": "76963", "url": "https://it.wikipedia.org/wiki?curid=499549", "title": "Arturo Diaconale", "text": "\u00c8 morto nel 2020 all'et\u00e0 di 75 anni.\nGiornalismo.\nAbruzzese di nascita e romano di adozione, dopo la laurea in giurisprudenza alla Sapienza inizi\u00f2 l'attivit\u00e0 giornalistica nella redazione romana del \"Giornale di Sicilia\" (1973). Nel 1976 divenne giornalista parlamentare. Nel 1980 divenne capo della redazione romana ma nel 1985 pass\u00f2 come redattore parlamentare a \"Il Giornale\", allora diretto da Indro Montanelli, diventando commentatore di politica interna. Nel 1992 lasci\u00f2 Il Giornale e divenne redattore capo di Studio Aperto, testata giornalistica dell'emittente televisiva Italia 1. L'anno successivo fu nominato direttore del settimanale \"L'Opinione\", che Diaconale trasform\u00f2 in quotidiano diventato successivamente \"L'Opinione delle libert\u00e0\", che ha lasciato nel 2020 dopo 27 anni ininterrotti alla direzione.\nNel 1995 ha ideato e condotto una trasmissione giornalistica su Rai 3, dal titolo \"Ad armi pari\" e negli anni successivi ha partecipato come opinionista a tutti i principali \"talk show\" italiani. Si \u00e8 occupato anche di temi sindacali divenendo un esponente di punta della componente moderata del sindacato dei giornalisti italiani. Insieme a colleghi come Giuliana Del Bufalo, Diaconale si \u00e8 battuto e ha contribuito a modificare in senso profondamente migliorativo il contratto nazionale di lavoro.\nOltre all'attivit\u00e0 nella carta stampata, nella televisione e nell'editoria si \u00e8 anche dedicato all'organizzazione di convegni internazionali sui grandi temi storici e politici. Vi hanno partecipato scrittori ed intellettuali di grande spessore, sia italiani che stranieri. In particolare, in qualit\u00e0 di segretario del Centro Studi Francesco De Sanctis, ha organizzato per la Provincia di Roma i convegni \u201cL'uso politico della storia\u201d, \u201cImmagine e identit\u00e0 degli italiani\u201d, \u201cEuropa e Occidente, identit\u00e0 a confronto\u201d.\nPolitica.\nNel 1996 fu candidato al Senato per il Polo per le Libert\u00e0 del Lazio, nel collegio di Rieti, ma fu sconfitto dal rappresentante dell'Ulivo e vicesegretario del PDS Gavino Angius, che lo distanzi\u00f2 di quasi cinque punti percentuali (47,4% contro 42,5%). Con l'ingresso di Forza Italia nel PPE, avvenuto nel 2000, Diaconale si pone in modo pi\u00f9 critico rispetto a questo movimento e propone la nascita di un soggetto politico unitario che raccolga i liberali e i laici presenti nel centro destra. Nel 2001, assieme ad altri esponenti politici, tra cui Vittorio Sgarbi, fonda l'associazione Polo Laico con l'obbiettivo di varare una lista con esponenti laici vicini al centro destra per le elezioni politiche del 2001.\nNel 2004 avvia sul suo giornale un dibattito relativo alla Casa Laica, una lista che intende unire i movimenti vicini al centro destra. Ritenendo prioritario far tornare in Italia una forza liberale, Diaconale si impegna nello sforzo di unire i liberali e partecipa alla ricostituzione del Partito Liberale Italiano nel 2004. Partecipa anche alla nascita dei Riformatori Liberali nel 2005, del cui manifesto \u00e8 uno dei primi firmatari.\nNel 2009, in vista del V congresso del Partito Liberale del 20 e 21 febbraio, si candida come segretario del partito con Marco Taradash come presidente del partito formando assieme la mozione \"Italia liberale\" che si scontr\u00f2 aspramente con quella del segretario uscente Stefano De Luca \"Democrazia liberale\" che poi sar\u00e0 quella che risulter\u00e0 vincente. Nel marzo del 2009 viene nominato commissario straordinario del Parco nazionale del Gran Sasso e Monti della Laga, posizione che gli viene confermata come presidente del parco al termine del commissariamento il 7 luglio 2010.\nNel febbraio del 2014, istituisce il \u00abTribunale Dreyfus\u00bb, una onlus nata per la riforma del sistema giudiziario italiano e dotata di un \"Soccorso Azzurro\" dedicato alle vittime dei casi di malagiustizia.\nIl 4 agosto 2015 viene eletto membro del Consiglio di Amministrazione della Rai dalla Commissione di Vigilanza RAI.\nSuccessivamente lascia la presidenza del \"Movimento Vittime della Giustizia e del Fisco\" e del Parco Nazionale del Gran Sasso e Monti della Laga.\nNel 2019 \u00e8 promotore, insieme a Giuseppe Basini e Cinzia Bonfrisco, dell'associazione Destra Liberale Italiana.\nPubblicazioni.\nArturo Diaconale \u00e8 stato autore di numerosi saggi politici e, in particolare, nel 1995, della con il volume \"Tecnica post moderna del colpo di Stato, magistrati e giornalisti\". Successivamente sono stati pubblicati: \nDiaconale \u00e8 stato autore anche una serie di saggi apparsi sui volumi curati da Renato Brunetta e Vittorio Feltri venduti in edicola insieme al quotidiano \"Libero\";"}
{"id": "499550", "revid": "228587", "url": "https://it.wikipedia.org/wiki?curid=499550", "title": "Esperimento di Davisson e Germer", "text": "In fisica, l'esperimento di Davisson\u2013Germer forn\u00ec un'importante conferma dell'ipotesi di de Broglie, ovvero che le particelle, come gli elettroni, potessero avere comportamento ondulatorio. Pi\u00f9 in generale, il successo dell'esperimento consolid\u00f2 le basi per la definitiva accettazione della meccanica quantistica e dell'equazione di Schr\u00f6dinger. \nNel 1927, ai Bell Labs, Clinton Davisson e Lester Germer spararono elettroni a velocit\u00e0 ridotta contro un bersaglio di nichel cristallino. Venne misurata la dipendenza dall'angolo di incidenza dell'elettrone riflesso, e si determin\u00f2 che aveva lo stesso pattern di diffrazione dei raggi X, cos\u00ec come previsto da William Henry Bragg. \nQuesto esperimento, come quello di Arthur Compton che mise in evidenza come la luce potesse avere il comportamento tipico di una particella, diede conferma dell'ipotesi di de Broglie sulla natura ondulatoria delle particelle e complet\u00f2 l'ipotesi del dualismo onda-particella, che costituisce uno dei fondamenti della teoria quantistica.\nDavisson e Germer progettarono e costruirono uno strumento a vuoto con lo scopo di misurare le energie degli elettroni liberati da una superficie di metallo. Gli elettroni provenienti da un filamento riscaldato venivano accelerati da un potenziale elettrico e fatti incidere su una superficie di nichel.\nIl fascio di elettroni era diretto sulla superficie, che poteva essere ruotata per valutare la dipendenza dall'angolo degli elettroni emessi. Il rivelatore di elettroni era montato su un arco cos\u00ec da poter essere ruotato per osservare gli elettroni secondo angoli diversi. Il risultato fece constatare che, ad un certo angolo, si verificava un picco nell'intensit\u00e0 degli elettroni emessi. Tale picco era dimostrazione del comportamento ondulatorio degli elettroni, e poteva essere interpretato tramite la legge di Bragg per ottenere la spaziatura reticolare nel cristallo di nichel."}
{"id": "499556", "revid": "52076", "url": "https://it.wikipedia.org/wiki?curid=499556", "title": "Antef IV", "text": ""}
{"id": "499559", "revid": "775372", "url": "https://it.wikipedia.org/wiki?curid=499559", "title": "Autodefensas Unidas de Colombia", "text": "Le Autodefensas Unidas de Colombia (in lingua spagnola Autodifese Unite della Colombia o anche AUC) sono stati un insieme di gruppi paramilitari colombiani riunitosi in un'unica organizzazione nell'aprile del 1997 per consolidare e proteggere le condizioni economiche e sociali di diverse aree della Colombia.\nLe stesse AUC hanno ammesso in passato di avere l'autorit\u00e0 su quasi tutti i gruppi paramilitari colombiani e l'appoggio, diretto o indiretto, di quelle fazioni ritenute ancora indipendenti. \u00c8 stato stimato che si serva di almeno 20.000 militanti. Le AUC sono considerate un'organizzazione di stampo terroristico da molti paesi, tra cui gli Stati Uniti e l'Unione europea.\nL'AUC afferma che il suo obiettivo primario \u00e8 proteggere i suoi finanziatori e sostenitori dagli insorti e dalle loro attivit\u00e0, tra cui il rapimento, l'omicidio e l'estorsione, per via della debolezza dello stato colombiano che storicamente non \u00e8 mai riuscito a garantire tale protezione. L'AUC attualmente si presenta come una forza anti-insurrezionalista regionale e nazionale. Nel 2000, l'ex capo supremo dell'AUC, Carlos Casta\u00f1o Gil, sostenne che il 70% dei costi operativi dell'organizzazione erano finanziati con i proventi del commercio di droga, la parte restante proveniva da \"donazioni\" dai suoi sponsor.\nAttivit\u00e0.\nI principali nemici dell'AUC sono i gruppi insurrezionalisti di sinistra: le FARC e l'ELN. Tutti e tre i gruppi sono presenti negli elenchi delle organizzazioni terroristiche dell'Unione europea e sono classificati come organizzazione terroristica estera dal Dipartimento di Stato degli USA. Quest'ultimo ha aggiunto l'AUC al suo elenco nel 2001, condannandolo per massacri, torture e altri abusi dei diritti umani.\nSecondo la polizia nazionale colombiana, nei primi 10 mesi del 2000, l'AUC esegu\u00ec 804 assassinii, 20 sequestri di persona e 75 massacri con 507 vittime. L'AUC sostiene che le vittime furono principalmente guerriglieri o loro simpatizzanti. Le tattiche di combattimento consistono di operazioni convenzionali e di guerriglia contro unit\u00e0 delle principali forze di insorti. Gli scontri dell'AUC con unit\u00e0 dell'esercito e della polizia sono in aumento, anche se il gruppo tradizionalmente ha evitato le forze di sicurezza del governo.\nUn rapporto del gennaio 2005 dell'Alto Commissariato dell'ONU per i diritti umani, affermava che, durante il 2004, \"l'AUC \u00e8 stato responsabile per 342 casi di violazione della cessazione delle ostilit\u00e0. Queste comprendono il presunto reintegro nelle proprie fila di personale smobilitato, massacri, trasferimenti forzati, omicidi selettivi e sistematici, sequestri di persone, stupri, sparizioni, minacce, intimidazioni e saccheggi. Queste azioni si sono svolte in 11 dipartimenti e hanno preso di mira la popolazione civile, in molti casi le comunit\u00e0 indigene.\"\nAlcuni analisti e rapporti recenti di Human Rights Watch sostengono che numerosi elementi all'interno dell'esercito e della polizia colombiani hanno collaborato con locali gruppi paramilitari dell'AUC e continuano a tollerarli. Diversi di questi analisti possono concedere che ci sia stata una notevole riduzione di questi comportamenti negli anni recenti, e che sono stati aumentati i tentativi di combattere l'influenza dei paramilitari, ma molti considerano che ancora molto deve essere fatto e restano quindi molto critici sulla situazione.\nSotto il comando di Salvatore Mancuso la AUC mantiene stretti contatti con le famiglie calabresi della 'Ndrangheta coinvolte nel traffico di cocaina.\n2003-2004: primi tentativi di negoziazione.\nRecentemente, dopo la dichiarazione di un cessate il fuoco (che in pratica sia l'AUC che il governo hanno dichiarato pubblicamente essere parziale, risultando in una riduzione ma non nella cessazione delle uccisioni), il governo del presidente colombiano \u00c1lvaro Uribe V\u00e9lez ha avviato dei colloqui con il gruppo, che mirano a giungere allo smantellamento dell'organizzazione e alla reintegrazione dei suoi membri nella societ\u00e0. La scadenza dichiarata per il completamento del processo di smobilitazione venne inizialmente fissata al dicembre 2005, ma venne in seguito prorogata al febbraio 2006. Dal 2003 al 3 febbraio 2006, circa 17.000 dei 20.000 combattenti dell'AUC hanno consegnato le loro armi. Questa cifra \u00e8 pi\u00f9 che doppia rispetto a quella inizialmente stimata dal governo prima dell'inizio dei negoziati.\nVenne resa pubblica una proposta di legge che offriva il perdono ai membri di qualsiasi gruppo armato illegale (il che avrebbe legalmente incluso sia guerriglieri che paramilitari), dichiarava un cessate il fuoco e avviava negoziati con il governo; principalmente in cambio della verificata smobilitazione, del concentramento di tali gruppi in una determinata area geografica e della riparazione simbolica delle offese commesse contro le vittime delle loro azioni. Dopo molte discussioni e controversie, venne distribuita ai media e ai circoli politici una versione ulteriormente rivista. Questo nuovo progetto non venne sottoposto ufficialmente all'approvazione del Congresso della Colombia e proseguirono ulteriori discussioni sulla questione.\nLa proposta di legge, tra le altre cose, chiedeva la creazione di un \"tribunale della verit\u00e0\", composto da tre a cinque membri, che avrebbe studiato ogni caso presentatogli (su richiesta del presidente), dopo che i gruppi/individui avessero firmato un accordo per il rispetto delle leggi umanitarie internazionali e accettato l'autorit\u00e0 del tribunale, in cambio di una sentenza minima da cinque a dieci anni (parte dei quali potevano essere scontati fuori dalla prigione) per i colpevoli dei crimini pi\u00f9 gravi, della confessione dei crimini commessi in connessione alle attivit\u00e0 illegali dei gruppi armati, e del completamento di atti concreti di riparazione nei confronti delle vittime.\nSe il tribunale avesse negato i benefici a qualcuno, non ci sarebbe stata possibilit\u00e0 di riconsiderazione. Comunque, il presidente sarebbe stato in grado di porre il veto su individui che avessero ricevuto una sentenza favorevole. Questa nuova bozza della proposta di legge sarebbe stata in vigore solo fino al 31 dicembre 2006.\nIl portavoce di Human Rights Watch, Jose Miguel Vivanco, dichiar\u00f2 pubblicamente, durante una delle audizioni finali che vennero create per discutere aspetti della proposta originale (della quale rimase altamente critico), che le nuove proposte sembravano a prima vista essere considerevolmente pi\u00f9 in linea con gli standard internazionali, ma che doveva essere fatto di pi\u00f9 per poter risolvere completamente la questione.\nIn contrasto a questi sforzi, Salvatore Mancuso G\u00f3mez, uno dei principali comandanti delle AUC, espresse pubblicamente di essere contro qualsiasi potenziale estradizione della sua persona (e dei suoi \"compagni d'arme\") verso gli USA e si rifiut\u00f2 di \"passare anche un solo giorno in prigione\".\nCi sono stati inoltre conflitti interni all'organizzazione illegale, in quanto altri leader dell'AUC si sono reciprocamente accusati di essere coinvolti nel narcotraffico e le loro truppe si sono perfino scontrate in combattimento. Queste fazioni diverse, regionali e talvolta in lotta dell'AUC, hanno reso un compito difficile concludere con successo qualsiasi iniziativa di pace.\nA met\u00e0 maggio del 2004, i colloqui sembrarono procedere quando il governo accett\u00f2 di garantire ai capi dell'AUC e a 400 delle loro guardie del corpo un porto sicuro di 368\u00a0km\u00b2 a Santa Fe de Ralito, C\u00f3rdoba, dove, sotto il controllo dell'OAS, si sarebbero tenuti ulteriori colloqui, per un periodo di prova (rinnovabile) di 6 mesi. Finch\u00e9 i capi dell'AUC fossero rimasti in quell'area, non sarebbero stati sottoposti a mandati di arresto. Tale condizione e gran parte del circostante quadro legale erano stati implementati in precedenza per la pi\u00f9 estesa area di San Vicente del Cagu\u00e1n, che l'ex presidente Andr\u00e9s Pastrana aveva garantito ai guerriglieri delle FARC come porto sicuro durante il processo di pace del 1998-2002, ma con delle differenze.\nLe autorit\u00e0 di polizia locali e statali non avrebbero lasciato la zona, poich\u00e9 la legge colombiana sarebbe pienamente applicabile entro i suoi confini. I capi paramilitari necessiterebbero di un permesso speciale per lasciare la zona o rientrarvi, e i magistrati del governo avrebbero la possibilit\u00e0 di operare all'interno dell'area per investigare sui reati penali.\nLa scomparsa di Carlos Casta\u00f1o.\nIl capo paramilitare Carlos Mauricio Garcia, alias \"Doble Cero\" (\"Doppio Zero\") o \"Rodrigo\", che fin dagli anni 1980 era stato stretto collaboratore di Casta\u00f1o nell'AUC, venne trovato morto il 30 maggio 2004. Egli aveva fortemente obiettato a quella che considerava una stretta relazione impropria tra l'AUC e i trafficanti di droga, e si opponeva anche ai colloqui del gruppo con il governo. \"Doppio Zero\" era caduto in disgrazia negli ultimi anni, cosa che lo port\u00f2 a formare un suo indipendente \"Bloque Metro\" (\"Blocco Metro\"), che oper\u00f2 nell'area di Antioquia fino a quando fu sterminato da comandanti paramilitari rivali della corrente principale dell'AUC.\nSeparatamente, in eventi che restano confusi e difficili da ricostruire, il primo leader dell'AUC Carlos Casta\u00f1o, divenuto relativamente isolato all'interno del movimento, sub\u00ec un attentato il 16 aprile 2004, presumibilmente per mano delle sue stesse guardie del corpo, o forse da parte di gruppi paramilitari rivali. I sostituti comandanti dell'AUC sostengono di credere che ci fu un'accidentale scambio di colpi di arma da fuoco tra le sue guardie del corpo e un gruppo separato di combattenti paramilitari, ma che potrebbe ancora essere vivo e forse alla macchia.\nAltre fonti indipendenti interne al gruppo o tra le sue fazioni dissidenti sostengono che Casta\u00f1o e i suoi uomini vennero catturati e torturati prima di essere giustiziati e quindi seppelliti per ordine di altri personaggi di spicco dell'AUC (forse suo fratello Vicente Casta\u00f1o e/o un altro comandante soprannominato \"Don Berna\"), che erano diventati sempre pi\u00f9 vicini ai narcotrafficanti e ai loro commerci. Gli investigatori colombiani trovarono una sepoltura improvvisata e un corpo non identificato (ma apparentemente non quello di Casta\u00f1o) nelle vicinanze dell'area in cui si presume si svolsero i fatti. Le medesime fonti affermano che i cadaveri di Casta\u00f1o e degli altri suoi compagni siano stati dissotterrati e nascosti in una localit\u00e0 diversa prima dell'arrivo delle forze di investigazione.\n\u00c8 stato ipotizzato dalla stampa colombiana e internazionale che questo episodio possa essere un duro colpo al processo di pace, poich\u00e9 Casta\u00f1o sembrava essere diventato molto critico riguardo al crescente coinvolgimento del movimento con i narcotrafficanti nel corso degli ultimi anni e, al contrario, pi\u00f9 propenso a trattare con lo stato colombiano, mentre gli altri leader militari delle AUC (come Mancuso e \"Don Berna\") sembrano mostrare una scarsa propensione per una trattativa con il governo di Uribe.\nLa morte di Carlos Casta\u00f1o rimane ancora soggetto di diverse e anche fantasiose speculazioni. La pi\u00f9 eclatante di queste (risalente al 1\u00ba giugno 2004), sostiene che secondo fonti diplomatiche Casta\u00f1o sarebbe stato trasferito in Israele, via Panama, con un'operazione sotto copertura patrocinata dagli Stati Uniti. Tuttavia nessuna prova evidente \u00e8 stata mai fornita riguardo alla veridicit\u00e0 di questa ipotesi. Sia gli Stati Uniti che Israele e la stessa Colombia negano ogni loro coinvolgimento e non esistono altre conferme da fonti alternative.\nPossibili attivit\u00e0 paramilitari in Venezuela.\nAgli inizi del maggio 2004, le autorit\u00e0 venezuelane hanno arrestato almeno un centinaio di appartenenti a gruppi paramilitari colombiani accusandoli di preparare, insieme all'opposizione venezuelana, una serie di attacchi contro alcune postazioni militari di Caracas, mirando al rovesciamento del Presidente venezuelano Hugo Ch\u00e1vez.\nL'AUC ha ufficialmente negato qualsiasi attribuzione in merito. Il presidente colombiano \u00c1lvaro Uribe si \u00e8 personalmente congratulato con il Presidente venezuelano per l'operazione chiedendo di collaborare nelle attivit\u00e0 investigative, dal canto suo il Presidente Ch\u00e1vez ha dichiarato di non credere che ci sia alcuna implicazione di Uribe con le operazioni dei gruppi paramilitari, per i quali egli ha puntato il dito contro \"elementi\" all'interno delle oligarchie di Miami e Bogot\u00e0, e accusando alcuni alti ufficiali statunitensi e colombiani, i quali hanno negato qualsiasi imputazione a loro carico.\nIl Vice-Presidenter colombiano Francisco Santos Calder\u00f3n ha aggiunto che spera che il governo venezuelano possa conseguire gli stessi successi nelle sue attivit\u00e0 contro le cellule dei FARC e dell'ELN presenti in Venezuela. L'opposizione venezuelana ha denunciato le operazioni come uno specchietto per le allodole del presidente Ch\u00e1vez mirante a interferire con l'approvazione del decreto per l'istituzione del referendum in programma in quello stesso anno che minacciava di destituirlo dal suo incarico.\nTardo 2004: smobilitazioni.\nNel novembre 2004, la Corte Suprema colombiana ha approvato l'estradizione dei principali leader politici del movimento Salvatore Mancuso G\u00f3mez e Carlos Casta\u00f1o, insieme al comandante della guerriglia Sim\u00f3n Trinidad, l'unico dei tre a trovarsi sotto custodia (l'estradizione di Casta\u00f1o \u00e8 stata approvata poich\u00e9 per la Corte la questione della sua presunta morte non \u00e8 affatto chiara e provata).\nLa Corte ha stabilito che le tre richieste di estradizione, tutte per l'accusa di traffico di droga e riciclaggio di denaro sporco, da parte degli Stati Uniti erano conformi alle leggi in oggetto nello stato colombiano e quindi potevano essere accettate, dietro approvazione della presidente colombiano.\nLa stampa colombiana ha ipotizzato che il governo avrebbe dato l'approvazione all'estradizione di Salvatore Mancuso, cercando tuttavia di ritardarla per via delle trattative di pace che quest'ultimo ed i suoi compagni stavano intavolando con il governo. Mancuso stesso avrebbe dichiarato la sua intenzione a continuare le trattative a dispetto del decreto della Corte Suprema.\nDagli inizi di dicembre e alla fine di novembre si sono susseguiti alcuni eventi che hanno influito enormemente con i negoziati di pace della AUC. In primo luogo, diverse centinaia di combattenti del \"Bloque Bananero\" (liberamente tradotto in Blocco dei produttori di banane) hanno consegnato le armi e hanno smobilitato i loro gruppi tornando a far parte della societ\u00e0 civile. Questi gruppi armati operavano nella regione di Uraba nella Antioquia settentrionale, dove l'AUC aveva scacciato le armate della FARC ottenendo il controllo totale del territorio intorno alla met\u00e0 degli anni novanta. Con lo scopo di impedire il ritorno della FARC alcune divisioni della AUC sono rimaste a presidiare la zona.\nAlcune settimane dopo questa iniziativa il Blocco Catatumbo si smobilit\u00f2. Questo evento fu una pietra miliare nella storia della Colombia, in quanto, con i suoi 1425 mercenari, questo blocco era uno dei pi\u00f9 importanti appartenenti all'AUC in Colombia. Con essi, Salvatore Mancuso, il leader militare dell'AUC, si costitu\u00ec. Pochi giorni pi\u00f9 tardi, il Governo annunci\u00f2 che non si sarebbe dato seguito alla estrazione di Mancuso, purch\u00e9 egli evitasse, per il futuro, attivit\u00e0 criminali e continuasse ad adoperarsi nel corso del processo di pace.\nQueste due smobilitazioni apparvero subito come migliori rispetto alla prima, nel 2003, in Medellin, perch\u00e9 in questa occasione furono degli importanti leader a costituirsi e le armi riconsegnate erano fucili da assalto, mitragliatrici, lanciagranate e missili, a differenza delle vecchie armi da sparo fatte in casa e dei revolver inutilizzabili che erano stati riconsegnati in occasione della prima smobilitazione. La AUC avrebbe dovuto essere smobilitata completamente entro il 2006\n2005: cornice legale e controversie.\nMolti osservatori colombiani ed internazionali sono scettici in quanto all'avvenire della smobilitazione e vedono molte ragioni per muovere censure. Una preoccupazione condivisa da un buon numero di critici, sia all'interno dello Stato sia al suo esterno, \u00e8 che il processo di smobilitazione, se non offre anche una cornice legale che contempli la giusta dose di verit\u00e0, riparazioni e giustizia, potrebbe consentire a persone, che hanno compiuto dei crimini contro i diritti umani, di godere di un grado d'impunit\u00e0 non dovuto per i loro delitti. Un differente ordine di preoccupazioni \u00e8 comune ad alcuni fautori del processo di smobilitazione, alcuni dei quali credono che, senza un certo grado di consenso da parte dei paramilitari medesimi, tentativi unilaterali di ridurre l'impunit\u00e0 potrebbero rimanere lettera morta. Un numero inferiore di critici ha anche espresso il timore che l'amministrazione attuale potrebbe integrare i membri dell'AUC all'interno delle proprie milizie difensive o di altre strutture militari.Portavoce sia dell'Esercito sia del Governo hanno, in pi\u00f9 di un'occasione, ribadito che non v'\u00e8 alcun'intenzione di integrare l'AUC all'interno dell'apparato di sicurezza dello Stato. Mentre, per il momento, non \u00e8 stato presentato alcun documento che provi che ci\u00f2 \u00e8 accaduto, vi sono stati alcuni paramilitari che hanno mostrato interesse per l'arruolamento (o la formazione) in compagnie di sicurezza private, nelle aree che, prima, erano sotto il loro controllo ed influenza, al fine di evitare possibili scorrerie di guerriglieri.\nIl dibattito intorno all'argomento di una potenziale impunit\u00e0 \u00e8 stato al centro dell'attenzione sia sui media Colombiani che internazionali, con delle critiche espresse negli editoriali dei Chicago Tribune e New York Times, in aggiunta a molti sfoghi Colombiani. Il cavallo di battaglia di molti editoriali \u00e8 stato che la comunit\u00e0 internazionale non dovrebbe aiutare a finanziare il processo di smobilitazione, fintanto che non sia in vigore un'opportuna cornice legale, che serva a minimizzare l'impunit\u00e0. Questa posizione \u00e8 stata fatta propria anche dai rappresentanti della comunit\u00e0 internazionale, nel corso della conferenza dei donatori di Cartagena del febbraio del 2005.\nDopo molte discussioni pubbliche e private dalla met\u00e0 del 2004 all'inizio del 2005, un buon numero di membri del Congresso Colombiani, inclusi i Senatori Rafael Pardo e Gina Parody (tradizionalmente, su posizioni pro-governative) e Wilson Borja (un ex-leader della sinistra laburista che \u00e8 sopravvissuto ad un attentato da parte dei paramilitari nel 2000) fra gli altri, hanno presentato, indipendentemente, un disegno di legge trasversale ai partiti che, secondo le organizzazioni non governative (Human Right Watch compreso), costituisce un miglioramento sostanziale (paragonato alle iniziative governative precedenti) nel venire incontro alle condizioni necessarie per smantellare adeguatamente il fenomeno paramilitare e ridurre l'impunit\u00e0. Fra questi settori, c'\u00e8 quello che pare essere un vasto consenso al disegno di legge.\nLe discussioni del Congresso Colombiano in materia sarebbero dovute iniziare il 15 febbraio 2005, ma hanno sofferto diversi ritardi. Al disegno di legge presentato dal Governo sono stati, gradualmente ed apparentemente, incorporate diverse previsioni della proposta di Pardo, Parody e Borja, ma restava ancora del dissenso, che avrebbe portato ad un dibattito ulteriore sull'argomento. Fra l'altro, anche altri Membri del Congresso, fra cui i fautori del Governo, hanno cominciato a presentare le proprie proposte di legge.\nIl 23 febbraio, i pi\u00f9 alti leader dell'AUC hanno pubblicato un documento online sulla propria pagina internet, nel quale affermano che non accetteranno di sottoporsi a una cornice legale che, secondo le loro parole, li costringerebbe a sopportare un'umiliazione immeritata, che i loro avversari di sinistra, nel corso della guerriglia, non contemplano per loro stessi. Essi hanno altres\u00ec dichiarato che sono a favore di leggi che permettano ai loro combattenti di tornare alla vita civile e produttiva, in una maniera giusta, pacifica ed equa. In assenza di queste condizioni, hanno minacciato di interrompere i negoziati, preferendo \"combattere e morire\". Un comunicato governativo ha risposto che l'AUC non dovrebbe fare pressioni sul Congresso, sui media e sull'Esecutivo, sull'argomento della cornice legale, e che avrebbe avuto cinque giorni per abbandonare la zona di Ralito, se avessero deciso di abbandonare la conferenza di pace. L'AUC, successivamente, ha ridotto i toni dei propri proclami.\nL'11 aprile, un portavoce dall'AUC ha ripetuto i propri reclami che la proposta attuale di amnistia \u00e8 troppo dura, perch\u00e9 permette l'estradizione per crimini in materia di droga."}
{"id": "499562", "revid": "647919", "url": "https://it.wikipedia.org/wiki?curid=499562", "title": "Forze Unite per la Difesa della Colombia", "text": ""}
{"id": "499564", "revid": "767487", "url": "https://it.wikipedia.org/wiki?curid=499564", "title": "Sarangi", "text": "Il sarangi o saranghi \u00e8 lo strumento ad arco principale della musica indiana. \u00c8 diffuso soprattutto nella musica etnica, colta o popolare.\nLa storia.\nLa leggenda vuole che il sarangi nasca in tempi antichi (attorno al XVI secolo), quando un \"hakim\" (medico) vagabondo, stanco si sdraia sotto un albero nella foresta per riposare e viene svegliato da un suono lontano, che scopre provenire dal vento che soffia sulla pelle di una scimmia morta e appesa tra i rami dell'albero. Ispirato da questo evento costruisce il primo sarangi. Pare che compaia ufficialmente alla corte di Mohammad Shah II (1719 - 1748), nella musica epica del classico chant khyal.\nLo strumento.\nIl sarangi \u00e8 un antico parente del violino europeo e come esso \u00e8 estremamente espressivo e difficile da suonare. Il suo nome significherebbe \"centinaia di colori\", a indicare la gamma, la profondit\u00e0 e l'acutezza del suo suono. Lo strumento esprime, secondo Sir Yehudi Menuhin, \"i sentimenti e i pensieri dell'animo indiano\". Ha un ruolo importante nella musica del Nord dell'India, del Rajasthan, dell'Uttar Pradesh, del Pakistan e dell'Afghanistan, Nepal.\nIl sarangi \u00e8 una cassa di legno piatta, ricavata da un singolo pezzo di legno, solitamente cedro, con tre corde di budello (do-sol-do) e un'ordinata tavola laterale con pi\u00f9 di 40 corde di risonanza in acciaio assicurate a chiavi laterali. Il corpo ha una tavola armonica di pelle e ponti in osso o avorio.\nLo strumento si tiene verticalmente sulle gambe e appoggiato al collo e le corde vengono bloccate non con i polpastrelli, ma con le unghie. La polvere di talco \u00e8 usata sulle mani per facilitare lo scivolamento sullo strumento.\nEsistono numerose variet\u00e0 di sarangi, un'intera famiglia di strumenti, con lo stesso nome, struttura simile, in tutta l'area del Nord dell'India, del Pakistan e dell'Afghanistan.\nIl \"corpo\" \u00e8 scolpito da un unico pezzo di legno ed \u00e8 alto una sessantina di centimetri. \u00c8 suddiviso in due \"sezioni\", di cui quella inferiore, aperta e cava sul davanti e tondeggiante sul retro, forma una cassa armonica che viene ricoperta di pelle animale (incollata al corpo in legno), con la funzione di piano armonico. La sezione superiore, pi\u00f9 squadrata ed aperta sul retro dello strumento, ospita invece i piroli che tendono le corde.\nIl sarangi ha tre corde verticali usate per suonare la melodia, fatte con budello animale, accordate su tonica, quinta ed ottava della scala musicale corrispondente al raga od alla \"canzone\" suonata. Accanto ad esse c'\u00e8 una corda metallica, a solo scopo di risonanza, accordata sull'ottava. Queste quattro corde sono tese sopra un ponte, solitamente di avorio (o materiale simile), che poggia sul piano armonico di pelle, e la loro tensione viene regolata con quattro grossi piroli inseriti nella parte pi\u00f9 alta dello strumento.\nIl sarangi viene suonato, tenendolo appoggiato in grembo, con un robusto arco simile a quelli occidentali (ma la curvatura \u00e8 opposta, come quella di un arco per tirare le frecce), tenuto dalla mano destra a palmo verso l'alto (tecnica simile a quella con cui viene suonata la nostra viola da gamba ed un gran numero di altri strumenti ad arco tradizionali in tutto il mondo).\nLa mano sinistra, che decide l'intonazione della nota suonata, agisce sulle corde premendole lateralmente (da sinistra verso destra) con il dorso dell'unghia, o anche con la pelle del dorso del dito immediatamente al di sopra dell'unghia, e scorre lungo di esse in modo da produrre i glissati ed i portamenti cos\u00ec tipici (e cos\u00ec importanti) nella musica indiana. \u00c8 un modo di suonare radicalmente diverso da quello a cui siamo abituati ad esempio con il violino, in cui le dita della mano sinistra premono le corde col polpastrello contro la tastiera sottostante. Nel caso del sarangi, la tastiera ha il solo ruolo di \"guidare\" il movimento di scorrimento lungo la corda delle dita. Le dita poggiano solo leggermente sulla tastiera, e talvolta si staccano da essa per mantenere unicamente il contatto con la corda. I movimenti melodici principali sono prodotti da un unico dito che scorre sulla corda (indice, medio o anulare a seconda che ci si trovi nella zona grave o acuta della corda), mentre rapide articolazioni di note staccate tra loro vengono eseguite con tutte le dita, similmente al violino.\nCi sono poi pi\u00f9 di trenta sottili corde metalliche di risonanza (dette \"tarab\"), tese anch'esse sopra il ponte in avorio, e sistemate in modo che non interferiscano con la vibrazione delle altre corde, n\u00e9 con l'azione dell'arco che le suona, n\u00e9 con l'azione delle dita della mano sinistra. La sistemazione reciproca di tutte queste corde, dei relativi piroli (applicati sul lato corrispondente al fianco destro del musicista e sulla parte superiore), e del percorso che possono seguire le dita della mano sinistra, fa del sarangi uno strumento alquanto complesso e di non facili tecnica esecutiva e manutenzione.\nL'accordatura delle corde \"tarab\" di risonanza richiede notevole perizia e una discreta quantit\u00e0 di tempo. Vengono accordate sulle note della scala modale che fa da base al raga da eseguire, ed ogni volta che viene suonata una nota, la corrispondente corda di risonanza inizia a vibrare emettendo un dolce suono simile ad un'eco o un riverbero, che conferisce al sarangi un suono inimitabile, per il quale \u00e8 giustamente famoso. La costante presenza della tonica (suonata su strumenti appositi) e questo effetto di eco sulle note del raga danno un grosso contributo alla creazione del sentimento corrispondente al raga, che viene sviluppato attraverso la melodia.\nIl sarangi \u00e8 progettato, come indica chiaramente l'accordatura delle tre corde della melodia (tonica-quinta-ottava), per eseguire musica modale. La musica indiana \u00e8 modale, che sia classica o popolare, ed il sarangi \u00e8 uno degli strumenti pi\u00f9 importanti in India. In passato aveva un ruolo quasi unicamente di accompagnamento del canto, ma nel XX secolo, attraverso varie vicissitudini e periodi bui, in cui ha dovuto competere duramente con l'armonium (nella versione indiana), \u00e8 riuscito a conquistarsi un ruolo solistico pari a quello di strumenti oggi di spicco come il sitar, il sagor, la vina, il santur, il flauto bansuri.\nCollegamenti esterni.\nScheda tecnica su chandrakantha.com"}
{"id": "499565", "revid": "1305772", "url": "https://it.wikipedia.org/wiki?curid=499565", "title": "Auc", "text": ""}
{"id": "499566", "revid": "125361452", "url": "https://it.wikipedia.org/wiki?curid=499566", "title": "Filippo Gentiloni", "text": "Biografia.\nSacerdote gesuita (ordinato nel 1965), era delegato dei gesuiti italiani alla Congregazione generale che poi elesse come \u201cpreposito generale\u201d il progressista Pedro Arrupe. Fu insegnante di storia e filosofia negli anni '70 presso il Liceo Ginnasio Statale \"Augusto\" e di religione al liceo \"Visconti\" di Roma. Partecip\u00f2 al movimento \"Cristiani per il socialismo\" e fu il superiore del Collegio internazionale del Ges\u00f9, istituto che forma i giovani gesuiti. Alla fine degli anni '60 si sposa, dopo aver ottenuto la dimissione dallo stato clericale.\nNegli anni '70 inizi\u00f2 a scrivere su \"il manifesto\" e su \"Rocca\", con una rubrica fissa a partire dagli anni '90. Entr\u00f2 poi a far parte della redazione del mensile \"Confronti\". Nel 2011 interruppe, per ragioni di salute, la sua carriera di giornalista.\nInoltre era zio del politico Paolo Gentiloni e padre dello storico Umberto Gentiloni."}
{"id": "499572", "revid": "125319710", "url": "https://it.wikipedia.org/wiki?curid=499572", "title": "Pedro \u00c1lvarez de Toledo y Z\u00fa\u00f1iga", "text": "Biografia.\nVicer\u00e9 di Napoli.\nIl suo arrivo come vicer\u00e9 nel settembre del 1532 segn\u00f2 una svolta fondamentale nella storia del Regno e della sua capitale. I 20 anni della sua amministrazione sono caratterizzati da un riassetto politico-sociale e da importanti mutamenti economici e urbanistici. Don Pedro trasform\u00f2 la citt\u00e0 di Napoli rendendola una delle roccaforti dell'Impero spagnolo: simbolo della ricostruzione e del nuovo ruolo assunto dalla citt\u00e0 fu il Castel Sant'Elmo, i cui cannoni dominavano la citt\u00e0.\nNapoli era appena guarita dalla peste del 1529, che aveva provocato pi\u00f9 di morti. La prima preoccupazione di Don Pedro fu di rimediare alle strutture fatiscenti della citt\u00e0. Nel 1534 avvi\u00f2 la pavimentazione delle strade e diede il via all'espansione della stessa oltre i confini della vecchia citt\u00e0, tramite la costruzione di nuove ed eleganti zone residenziali come Santa Chiara.\nSotto la sua amministrazione, su progetto degli architetti Giovanni Benincasa e Ferdinando Manlio, fu costruita via Toledo, collegamento stradale verso quelli che allora erano gli alloggi delle truppe spagnole in Napoli e che oggi sono i cosiddetti \"Quartieri Spagnoli\". Fu centralizzata l'amministrazione della giustizia con lo spostamento delle Corti nell'edificio di Castel Capuano, detto la \"Vicaria\".\nL'operato del vicer\u00e9 fu determinante anche per l'antica Pozzuoli. Il primo atto del vicer\u00e9 atto a favorire l'area flegrea fu quello di difenderne il golfo dalle incursioni dei corsari barbareschi costruendo la \"Torre di Gaveta\" e la \"Torre di Patria\". In seguito promosse l'edificazione di circa 300 torri osservative per la difesa delle coste del vicereame.\nDon Pedro restaur\u00f2 e lastric\u00f2 la \"Crypta Neapolitana\" per consentire i traffici tra la capitale e Pozzuoli, nel 1552 eman\u00f2 un editto per il ripristino e la sistemazione dei regi formali e canali alimentati dall'acquedotto della bolla, incoraggi\u00f2 altres\u00ec il ripopolamento di Pozzuoli (spopolatasi dopo l'eruzione del Monte Nuovo nel 1538): con un bando, datato 1539, esoner\u00f2 dai tributi i puteolani che ritornavano ad abitare nella loro citt\u00e0. Inoltre fece restaurare a sue spese molti edifici di culto, tra cui la chiesa di Sant'Antonio, nel 1540.\nViaggio diplomatico e morte.\nIn viaggio verso la Repubblica di Siena, dove, nonostante le gi\u00e0 precarie condizioni di salute, era stato inviato dall'Imperatore a sedare i rivoltosi repubblicani, si aggrav\u00f2 e venne trasportato a Firenze, dove mor\u00ec il 22 febbraio 1553. Il sepolcro che si era fatto costruire nella chiesa di San Giacomo degli Spagnoli a Napoli rest\u00f2 cos\u00ec vuoto. Fu invece sepolto nel Duomo di Firenze. La sua tomba si trovava nella Tribuna e venne spostata per far posto ai rilievi di Baccio Bandinelli, a sua volta smantellati nell'Ottocento. Venne spostato in un'urna di legno vicino alla porta che si apre su via Ricasoli, pure rimossa negli interventi del XIX secolo.\nGiudizio storico.\n\u00c8 significativo il giudizio pronunciato da Benedetto Croce nella \"Storia del Regno di Napoli\" sulla politica culturale del vicer\u00e9: \u00abIl vicer\u00e9 Toledo, forte del consenso di Carlo V, tenne ad essere non gi\u00e0 amato, ma temuto, sciolse le accademie per sospetti di novit\u00e0 religiose e politiche, cerc\u00f2 di reintrodurre l'Inquisizione, e, non pago di domare i baroni, fece sentire il suo pugno pesante sui patrizi, la citt\u00e0 e il popolo\u00bb.\nDiscendenza.\nDa Mar\u00eda Osorio y Pimentel, seconda marchesa di Villafranca del Bierzo e nipote del Conte di Benavente (nella provincia di Zamora in Spagna) ebbe sette figli:"}
{"id": "499573", "revid": "282579", "url": "https://it.wikipedia.org/wiki?curid=499573", "title": "Coventrizzare", "text": ""}
{"id": "499575", "revid": "812894", "url": "https://it.wikipedia.org/wiki?curid=499575", "title": "DVD Brul\u00e9", "text": "Il DVD Brul\u00e9, o \"Instant DVD\", \u00e8 un DVD che viene venduto al pubblico subito dopo lo svolgimento di un concerto e che contiene la registrazione video del concerto appena eseguito.\n\u00c8 un'iniziativa ideata per la prima volta in Italia dal gruppo musicale Elio e le Storie Tese, durante il concerto di Castellazzo di Bollate del 21 luglio 2005: la prima ora dell'evento dal vivo viene registrata ed in seguito, grazie ad alcuni masterizzatori in serie, registrata su DVD, e venduta agli spettatori (e online sul sito ufficiale) immediatamente dopo la fine del concerto.\nIl titolo del primo DVD prodotto nel 2005 \u00e8 \"Grazie per la splendida serata Vol. 1\" il secondo \"Qualit\u00e0 oro\" \u00e8 stato registrato il 21 maggio 2006 a Pisa. In occasione del tour estivo Co\u00e8si se vi pare del 2006 con Claudio Bisio sono stati registrati 5 DVD, a Mantova il 13 luglio 2006, a Milano il 28 luglio 2006, a Roma il 18 luglio 2006, a Sesto Fiorentino il 11 luglio 2006, a Torino il 27 luglio 2006."}
{"id": "499579", "revid": "547992", "url": "https://it.wikipedia.org/wiki?curid=499579", "title": "Progressione del record olimpico dei 1500 metri piani maschili", "text": "La tabella sottostante riporta la progressione del record olimpico nella specialit\u00e0 dei 1500 metri piani maschili."}
{"id": "499582", "revid": "125783833", "url": "https://it.wikipedia.org/wiki?curid=499582", "title": "Gary Neville", "text": "Ha iniziato la sua carriera al come difensore centrale, per poi essere utilizzato come terzino destro dall'allenatore dei \"Red Devils\", Sir Alex Ferguson. Ha fatto il suo debutto con la nazionale inglese nel 1995, restando per oltre dieci anni tra i giocatori titolari della squadra.\nBiografia.\nHa un fratello minore di nome Phil, anch'egli ex calciatore professionista e suo collaboratore tecnico al Valencia. I due hanno giocato insieme al Manchester United dal 1995 al 2005.\nCarriera.\nClub.\nManchester United.\nGary Neville fa il suo debutto nel Manchester United, suo unico club, nel 1992 contro il in Coppa UEFA. Neville si dimostra subito un grande giocatore, entrando di diritto nella generazione di campioni del Manchester United degli anni novanta, i cosiddetti \"Fergie's Fledglings\", del quale facevano parte anche Paul Scholes, Ryan Giggs, David Beckham, Nicky Butt e suo fratello Phil Neville.\nNel 1994 diviene un titolare fisso della squadra e nel 2004 firma un contratto che lo lega a vita nel club di Manchester. Nel 2005 diventa il nuovo capitano del Manchester United dopo che Roy Keane lasci\u00f2 la squadra.\nNel gennaio 2006 una sua esultanza cre\u00f2 una brutta controversia tra i tifosi del Manchester United e i tifosi del Liverpool, storica avversaria dei Red Devils. Dopo il goal di Rio Ferdinand, Neville and\u00f2 a festeggiare sotto il settore dei tifosi del Liverpool presenti all'Old Trafford. Ci\u00f2 scaten\u00f2 le veementi critiche di Jamie Carragher che le espresse attraverso i media. La Football Association mult\u00f2 Gary Neville con un'ammenda di 5000\u00a3.\nNel marzo 2007 durante un incontro contro il Bolton Wanderers ha subito un gravissimo infortunio alla caviglia che lo ha tenuto lontano dai campi di gioco per oltre un anno: ha infatti compiuto il suo debutto stagionale il 9 aprile 2008 entrando nel secondo tempo nel match di ritorno dei quarti di finale della Champions League che ha visto i Red Devils superare per 1 a 0 la Roma.\nIl 5 dicembre 2010 annuncia che a fine stagione si ritirer\u00e0.\nIl 2 febbraio 2011 Gary annuncia il ritiro: dopo aver manifestato l'intenzione di ritirarsi a fine stagione, decide di anticipare il ritiro dopo esser stato ben 19 anni con la maglia del Manchester United ed essere stato considerato uno dei terzini pi\u00f9 forti della sua generazione.\nRitiro.\nIl 2 febbraio 2011 Neville annuncia il suo ritiro dal calcio giocato. Il 24 maggio 2011 gioca la sua ultima partita con la maglia del Manchester United, organizzando una partita d'addio contro la , che finir\u00e0 1-2 per la squadra italiana con i gol di Wayne Rooney per il Manchester, e di Simone Pepe e Manuel Giandonato per la .\nNazionale.\nGary Neville debutt\u00f2 con la nazionale maggiore inglese nel 1995, quando Terry Venables lo fece esordire nell'amichevole contro il . Divent\u00f2 in seguito l'unico terzino destro della sua nazione a giocare per cinque differenti commissari tecnici. Nel 2006 fu l'unico giocatore ultratrentenne a essere convocato da Steve McClaren dopo Germania 2006.\nA partire da marzo 2007, dopo l'infortunio di Neville, il suo sostituto in nazionale fu il giovanissimo Micah Richards. Nel 1996 Neville fu il giocatore pi\u00f9 giovane a partecipare al campionato d'Europa 1996: gioc\u00f2 tutte le partite tranne la semifinale a causa di una squalifica. Prese parte anche al campionato del mondo 1998 e al campionato d'Europa 2000. Salt\u00f2 invece per infortunio il campionato del mondo 2002, mentre prese regolarmente parte al campionato d'Europa 2004 e al campionato mondiale del 2006, quest'ultimo nonostante un brutto infortunio che lo tenne fuori fino a marzo.\nNel mondiale tedesco, Neville raggiunge un importante record. Nei quarti di finale contro il , Gary raggiunse quota 81 presenze eguagliando il grande Gary Lineker. In quel match Gary Neville fu anche costretto a lasciare il campo a fine primo tempo per infortunio, con John Terry impiegato per tutto il resto del match nel ruolo di terzino destro. Dopo la disfatta contro il Portogallo Neville decise di proseguire la sua avventura con la nazionale. Fu anche tra i tre candidati per la fascia di capitano assieme a Steven Gerrard e John Terry, con la fascia che alla fine and\u00f2 a quest'ultimo.\nL'11 ottobre 2006, nelle qualificazioni al campionato d'Europa 2008, Gary Neville caus\u00f2 un auto-goal, il secondo della sua carriera. Il 7 febbraio 2007, nell'amichevole contro la , collezion\u00f2 la sua 85\u00aa presenza con la nazionale, eguagliando il record di Kenny Sansom. Tale record Neville lo avrebbe potuto superare nelle gare successive contro e , ma un brutto infortunio lo tenne fuori dai campi per diversi mesi, fino alla primavera 2008.\nAllenatore.\nIl 14 maggio 2012 entra nello staff dell'Inghilterra insieme a Ray Lewington e Ray Clemence tramite il nuovo ct Roy Hodgson.\nIl 2 dicembre 2015 viene ingaggiato come nuovo allenatore del Valencia. Il 30 marzo 2016, dopo quattro mesi dal suo arrivo sulla panchina spagnola e di fronte a risultati non soddisfacenti, annuncia la risoluzione del suo contratto.\nStatistiche.\nStatistiche da allenatore.\n\"Statistiche aggiornate al 20 marzo 2016.\""}
{"id": "499584", "revid": "1573940", "url": "https://it.wikipedia.org/wiki?curid=499584", "title": "Teoria degli anelli", "text": "In matematica, e pi\u00f9 precisamente in algebra, la teoria degli anelli \u00e8 lo studio degli anelli, strutture algebriche dotate delle operazioni di somma e prodotto simili ai numeri interi.\nIntroduzione informale.\nDefinizione.\nUn anello \u00e8 una struttura algebrica dotata di un sostegno formula_1 e di due operazioni, chiamate \"somma\" e \"prodotto\", che soddisfano le propriet\u00e0 seguenti: \nInformalmente, si chiede che somma e prodotto soddisfino le stesse propriet\u00e0 valide nei numeri interi, tranne una: non \u00e8 richiesto infatti che il prodotto sia commutativo (mentre \u00e8 richiesto che la somma lo sia).\nUn anello in cui anche il prodotto \u00e8 commutativo \u00e8 un anello commutativo. Oltre ai numeri interi, esempi classici di anelli sono gli spazi di matrici (non commutativo) e soprattutto di polinomi (commutativo). Spesso questi spazi hanno anche una struttura di spazio vettoriale, e vengono quindi chiamati algebre.\nCome nelle altre strutture algebriche, un omomorfismo \u00e8 una funzione fra anelli che preserva le operazioni. Un isomorfismo \u00e8 un omomorfismo che ammette un inverso.\nAlcuni autori non richiedono che sia presente l'elemento neutro 1 per la moltiplicazione nella definizione di anello, e parlano di \"anello con unit\u00e0\" nel caso in cui ci sia.\nCampo.\nUn anello \u00e8 una struttura molto flessibile, che pu\u00f2 avere molte propriet\u00e0 aggiuntive, ad esempio la commutativit\u00e0 del prodotto, e le pi\u00f9 importanti fra queste strutture aggiuntive hanno un nome. La struttura pi\u00f9 importante \u00e8 sicuramente quella di campo: un campo \u00e8 un anello commutativo in cui tutti gli elementi (tranne lo zero) hanno un inverso rispetto al prodotto. Esempi di campi sono gli insiemi dei numeri razionali, reali, complessi. I campi sono alla base della definizione degli spazi vettoriali, e di fondamentale importanza per la teoria di Galois: la disciplina che li studia \u00e8 la teoria dei campi.\nIdeali.\nUn ruolo importante nella teoria degli anelli \u00e8 giocato dagli ideali, che si comportano in modo simile ai sottogruppi normali nella teoria dei gruppi. Un ideale \u00e8 un sottoinsieme dell'anello chiuso rispetto alla somma e al prodotto per qualsiasi elemento dell'anello (assumiamo qui che l'anello sia commutativo, per semplicit\u00e0). L'importanza di questa nozione sta nei fatti seguenti:\nIn questo modo \u00e8 possibile costruire molti anelli a partire da uno dato, quozientando per i suoi ideali. Ad esempio, l'anello\ndei polinomi in formula_8 variabili a coefficienti nel campo formula_9 contiene molti ideali, e tramite quoziente si costruiscono molte tipologie differenti di anelli. Questi ideali giocano un ruolo da protagonista in geometria algebrica per il fatto seguente:\nLo studio degli ideali in un anello fissato \u00e8 quindi di fondamentale importanza. Tra questi, i pi\u00f9 rilevanti per la geometria algebrica sono gli ideali primi e gli ideali massimali. Gli ideali principali sono gli ideali generati da un solo elemento.\nTipologie di anelli.\nNelle definizioni che seguono gli anelli sono sempre supposti commutativi.\nUn dominio d'integrit\u00e0 \u00e8 un anello in cui non esistono \"divisori dello zero\", cio\u00e8 elementi formula_12 tali che formula_13 per qualche altro elemento formula_14 non nullo. L'anello degli interi non contiene divisori dello zero (tranne lo zero, ovviamente), ma \u00e8 facile costruire anelli di polinomi che ne contengono.\nUn anello a fattorizzazione unica \u00e8 un anello in cui ogni elemento si fattorizza in modo unico come prodotto di elementi primi, similmente a quanto accade nei numeri interi con il Teorema fondamentale dell'aritmetica.\nUn anello a ideali principali \u00e8 un anello in cui ogni ideale \u00e8 principale.\nUn anello euclideo \u00e8 un anello in cui \u00e8 possibile effettuare una sorta di divisione con resto, e quindi l'algoritmo di Euclide per la determinazione del massimo comune divisore.\nLe definizioni date sono una contenuta nell'altra; valgono infatti le implicazioni seguenti:"}
{"id": "499587", "revid": "287204", "url": "https://it.wikipedia.org/wiki?curid=499587", "title": "Juan Pablo Sorin", "text": ""}
{"id": "499591", "revid": "110157", "url": "https://it.wikipedia.org/wiki?curid=499591", "title": "Tourch", "text": "Tourch \u00e8 un comune francese di 978 abitanti situato nel dipartimento del Finist\u00e8re nella regione della Bretagna."}
{"id": "499593", "revid": "767487", "url": "https://it.wikipedia.org/wiki?curid=499593", "title": "Tony Touch", "text": "Biografia.\nDi origini portoricane, per un certo periodo risiede ad Orlando dove conosce l'hip hop e si appassiona al DJing. Prima di raggiungere la sua \"forma mentis\" comunque prova tutte le altre discipline dell'hip hop. Una volta presa confidenza con i turntables, Tony inizia a produrre mixtape e compilation underground (oltre un centinaio) per poi tornare nella Grande Mela nel 1991.\nOltre ad esibirsi all'interno del circuito underground e nell'ambiente dei club, rappa in spanglish (slang derivato dalla commistione di spagnolo ed inglese) ed acquista crescente credito all'interno delle strade newyorkesi. Miscela con abilit\u00e0 reggae, house music, dancehall, R&amp;B ed hip hop, condivide liveshows con Fat Joe, The Roots, Big Pun e Guru dei Gang Starr; realizza strumentali per i Cocoa Brovaz, i Sunz Of Man e la Flipmode Squad.\nNel 1996 giunge al successo con la pubblicazione di \"50 Emcees\", LP in cui 50 valenti rappers si snodano in freestyle e virtuosismi lirici. Al primo \"50 Emcees\" segue un secondo volume, uscito nel 1997. I due dischi gli procurano il premio di \"Best Freestyles\", pubblicato in occasione degli ambiti Mixtape Awards. Nel 1999 vede la luce il terzo capitolo di \"50 Emcees\".\nIn qualit\u00e0 di rapper, Tony collabora con P.F. Cuttin' e DJ Muggs dei Cypress Hill al \"Rican-Struction EP\". Toca \u00e8 ormai un DJ affermato, fa uscire dischi sotto la sua label Touch Entertainment ed ha il massimo rispetto da parte dell'audience degli hiphopers. Nel 1999 firma per l'etichetta discografica Tommy Boy Records, e nella primavera dell'anno seguente fa uscire \"The Piece Maker\" (gioco di parole tra il \"peace maker\" cardiaco e il \"piece maker\", ovvero il campionatore) che presenta un hip hop con strumentali campionate su beat robusti e massicci, MCs come Guru, Xzibit e la sua Lickwit, Busta Rhymes e la Flipmode Squad, i Cypress Hill, Eminem con i D12, il Wu-Tang Clan: tutti riuniti per rendere omaggio ad uno dei DJs migliori che l'hip hop abbia mai avuto l'onore di ospitare tra le proprie braccia. Il successo di \"The Piece Maker\" \u00e8 notevole, ed alza il livello dei mixtape a New York ed in tutti gli USA.\nTra le sue innumerevoli uscite compaiono classici come \"Can't Sleep On The Streets\" e \"Power Cypha 3: The Grand Finale\". Nel 2004 vede la luce \"The Piece Maker II\", che presenta ospiti come Raekwon, Fat Joe, N.O.R.E., JuJu dei Beatnuts (gruppo con i quali collabora spesso), P. Diddy, Black Rob e tutta la Bad Boy Records, la Def Squad, Sean Paul, Slick Rick, i Cocoa Brovaz, Masta Ace, i Dead Prez e molti altri. Tony Touch \u00e8 l'elemento che ha tutto ci\u00f2 che occorre all'hip hop underground per portare alto il proprio nome: rime sporche e scandite, beats cadenzati e consistenti e campioni di suono minimali."}
{"id": "499594", "revid": "4175", "url": "https://it.wikipedia.org/wiki?curid=499594", "title": "Yorkshire", "text": "Lo Yorkshire (IPA ) \u00e8 una contea storica dell'Inghilterra, un tempo la pi\u00f9 grande del Regno Unito.\nNon esiste pi\u00f9 come entit\u00e0 amministrativa perch\u00e9 sul suo territorio sorgono dal 1974 le contee di North Yorkshire, East Riding of Yorkshire, South Yorkshire e West Yorkshire; purtuttavia persiste come entit\u00e0 storica e culturale.\nLa popolazione odierna \u00e8 di circa 5 milioni di abitanti e l'estensione \u00e8 di circa .\nIl suo simbolo \u00e8 la rosa bianca, emblema della Casa di York e il suo capoluogo storico \u00e8 culturale \u00e8 York.\nOrigini.\nLa citt\u00e0 di York, all\u2019epoca Eboracum, acquis\u00ec grande importanza da quando, all\u2019inizio del III secolo, l\u2019imperatore Settimio Severo la elev\u00f2 a capoluogo della nuova Britannia inferiore, rendendola autonoma da Londra. La successiva diffusione del cristianesimo port\u00f2 alla fondazione dell\u2019antica arcidiocesi di York, in ossequio alla tendenza della Chiesa latina a riflettere l\u2019organizzazione statale imperiale. Questo grande rilievo permise alla localit\u00e0 di sopravvivere, almeno in nuce, alle invasioni barbariche, e di riproporsi alla guida della parte settentrionale dell\u2019Inghilterra quando nel VII secolo, con la conversione degli Anglosassoni, nel paese cominciarono a ricostruirsi minime forme di organizzazione statale.\nAttuali suddivisioni.\nLo Yorkshire \u00e8 tradizionalmente suddiviso in tre \"ridings\", (termine che deriva dall'antica parola inglese di origine sassone \"Thriding\", cio\u00e8 \"terzo\" o \"terza parte\"): North Riding (1), West Riding (2), East Riding (3), tuttavia, alla riorganizzazione delle suddivisioni nel 1974, si \u00e8 visto suddiviso in 4 contee:\nLa regione di cui fa parte lo Yorkshire \u00e8 lo Yorkshire e Humber, con una piccola zona a nord che rientra nel Nord Est.\nPrincipali citt\u00e0.\nLo Yorkshire (Est, Nord, Sud e Ovest) \u00e8 una delle regioni pi\u00f9 industrializzate e popolose del Regno Unito, con numerose e importanti citt\u00e0:\nSport.\nLa contea dello Yorkshire ha una propria nazionale di calcio che fa parte della ConIFA."}
{"id": "499604", "revid": "15431", "url": "https://it.wikipedia.org/wiki?curid=499604", "title": "Margareten (Vienna)", "text": ""}
{"id": "499605", "revid": "339392", "url": "https://it.wikipedia.org/wiki?curid=499605", "title": "Fox International Channels Italia", "text": ""}
{"id": "499612", "revid": "77358", "url": "https://it.wikipedia.org/wiki?curid=499612", "title": "Errare humanum est", "text": ""}
{"id": "499614", "revid": "729019", "url": "https://it.wikipedia.org/wiki?curid=499614", "title": "Turbomacchina", "text": "Una turbomacchina \u00e8 una macchina rotativa a fluido continuo in cui lo scambio di energia meccanica avviene grazie alla rotazione stazionaria di un rotore (un albero su cui sono calettate delle ruote dette \"giranti\"), munita alla periferia di pale ed alloggiata in uno statore composto da una cassa, solitamente anch'essa munita di pale.\nAlcuni esempi di turbomacchina sono: aerogeneratore, turbina a vapore, turbina a gas, turbina idraulica, turboelica, soffiante e il turbogetto. La progettazione di turbomacchine ha come obiettivo che lo scambio energetico sia al massimo rendimento termodinamico, tenendo conto del rapporto tra energia trasferibile e dimensioni, peso o costi della macchina.\nClassificazione.\nLe turbomacchine vengono classificate in diversi modi:\nStadio di una turbomacchina.\nLe turbomacchine scambiano energia con il fluido attraverso uno o pi\u00f9 stadi. Per stadio si intende l'insieme di una ruota palettata e di uno statore e Nelle turbomacchine pluristadio pi\u00f9 rotori sono calettati sullo stesso albero. Ci\u00f2 pu\u00f2 essere utile o necessario per ottenere elevati rapporti di pressione. Lo stadio \u00e8 quindi il componente fondamentale della turbomacchina costituito da:\nEquazione di Eulero per le turbomacchine.\nL'equazione di Eulero rappresenta uno dei metodi pi\u00f9 efficaci per valutare lo scambio di lavoro che avviene in un organo rotante attorno ad un asse. Per valutare tale lavoro si sceglie di esprimere quest'equazione in funzione delle velocit\u00e0. La prima cosa fondamentale \u00e8 dunque distinguere le varie componenti del vettore velocit\u00e0: c.tangenziale (l'unica componente che ha un momento rispetto all'asse di rotazione); c.radiale e c.assiale. \nPer ricavare tale relazione si procede eguagliando l'impulso delle coppie esterne con la variazione del momento della quantit\u00e0 di moto.\nma considerando che l'unica componente che produce momento \u00e8 quella tangenziale si pu\u00f2 ancora scrivere:\ndividendo ambo i membri per formula_3 e ricordando la definizione di portata massica:\ne sotto ipotesi di stazionariet\u00e0 formula_5 si ottiene:\nintroducendo ora la velocit\u00e0 di trascinamento formula_7\ne moltiplicando ambo i membri per formula_8,\nsi pu\u00f2 ricavare l'espressione del lavoro meccanico tramite la \"Formula di Eulero\"\nDall'espressione ottenuta si evince che il lavoro scambiato nel suo complesso dipende solo dalle componenti del vettore velocit\u00e0 nella sezione di ingresso e di uscita, risultato alquanto notevole che per\u00f2 paga il prezzo di essere stato ricavato in condizioni di stazionariet\u00e0 e flusso monodimensionale che sono ipotesi molto poco corrispondenti alla realt\u00e0 ma comunque forniscono un buon grado di approssimazione per una prima analisi.\nGrado di reazione.\nIl grado di reazione di una turbomacchina \u00e8 un parametro adimensionale che valuta l'effetto di reazione e cio\u00e8 la variazione di pressione che si ha attraverso il rotore della turbomacchina. Si definisce come il rapporto tra il lavoro scambiato nel rotore ed il lavoro totale (il lavoro scambiato nel gruppo rotore-statore) o, il che \u00e8 lo stesso, la variazione di entalpia statica nel rotore e la variazione di entalpia totale nello stadio:\ndove il lavoro nello statore ha segno opposto a quello nel rotore in quanto in questo caso \u00e8 il fluido che compie lavoro, non la turbomacchina.\nSi potranno perci\u00f2 avere i seguenti casi:"}
{"id": "499615", "revid": "16758", "url": "https://it.wikipedia.org/wiki?curid=499615", "title": "Giuseppe Busillo", "text": ""}
{"id": "499619", "revid": "2156542", "url": "https://it.wikipedia.org/wiki?curid=499619", "title": "Paul Vixie", "text": "Mentre era impiegato presso la Digital Equipment Corporation (DEC), nel 1988 ha iniziato a lavorare al popolare server DNS BIND, di cui era lo sviluppatore primario fino alla release 8.\nNel 1994 lascia la DEC per fondare, assieme a Rick Adams e Carl Malamud, la Internet Software Consortium (ISC), per fornire supporto a BIND e ad altri software per la rete. Ad oggi, dal 2004, \u00e8 conosciuta come Internet Systems Consortium.\nNel 1995 ha cofondato il Palo Alto Internet Exchange (PAIX). Dopo che questo \u00e8 stato acquisito dalla Metromedia Fiber Network (MFN) nel 1999, Vixie \u00e8 stato nominato chief technology officer (CTO) della stessa MFN e poco dopo presidente del PAIX.\nNel 1998 \u00e8 stato cofondatore della Mail Abuse Prevention System (MAPS), un'organizzazione non-profit californiana impegnata nella lotta contro lo spam.\nHa scritto insieme a Frederick Avolio il famoso libro \"Sendmail: theory and pratice\".\nVixie ha frequentato la George Washington High School di San Francisco, California.\nNonostante lavori per la ISC, che gestisce il root name server \"F\", partecipa al progetto Open Root Server Network (ORSN)."}
{"id": "499621", "revid": "1313191", "url": "https://it.wikipedia.org/wiki?curid=499621", "title": "Geraniaceae", "text": "Geraniaceae \u00e8 una famiglia di piante appartenente all'ordine Geraniales, a portamento in genere erbaceo o arbustivo, a ciclo vitale annuo o perenne.Tra le specie pi\u00f9 note qui incluse vi sono i gerani selvatici (genere \"Geranium\") e quelli coltivati (cio\u00e8 il genere africano \"Pelargonium\").\u00c8 una famiglia a distribuzione cosmopolita.\nEtimologia.\nLa famiglia, come da regole di nomenclatura internazionale, prende il nome dal genere pi\u00f9 importante (\"Geranium\"), dal greco \"g\u00e9ranos\" = gru, per la forma dei frutti.\nDescrizione.\nLe specie hanno fusti nodosi e foglie di forma variabile, per lo pi\u00f9 palmato-composte, di norma stipolate, a disposizione alterna od opposta. Hanno fiori a simmetria per lo pi\u00f9 raggiata (\"Pelargonium\" mostra un debole zigomorfismo), solitari o in infiorescenze, con 5 sepali, 5 petali, 10 stami.\nCaratteristica della famiglia \u00e8 il tipico frutto allungato (uno schizocarpo con cinque singoli loculi, detti pericarpi, contenenti ognuno un seme) che ricorda la testa di un uccello.\nTassonomia.\nFamiglie.\nAll'interno della famiglia Geraniaceae sono inclusi i seguenti 8 generi:\nFilogenesi.\nLa filogenesi della famiglia Geraniaceae si presenta come segue:"}
{"id": "499624", "revid": "1305772", "url": "https://it.wikipedia.org/wiki?curid=499624", "title": "Hiroshima (disambigua)", "text": ""}
{"id": "499627", "revid": "1568601", "url": "https://it.wikipedia.org/wiki?curid=499627", "title": "Saar (fiume)", "text": "La Saar (; ), \u00e8 un fiume della Germania che nasce in Francia. Attraversa Saarbr\u00fccken, la capitale del Saarland, e sfocia nella Mosella nei pressi di Konz (Renania-Palatinato). Un'attrazione turistica \u00e8 la conosciuta \"Svolta della Saar\" presso Mettlach.\nCorso.\nLe sorgenti della Saar sono ubicate nei Vosgi, sui fianchi del monte Donon, e sono due, a circa 1\u00a0km una dall'altra ed entrambe tra i 700 e gli 800\u00a0m d'altezza. Da una delle due sorgenti sgorga la Saar bianca (\"Sarre blanche\" in francese) e dall'altra la Saar rossa (\"Sarre rouge\").\nI due rami confluiscono dopo un percorso di 27\u00a0km (quasi uguale per entrambi), presso Hermelange, ancora in territorio francese. Da qui ha origine la Saar propriamente detta.\nLa Saar attraversa i seguenti dipartimenti francesi, stati federati della Germania e citt\u00e0:\nDa Sarreguemines fino alla foce (nella Mosella) la Saar \u00e8 navigabile.\nStoria.\nLa Saar fu nominata sotto il nome di \"Saravus\" gi\u00e0 dal poeta latino Ausonio, vissuto in Gallia nel IV secolo d.C., nel suo poema \"Mosella\"."}
{"id": "499628", "revid": "196390", "url": "https://it.wikipedia.org/wiki?curid=499628", "title": "Sassone antico", "text": ""}
{"id": "499631", "revid": "44939", "url": "https://it.wikipedia.org/wiki?curid=499631", "title": "PALP", "text": ""}
{"id": "499632", "revid": "1396964", "url": "https://it.wikipedia.org/wiki?curid=499632", "title": "Saar", "text": ""}
{"id": "499640", "revid": "767487", "url": "https://it.wikipedia.org/wiki?curid=499640", "title": "M. Shadows", "text": "Biografia.\nM. Shadows cresce a Huntington Beach dove da giovane \u00e8 membro del gruppo punk Successful Failure. Durante il periodo passato in questo gruppo, Shadows scrive molte canzoni tra le quali \"Streets\", canzone che poi ha registrato con gli Avenged Sevenfold per l'album \"Sounding the Seventh Trumpet\". Nel 1999 abbandona i Successful Failure e fonda con The Rev e Zacky Vengeance,suoi ex compagni di scuola, gli Avenged Sevenfold. Con questo gruppo ha prodotto sette album che lo hanno portato al successo internazionale. Nel 2004 \u00e8 stato costretto a un'operazione alle corde vocali. Nel 2010 ha partecipato alle registrazioni del nuovo album solista di Slash, chitarrista dei Guns N' Roses, prestando la sua voce in \"Nothing to Say\".\nInfluenze musicali.\nLa sua musica \u00e8 principalmente influenzata da band quali NOFX, Rancid, Bad Religion, Guns N' Roses, Pantera, Metallica e Iron Maiden.\nVita privata.\nNel 2009 ha sposato Valary DiBenedetto. La coppia ha due figli: River James, nato a luglio del 2012 e Cash Owen, nato ad agosto del 2014."}
{"id": "499642", "revid": "287204", "url": "https://it.wikipedia.org/wiki?curid=499642", "title": "Geranium", "text": "Geranium \u00e8 un genere di piante appartenente alla famiglia delle Geraniaceae, dalla distribuzione cosmopolita.\nIl nome \"Geranium\" deriva dal greco \u03b3\u03b5\u03c1\u03b1\u03bd\u03cc\u03c2 (\"geran\u00f3s\", gru), a causa della forma del frutto.\nDescrizione.\nA questo genere appartengono piante erbacee, annuali o perenni, con fusti nodosi e foglie di forma variabile, tra le quali alcune specie spontanee italiane. Il fiore ha cinque petali tutti uguali, a differenza del genere \"Pelargonium\", in cui i petali sono invece irregolari (i due petali superiori hanno forma, colore o dimensioni diverse dagli altri tre inferiori). Il frutto allungato (uno schizocarpo con cinque singoli loculi, detti pericarpi, contenenti ognuno un seme) ricorda la testa di un uccello ed \u00e8 una caratteristica della famiglia Geraniaceae.\nTassonomia.\nIl genere \"Geranium\", che \u00e8 stato descritto per la prima volta nel 1753 da Linneo nel suo Species Plantarum come composto da 39 specie, \u00e8 arrivato a comprenderne al suo interno 354."}
{"id": "499643", "revid": "1013865", "url": "https://it.wikipedia.org/wiki?curid=499643", "title": "Prefettura di Hiroshima", "text": " \u00e8 una prefettura giapponese di circa 2,8 milioni di abitanti, con capoluogo nell'omonima citt\u00e0 Hiroshima. Si trova nella regione di Ch\u016bgoku, sull'isola di Honsh\u016b.\nStoria.\nLa prefettura di Hiroshima si \u00e8 formata con l'unione delle due antiche province di Bingo e Aki.\nPopolazione e citt\u00e0.\nCapoluogo della prefettura \u00e8 la citt\u00e0 di Hiroshima, tristemente famosa poich\u00e9 colpita dalla prima bomba atomica lanciata il 6 agosto 1945."}
{"id": "499647", "revid": "181699", "url": "https://it.wikipedia.org/wiki?curid=499647", "title": "E\u0142k", "text": "E\u0142k (in polacco antico: \"\u0141ek\", in tedesco: \"Lyck\") \u00e8 una citt\u00e0 della Polonia nord-orientale con abitanti circa, la pi\u00f9 grande citt\u00e0 della Masuria. Appartiene al voivodato della Varmia-Masuria dal 1999, mentre dal 1975 al 1998 ha fatto parte del voivodato di Suwa\u0142ki.\nLa citt\u00e0 sorge su una sponda del lago E\u0142k, formato da un ghiacciaio. La regione di E\u0142k \u00e8 circondata da foreste, ed \u00e8 una zona turistica della Polonia. Una delle principali attivit\u00e0 praticate \u00e8 la caccia, che si svolge in foreste estese.\nStoria.\nE\u0142k (\"\u0141ek\") era una citt\u00e0 prussiana, dal nome Lyck (\"bianco giglio d'acqua\", Nymphaea alba), che si svilupp\u00f2 nel tardo XIV secolo intorno a un castello costruito dai Cavalieri Teutonici. Ricevette i diritti da citt\u00e0 nel 1445. Dopo la ribellione contro i Cavalieri Teutonici nel 1454, la citt\u00e0 si un\u00ec al Regno di Polonia. La maggior parte degli abitanti erano polacchi. A met\u00e0 del XVI secolo, fu uno dei centri pi\u00f9 fiorenti della stampa polacca. Nel 1546 fu istituita l'Accademia Masuriana (\"Akademia Mazurska\"). Il suo primo rettore fu Hieronim Malecki, un teologo polacco, editore e traduttore che rese un grande servizio allo sviluppo della lingua polacca. Nel 1639 il re Ladislao IV Vasa visit\u00f2 la citt\u00e0. Nel 1701, la citt\u00e0 divenne parte del Regno di Prussia e nel 1871 la citt\u00e0 della Germania. I polacchi erano ancora la maggioranza degli abitanti della regione. Nel 1890, i polacchi costituivano il 71% degli abitanti di Circondario del Lyck. Il poeta polacco Micha\u0142 Kajka (1858-1940) fu associato a E\u0142k. Nel centenario della nascita, nel 1958, una statua di Micha\u0142 Kajka fu eretta in un parco nel centro della citt\u00e0.\nLa citt\u00e0 \u00e8 stata pesantemente distrutta durante la Prima guerra mondiale, durante l'invasione russa del 1914 e fu poi ricostruita. Molti cittadini scapparono durante l'attacco della Russia, ma ritornarono dopo le battaglie di Tannenberg. In citt\u00e0 si stanziarono le truppe inglesi e italiane dopo il Trattato di Versailles, per poter supervisionare lo svolgimento del plebiscito sulla Prussia Orientale (riguardante l'autodeterminazione dei popoli), che a Lyck fece risultare voti a favore della Germania e solo 8 per la Polonia. In generale, nelle zone in cui si svolse, il plebiscito vide una nettissima vittoria della Germania.\nLa citt\u00e0 fu chiamata E\u0142k nel 1945 dopo che fin\u00ec sotto dominio polacco. Nel 1999, Papa Giovanni Paolo II visit\u00f2 E\u0142k.\nComunit\u00e0 urbane e rurali:\nSociet\u00e0.\nReligione.\nLa principale religione \u00e8 il cattolicesimo, anche se ci sono anche numerose chiese protestanti, che giocano un importante ruolo nella vita religiosa della popolazione. Prima della Seconda guerra mondiale la citt\u00e0 era quasi totalmente (95%) protestante. Oggi E\u0142k \u00e8 il centro della Diocesi cattolica il cui vescovo \u00e8 Jerzy Mazur.\nCaratteristiche.\nNel centro del lago di E\u0142k c'\u00e8 una piccola penisola, sul quale rimangono i resti di una prigione che fu utilizzata per diversi scopi nel passato; per un periodo fu usata come prigione per donne.\nStemma.\nL'attuale stemma di E\u0142k \u00e8 stato adottato nel 1999, dopo che la citt\u00e0 stata visitata da Papa Giovanni Paolo II. Sono stati modificati i colori degli alberi (da giallo a verde) e il cervo \u00e8 diverso rispetto alla versione precedente. Un'altra delle differenze \u00e8 lo stemma papale, che \u00e8 stato aggiunto.\nLo stemma non veniva cambiato dalla Seconda guerra mondiale. Fino al 1967 furono usati diversi stemmi, con una testa bifronte del dio Giano, ma la sua origine \u00e8 sconosciuta.\nSport.\nLa pi\u00f9 importante societ\u00e0 calcistica \u00e8 Mazur E\u0142k."}
{"id": "499654", "revid": "1705737", "url": "https://it.wikipedia.org/wiki?curid=499654", "title": "Arpa celtica", "text": "Larpa celtica, o arpa gaelica , \u00e8 uno strumento a corde tipico del folklore dei paesi europei di area celtica. L'arpa triangolare celtica proviene dalla Scozia, dove compare durante l'ottavo secolo; si \u00e8 successivamente diffusa in Irlanda dal dodicesimo secolo e poi nel Galles e in Bretagna.\nCostruzione.\nL'arpa celtica si differenzia dall'arpa classica usata nelle orchestre sinfoniche per vari motivi:\nStoria.\nGli antenati dell'arpa celtica devono essere ricercati tra le arpe dei Babilonesi, degli Assiri e degli Egizi. La pi\u00f9 antica arpa celtica arrivata a noi \u00e8 quella del Re Brian Bor\u00f9, conservata al Trinity College di Dublino, databile intorno al XIV secolo. L'animale che veniva spesso associato all'arpa era il Cigno. Le prime arpe, con la loro colonna e la cassa armonica, ricordavano appunto l'aspetto del cigno.\nNella mitologia Celtica, non solo i bardi ma anche i maghi e i Re avevano una propria arpa che diventava simbolo di potenza. Si racconta infatti che Mago Merlino, col suono della sua arpa riusc\u00ec a far levitare alcuni massi data la precedente richiesta da parte del re Eimbrez Gudeling di costruire un monumento per i soldati caduti in una battaglia.\nMolti condottieri celti erano soliti farsi seppellire nelle tombe con a loro fianco un'arpa, dato che da molti era considerata un oggetto sacro in grado di stabilire un \"legame\" tra la vita e la morte.\nIntorno all'anno Mille i bardi Celti possedevano due tipi di arpa: una con le corde in metallo e un'altra con le corde in budello e la cassa di risonanza intagliata da un tronco di salice. Gli arpisti formavano una corporazione di tipo ereditario ed erano organizzati come un ordine religioso. L'arpista era tenuto in grande considerazione in tutte le corti dove esercitava la sua arte, accompagnando con la musica le sue innumerevoli storie che parlavano di amore, di guerra, di amicizia, di magia. Era tale la sua influenza sul popolo che nel XV e nel XVI secolo molti sovrani emanarono leggi per limitare il potere dei bardi.\nGli ultimi bardi irlandesi furono O'Neill, Hempson, ma soprattutto Turlough O'Carolan, arpista cieco, vera pietra miliare e riferimento ancora attuale per gli arpisti dei nostri tempi. Dopo di loro, l'arpa celtica conobbe un periodo di declino durato diversi secoli. Nel 1950 in Bretagna si assiste ad un revival dell'arpa celtica per merito di Denise M\u00e9gevand, professoressa di arpa di Alan Stivell, il quale diventer\u00e0 il bardo degli anni Settanta riportando in auge musiche e repertori che erano stati fino a quel momento ignorati dal pubblico giovanile del tempo e disprezzati dagli arpisti classici.\nOggi sono moltissimi gli arpisti che suonano questo strumento e si occupano di musica tradizionale: tra gli altri, Grainn\u00e8 Hambly, Janet Harbison, Alan Stivell, Cormac de Barra, Vincenzo Zitello, Enrico Euron, Andrea Pozzoli. Fra i gruppi si segnala la Celtic Harp Orchestra, considerata la pi\u00f9 grande orchestra d'arpe celtiche in Europa. L'arpa irlandese \u00e8 anche raffigurata nel simbolo della tipica birra irlandese: la Guinness.\nCostruttori.\nI maggiori costruttori di arpe celtiche in Italia sono la Salvi Harps e la Camac Italia ; produttori stranieri sono Dusty Strings, Lyon &amp; Healy, Aoyama."}
{"id": "499655", "revid": "2156271", "url": "https://it.wikipedia.org/wiki?curid=499655", "title": "Caricaturista", "text": "Il caricaturista \u00e8 un disegnatore specializzato in caricature, ovvero ritratti umoristici in cui la fisionomia del soggetto viene deformata per accentuarne in modo surreale le caratteristiche. Questa pratica viene utilizzata sia da artisti che da caricaturisti editorialisti, che pubblicano i propri lavori su giornali e riviste (per esempio, usando la caricatura nel contesto della satira politica).\nGli stili delle caricature sono in continua evoluzione e vanno da quelle pi\u00f9 realistiche a quelle pi\u00f9 fumettistiche. C'\u00e8 chi predilige l'utilizzo del carboncino, chi le realizza direttamente a pennarello o ad aerografo. Oggi sempre pi\u00f9 spesso si tende a realizzare il disegno su carta in bianco e nero, per poi colorarlo in digitale, utilizzando una tavoletta grafica.\nLa figura del caricaturista moderno \u00e8 molto richiesta oggi come forma di intrattenimento in eventi e feste. Chi si sposa richiede talvolta il caricaturista per matrimonio come intrattenimento per i suoi ospiti."}
{"id": "499661", "revid": "2195284", "url": "https://it.wikipedia.org/wiki?curid=499661", "title": "Omosessualit\u00e0 e protestantesimo", "text": "La questione della compatibilit\u00e0 tra fede cristiana e omosessualit\u00e0 \u00e8 un argomento controverso (anche se non sempre dibattuto apertamente) all'interno di molte realt\u00e0 protestanti: esistono diverse pubblicazioni a carattere teologico in merito, in molte chiese sono stati istituiti tavoli di riflessione anche a carattere interdenominazionale, ma di fatto non esiste un'opinione unanimemente condivisa tra i membri delle chiese protestanti.\nAlcune denominazioni (chiese pentecostali, evangelicali, diverse Chiese libere, etc.) ritengono l'omosessualit\u00e0 sicuramente un peccato e chiamano quindi gli omosessuali, o almeno coloro che intendano entrare a far parte di queste chiese, a rinunciare al loro orientamento sessuale.\nAltre chiese, soprattutto i luterani e le chiese riformate (\"protestantesimo storico\"), hanno un orientamento pi\u00f9 aperto, che spesso sta sfociando anche in prese di posizioni ufficiali; il dibattito sulla benedizione di coppie omosessuali e sull'ammissione al ministero pastorale di persone dichiaratamente omosessuali \u00e8 ancora aperto.\nIn Italia.\nIn termini numerici, le denominazioni protestanti pi\u00f9 grandi in Italia sono rappresentate dalle Chiese che si riconoscono nel movimento pentecostale (in particolare quelle che fanno parte delle Assemblee di Dio in Italia) o in quello evangelicale. Nell'ambito di queste Chiese, la posizione sull'omosessualit\u00e0 \u00e8 di chiusura pressoch\u00e9 totale: il credente LGBT \u00e8 normalmente invitato a pentirsi e ad abbandonare la propria condizione di \"non-eterosessuale\", o perlomeno a scegliere l'astinenza sessuale. Talvolta sono praticate preghiere di guarigione o e le terapie riparative sono esplicitamente incoraggiate.\nTra le denominazioni italiane invece pi\u00f9 disponibili al dialogo e ad un atteggiamento accogliente ci sono le chiese valdese e metodista, le chiese battiste che aderiscono all'UCEBI e la chiesa luterana. Pur essendo numericamente esigua, la Chiesa Evangelica Valdese \u00e8 la confessione protestante pi\u00f9 antica in Italia.\nUna sessione congiunta del Sinodo delle chiese valdesi e metodiste e dell'Assemblea generale dei Battisti, riunita a Roma nel 2007, in seguito ad una riflessione avvenuta a livello locale e regionale, ha affermato ufficialmente che \"l'essere umano \u00e8 fondamentalmente un essere in relazione con Dio e con il suo prossimo e ogni relazione umana d'amore, vissuta in piena reciprocit\u00e0 e libert\u00e0, \u00e8 sostenuta dalla promessa di Dio\". Per questo motivo tutte le chiese locali sono state invitate \"a sostenere e promuovere concretamente, nell'ottica di uno Stato laico, progetti e iniziative tesi a riconoscere i diritti civili delle persone e delle coppie discriminate sulla base dell'orientamento sessuale\". Ugualmente, invitando tutti \"ad una lettura approfondita ed esegeticamente attenta della Scrittura\", l'assise ha pubblicamente denunciato \"il peccato della discriminazione delle persone omosessuali e delle sofferenze imposte loro dalla mancanza di solidariet\u00e0\" e ha invitato le chiese \"ad accogliere le persone omosessuali senza alcuna discriminazione\".\nLa chiesa valdese si impegna attivamente nella lotta all'omofobia e nel supporto alla comunit\u00e0 LGBT. Il 26 agosto 2010 il Sinodo della Chiesa evangelica valdese ha approvato un ordine del giorno che consente la benedizione di coppie dello stesso sesso, \u00abladdove la chiesa locale abbia raggiunto un consenso maturo e rispettoso delle diverse posizioni\u00bb. Il Sinodo valdese 2015 ha approvato una liturgia per la benedizione delle coppie dello stesso sesso.\nLa Chiesa evangelica luterana in Italia (CELI) ha ugualmente approvato il 14 maggio 2011 un documento che afferma l'equiparazione delle comunioni di vita omosessuali a quelle eterosessuali, e di conseguenza apre la benedizione a qualsiasi tipo di coppia \"in varie forme di comunione di vita\", senza discriminazioni.\nNell'ambito del mondo protestante italiano sono attive due organizzazioni interdenominazionali che si occupano di fede e omosessualit\u00e0, la Rete evangelica fede e omosessualit\u00e0 (Refo) (la pi\u00f9 antica, nata nel 1998) e l\"'Associazione \"Fiumi d'Acqua Viva\"\" \nDal 2017 \u00e8 presente in Italia anche la Chiesa Protestante Unita, che supporta esplicitamente il movimento LGBTQ e che celebra i matrimoni tra persone dello stesso sesso. Il 31 ottobre 2021 ha eletto il primo vescovo dichiaratamente gay nelle Chiese cristiane d'Italia, il Molto Reverendo Andrea Panerini.\nAnche i Quaccheri, presenti in Italia soprattutto in due comunit\u00e0 a Bologna e a Roma, si sono dimostrati molto tolleranti su questo argomento. Sin dagli anni Sessanta, infatti, i Quaccheri concedono benedizioni religiose per le coppie gay che scelgono di rendere definitivo il loro rapporto e professano che non esista differenza tra eterosessuali e omosessuali.\nDal 2015 esiste in Italia una comunit\u00e0 delle Metropolitan Community Churches (MCC) a Lecco.\nNegli Stati Uniti d'America.\nNegli Stati Uniti la pratica religiosa domenicale interessa pi\u00f9 del 37% della popolazione cristiana (mentre in Italia si attesta sul 20% circa).\nMolte chiese protestanti storiche aprono le loro porte alla comunit\u00e0 omosessuale. Si veda per esempio, la dichiarazione \"Human Sexuality: Gift and Trust\" della Chiesa evangelica luterana in America, la pi\u00f9 grande denominazione luterana negli Stati Uniti, o la pagina \"LGBT in the Church\" dal sito ufficiale della Chiesa episcopale degli Stati Uniti d'America. La Chiesa unita di Cristo, la principale denominazione riformata degli Stati Uniti, della quale \u00e8 membro il presidente Barack Obama, \u00e8 per definizione congregazionalista, e quindi le posizioni di una Chiesa locale non possono essere imposte ad altre comunit\u00e0. Tuttavia il Sinodo generale di questa Chiesa ha approvato gi\u00e0 nel 1985 una risoluzione che incoraggiava le comunit\u00e0 a praticare l'accoglienza e il riconoscimento delle persone LGBT, e concretamente a non discriminarle negli ambiti del lavoro alle dipendenze delle chiese, delle attivit\u00e0 di volontariato e del diventare membri di Chiesa. Nel 2005 il Sinodo ha incoraggiato le comunit\u00e0 ad adottare i diritti per il matrimonio egualitario per le coppie dello stesso sesso; diverse comunit\u00e0 acconsentono all'ordinazione pastorale di ministri omosessuali non celibi.\nGli Episcopaliani, in comunione con la chiesa anglicana, noti per la loro tolleranza, hanno al loro interno un'organizzazione gay denominata \"Integrity\". La decisione di ordinare il vescovo Gene Robinson, dichiaratamente gay, ha provocando numerose controversie con altre chiese della Comunione anglicana, che hanno portato anche a scismi interni alla chiesa episcopaliana stessa e tra questa ed altre chiese della comunione anglicana.\nIl dibattito sulla benedizione delle coppie omosessuali \u00e8 vivo anche nella chiesa Metodista.\nTra le chiese battiste americane esistono contrasti tra chiese nelle quali si ritiene che il cristianesimo e l'omosessualit\u00e0 siano reciprocamente incompatibili, e altre che invece ammettono anche persone omosessuali all'esercizio di ministeri ecclesiastici.\nSono tuttora ostili all'apertura agli omosessuali denominazioni cristiane pi\u00f9 conservatrici, i Mormoni o i Testimoni di Geova.\nAppoggio di chiese cristiane alle \"terapie riparative\".\nNegli Stati Uniti esistono organizzazioni di ispirazione cristiana (in grande maggioranza protestanti) che offrono corsi che, \nIl dibattito \u00e8 ancora aperto, spesso in modo aspro, su queste organizzazioni, che non sono mai riuscite a fornire alcuna evidenza scientifica della reale efficacia di tali corsi. Inoltre alcune di esse sono state accusate di violenza psicologica verso soggetti (soprattutto minorenni) che non avevano affatto scelto liberamente di sottoporsi a questi trattamenti, nonch\u00e9 imputate di esercizio abusivo della professione medica.\n\"Chiese LGBTQI\".\nTra le molte chiese protestanti americane esistono anche \"chiese LGBTQI\" (o, pi\u00f9 semplicemente, \"chiese gay\"). Molto popolari all'interno della comunit\u00e0 gay-lesbica e transgender, contano centinaia di migliaia di fedeli. Si segnalano soprattutto la Metropolitan Community Church e la Universalist Church, che sono chiese esplicitamente ecumeniche e al loro interno contano anche persone transgender ordinate al ministero pastorale."}
{"id": "499663", "revid": "111105126", "url": "https://it.wikipedia.org/wiki?curid=499663", "title": "Gente", "text": ""}
{"id": "499664", "revid": "1632387", "url": "https://it.wikipedia.org/wiki?curid=499664", "title": "Chiesa della Trinit\u00e0 dei Monti", "text": "La chiesa della Santissima Trinit\u00e0 dei Monti \u00e8 un luogo di culto cattolico di Roma, nel rione Campo Marzio, posto sulla cima della celebre scalinata di piazza di Spagna. La chiesa \u00e8 officiata anche in francese ed \u00e8 affidata alla Comunit\u00e0 dell'Emmanuele ed \u00e8 una delle 5 chiese cattoliche francofone di Roma, insieme con San Luigi dei Francesi, San Nicola dei Lorenesi, Sant'Ivo dei Bretoni e Santi Claudio e Andrea dei Borgognoni.\nStoria.\nNel 1494 il re di Francia Carlo VIII acquist\u00f2 una porzione dell'antica villa di Lucullo al prezzo di 347 scudi per fornire una sistemazione ai religiosi francesi dell'Ordine dei Minimi, al fine di ricambiare la guida spirituale fornita da Francesco da Paola (fondatore dell'ordine) al padre, Luigi XI. I lavori di realizzazione della prima parte della chiesa iniziarono probabilmente nel 1502, gi\u00e0 sotto il regno del successore di Carlo, Luigi XII, e si protrassero per gran parte del secolo. La chiesa era chiamata in origine \"Trinit\u00e0 del Monte\", con probabile riferimento al colle del Pincio sul quale sorge. La prima parte della chiesa, in pieno stile gotico, fu progettata dagli architetti Annibale Lippi e Gregorio Caronica e realizzata con pietre provenienti dalla citt\u00e0 francese di Narbona.\nIn seguito ai danni provocati dal sacco di Roma del 1527 si opt\u00f2 per il restauro e l'ampliamento dell'intero complesso anche grazie all'acquisto dei terreni circostanti. Con il conclave del 1549-1550 diversi cardinali francesi finanziarono i lavori di ampliamento, che videro nel 1570 la conclusione della facciata, disegnata da Giacomo Della Porta e Carlo Maderno, adornata dai due celebri campanili.\nLa chiesa fu consacrata nel 1585 da papa Sisto V, che commission\u00f2 all'architetto Domenico Fontana la realizzazione di una strada, che prese dal pontefice stesso il nome di \"strada Felice\", che collegasse la zona del Pincio con la basilica di Santa Maria Maggiore. Gli sbancamenti necessari per la realizzazione della strada avevano tuttavia creato un grande dislivello con l'ingresso principale della chiesa, pertanto Fontana progett\u00f2 la realizzazione della scala monumentale a due rampe che ancora oggi garantisce l'accesso all'edificio.\nDescrizione.\nIl complesso della Trinit\u00e0 dei Monti si articola in due edifici contigui: il convento e la chiesa.\nLa chiesa \u00e8 costituita da un'unica navata sulla quale si affacciano sei cappelle laterali. La facciata, adornata dai due campanili simmetrici con cupolino ottagonale, ha un unico ordine di lesene, chiuso da un attico con lunettone in posizione centrale. La volta della crociera (Una delle prime parti dell'edificio a essere costruita) \u00e8 in stile tardo gotico francese, con volte a costoloni intrecciati, unico esempio di tale stile a Roma. Sui due campanili sono posti un orologio e una meridiana che indicherebbero rispettivamente gli orari di Roma e Parigi.\nCappelle di destra.\nLa prima cappella a destra (Altoviti) \u00e8 decorata da un ciclo di affreschi sulle \"Storie di san Giovanni Battista\" di Giovanni Battista Naldini, autore anche della pala col \"Battesimo di Cristo\". La seconda non ha decorazioni di rilievo, mentre la terza (di Lucrezia della Rovere) conserva un notevole ciclo di affreschi di Daniele da Volterra e aiuti. Secondo Vasari l'artista disegn\u00f2 tutti i cartoni, mentre gran parte della stesura \u00e8 da riferire agli allievi, molti dei quali per\u00f2 divennero poi artisti di un certo spessore. Al maestro spettano sicuramente l\"Assunta\" sulla parete di fondo (1548-50) e la \"Presentazione della Vergine \" a destra. Al volterrano Giovanni Paolo Rossetti sono riferiti l\"Annunciazione\" (lunetta centrale) e la \"Presentazione di Ges\u00f9 al Tempio\" (lunetta sinistra), a Michele Alberti la \"Strage degli Innocenti\" (parete sinistra) e i \"Profeti\" nell'arcone (1553-60), a Gaspar Becerra la \"Nascita della vergine\" (parete destra), a Pellegrino Tibaldi e Marco Pino la volta e il sott'arco (scene bibliche e ignudi con alberi araldici Della Rovere).\nSegue la cappella Orsini, con una pala del 1817 di Louis Vincent leon Palli\u00e8re (\"Flagellazione\") e le pareti decorate dai monumenti funebri del cardinale Rodolfo Pio da Carpi (1567 circa) e di Cecilia Orsini (1575), moglie di Alberto III Pio di Savoia, entrambi di Leonardo Sormani. Lo stesso artista \u00e8 autore, con Prospero Antichi, degli stucchi nella volta, che incorniciano le \"Storie della Passione di Cristo\" di Paris Nogari (ante 1575). Il Nogari affresc\u00f2 anche le lunette con la \"Flagellazione\", l\"Andata al Calvario\", \"Profeti e angeli con la corona di spine\" (parete dell'altare).\nLe due cappelle seguenti sono affrescate da cicli di notevole interesse, ma di cui non si \u00e8 ancora trovato il nome dell'autore. La quinta, del canonico di Besan\u00e7on Pierre Marciac, \u00e8 di un artista di cultura raffaellesca che probabilmente partecip\u00f2 alla decorazione delle logge Vaticane (tra i nomi proposti Michele Alberti); la sesta fu invece decorata da un artista probabilmente umbro, vicino al Pinturicchio.\nCappelle di sinistra.\nIn una delle prime cappelle a sinistra Daniele da Volterra lasci\u00f2 nel 1541 un celebre ciclo di affreschi, tra cui la bellissima \"Deposizione\", unanimemente considerata uno dei vertici del Manierismo. L'ottava cappella a destra (\"cappella Massimo\") conserva invece un bellissimo ciclo di affreschi di Perin del Vaga (\"Storie dell'Antico e del Nuovo Testamento\"; 1537), completato tra il 1563 e il 1589 da Taddeo e Federico Zuccari. Il \"Battesimo di Cristo\" e gli affreschi della Cappella di San Giovanni Battista sono di Giovanni Battista Naldini (1580). In origine la chiesa conservava anche una pala di Jean-Auguste-Dominique Ingres.\nConvento e vicinanze.\nNel convento vanno ricordate la \"Galleria prospettica\", affrescata da Andrea Pozzo con un singolare esempio di anamorfosi dipinta nel 1642 da Emanuel Maignan ritraente S. Francesco di Paola, e la \"Stanza delle rovine\", del tardo XVIII secolo con affreschi la cui sensibilit\u00e0 \u00e8 gi\u00e0 figlia del Romanticismo, opera del francese Charles-Louis Cl\u00e9risseau, un artista che terminer\u00e0 i suoi giorni a San Pietroburgo, alla corte degli zar. Nel convento \u00e8 presente una seconda pittura anamorfica dipinta da Jean Fran\u00e7ois Niceron nel 1642 rappresentante S. Giovanni che scrive l'apocalisse terminata poi da Emanuel Maignan. In uno dei corridoi del convento \u00e8 stata realizzata dal Maignan una meridiana a riflessione. La volta del corridoio riporta diversi tracciati (ora italica, ora francese, etc.) differenziati in base al colore.\nL'area su cui \u00e8 edificata la chiesa fu acquistata da San Francesco di Paola per realizzarci il convento dell'Ordine dei Padri Minimi. Il terreno fu venduto dai nobili veneziani Barbaro, come risulta dall'atto di acquisto ancora reperibile mentre non risulta documentabile il mito di un contributo reale francese alla sua edificazione.\nInfatti le pretese francesi di imporre un'influenza alla zona della Trinit\u00e0 dei Monti datano fin dal XVI secolo; nel XIX secolo anche l'Accademia di Francia fu trasferita poco lontano, nell'adiacente Villa Medici. Nonostante credenze popolari la celeberrima scalinata, inaugurata da papa Benedetto XIII nel 1725, fu realizzata da Francesco De Sanctis (terminata nel 1726) essenzialmente con finanziamenti privati (il legato del diplomatico Etienne Gueffier) e non della famiglia regnante in Francia, per segnare cos\u00ec con adeguata pompa e fasto barocco il termine della citt\u00e0 e l'inizio degli orti, precedentemente occupato dal viridiario dell'Olmata.\nLa chiesa presenta su un campanile un orologio e sull'altro una meridiana.\nDavanti a Trinit\u00e0 dei Monti, l'anno 1788, papa Pio VI fece innalzare dall'architetto Antinori l'Obelisco Sallustiano, il penultimo dei grandi obelischi innalzati nella Roma papale, realizzato in epoca romana imperiale ad imitazione degli obelischi egiziani.\nMater admirabilis.\nMater admirabilis \u00e8 un affresco dipinto da Pauline Perdrau nel 1844."}
{"id": "499665", "revid": "599013", "url": "https://it.wikipedia.org/wiki?curid=499665", "title": "Ormesi", "text": "L'orm\u00e9si, dal verbo greco \"ormao\", che significa \"stimolare\", \u00e8 una relazione dose/risposta caratterizzata da un effetto bifasico: molti organismi/sistemi biologici esposti ad un'ampia gamma di stimoli mostrano risposte opposte a seconda della dose; l'ormesi viene considerata una funzione adattativa (Amendola, Cerioli, Migliore, 2006, 2008).\nLe risposte ormetiche sono caratterizzate da una modesta stimolazione della funzione interessata (endpoint) a basse dosi (30-60% maggiore del controllo) e dall'inibizione della stessa alle alte dosi. \nLa curva dose/risposta pu\u00f2 essere raffigurata da una U diritta o rovesciata a seconda dell'endpoint considerato: \u00e8 dritta se viene valutato un danno all'organismo (alterazione di funzioni fisiologiche, mortalit\u00e0 o incidenza di malattie), \u00e8 rovesciata se si considerano funzioni quali accrescimento o sopravvivenza.(fig.1)\nStabilire se gli effetti stimolatori rilevati a basse dosi siano benefici o dannosi non rientra nella definizione del fenomeno: questo invece \u00e8 oggetto della valutazione del contesto biologico ed ecologico di questa particolare risposta (Calabrese e Baldwin, 2002).\nStoria.\nLa storia dell'ormesi ha avuto inizio molto tempo fa quando il fisico-alchimista tedesco Theophrastus Bombastus von Hohenheim (1493-1541), sotto lo pseudonimo di Paracelso, aveva riconosciuto nella pratica medica, che l'efficacia di piccole quantit\u00e0 di sostanze tossiche dipendeva principalmente dalla dose. Questa idea, ora comunemente accettata, conoscendo gli effetti stimolanti di alcool, caffeina e nicotina, tutte sostanze tossiche ad alte concentrazioni, venne fortemente contrastata per molto tempo (Stebbing, 1997).\nUn altro pezzo di storia dell'ormesi ha invece inizio intorno alla fine del XIX secolo: le curve ormetiche vennero rilevate indipendentemente - e conseguentemente nominate in modi diversi - pi\u00f9 volte nel corso di esperimenti di tossicologia. I primi esperimenti del Prof. Hugo Schultz (1888) mostrarono che molti agenti chimici avevano la capacit\u00e0 di stimolare la crescita e la respirazione nel lievito. Nel 1912 Grote e Schulz pubblicarono un libro sulle risposte bifasiche, assegnandone parte della paternit\u00e0 al medico omeopata Rudolph Arndt, che tanto aveva influenzato Schulz nello studio del processo ormetico: \u00abStimoli di debole intensit\u00e0 accelerano modestamente l'attivit\u00e0 vitale, di media intensit\u00e0 la incrementano, di forte intensit\u00e0 la bloccano in parte, di elevatissima intensit\u00e0 la sopprimono completamente\u00bb (Calabrese e Balwin, 2000); il fenomeno fu cos\u00ec denominato Legge di Arndt\u2013Schulz ed \u00e8 rimasto il pi\u00f9 utilizzato nella letteratura farmacologica per quasi 30 anni.\nTra coloro che confermarono le osservazioni di Schulz, apparentemente senza conoscerle, ci fu anche Ferdinand Hueppe, un allievo di Koch, che aveva osservato lo stesso fenomeno su alcuni batteri. Hueppe sostenne cos\u00ec fortemente il concetto di bassa dose/stimolazione e alta dose/inibizione da dare al fenomeno il nome di Regola di Hueppe (1896).\nPer\u00f2, lo stretto legame che Schulz aveva posto tra ormesi e omeopatia (osteggiata dalla cultura scientifica ufficiale), confer\u00ec una connotazione negativa anche all'ormesi nonostante le differenze concettuali di base: nell'omeopatia si suppone che la potenza delle medicine omeopatiche aumenti con la diluizione per molti ordini di grandezza e che le diluizioni siano efficaci anche quando le molecole attive nella soluzione siano al di sotto del numero di Avogadro, mentre nell'ormesi l'intervallo di concentrazioni che produce un effetto stimolatorio \u00e8 piuttosto ristretto e ci si riferisce sempre a quantit\u00e0 valutabili di agenti chimici.\nTra il 1920 e il 1930 gli studi sulle risposte bifasiche entrano di prepotenza nella ricerca di base per la tossicologia chimica e la radiobiologia; se ne occupano prestigiosi laboratori di molte universit\u00e0 statunitensi ed europee, come nel caso degli studi di Charles Richet, che otterr\u00e0 il Premio Nobel con i suoi studi sull'anafilassi. Per\u00f2, alla fine degli anni '30 l'ormesi si riduce a concetto marginalizzato perch\u00e9 vittima di limitazioni teoriche, priorit\u00e0 sociali e carenza di leadership scientifica; infatti, i risultati degli studi sulla stimolazione a basse dosi erano difficili da ottenere e ancora pi\u00f9 difficili da replicare; i problemi sociali dovuti all'industrializzazione avevano spostato l'interesse sugli effetti provocati da alte dosi di agenti chimici e fisici e, da ultimo, ma non per importanza, nell'ambito dell'ormesi da radiazione le attese sugli effetti benefici delle radiazioni ionizzanti non erano state confermate da dati sperimentali. Se questo non fosse stato sufficiente a marginalizzare l'ormesi, in contemporanea iniziarono gli attacchi: tra i primi ci furono quelli di A.J. Clark, che contest\u00f2 violentemente la legge di Arndt-Schulz nel suo influente Handbook of Experimental Pharmacology del 1937 (Calabrese e Baldwin, 2000).\nPoi, per mezzo secolo successivo le curve bifasiche suscitarono poco interesse, nonostante siano di quel periodo gli studi di Southam e Ehrlich (1943), che coniarono il nome di ormesi per definire gli effetti di un antibiotico naturale (l'estratto di cedro rosso) su alcuni funghi ligninolitici che presentavano un'inusuale curva bifasica dose-risposta, con stimolazione della crescita del fungo a concentrazioni sub-inibenti.\nPur non inserite in un contesto concettuale, seguirono altre osservazioni dei fenomeni ormetici con origini piuttosto varie: verso la fine della II Guerra Mondiale, in situazione di carenza di penicillina, Miller e collaboratori (1945) ottennero risultati opposti a quelli attesi riducendo le dosi, perch\u00e9 la penicillina a bassa dose stimolava la crescita di Staphylococcus; ancora, il trattamento con basse dosi di pesticidi stimolava la crescita delle ostriche (Davis &amp; Hidu, 1969) oppure l'attivit\u00e0 di alcuni antibiotici, che, se somministrati come integratori alimentari, stimolavano l'accrescimento dei polli (Luckey, 1956).\nL'ormesi fu riscoperta di nuovo verso la fine dello scorso secolo: la vera rentr\u00e9e del concetto di ormesi si \u00e8 avuta per merito dell'agenzia americana EPA (Environmental Protection Agency), negli anni '80, che decise di applicare un modello di stima del rischio per sostanze cancerogene e per siti contaminati che rispondesse alle domande: quanto bassa deve essere una dose per essere veramente certi che non sia pericolosa oppure quanto pulito deve essere un sito per essere veramente pulito? (Calabrese e Baldwin, 2002).\nMeccanismo ormetico.\nParlare di effetto \u2018benefico\u2019 negli studi per la valutazione di una relazione dose-risposta per agenti tossici non \u00e8 agevole, sia per la complessit\u00e0 biologica dei processi coinvolti, sia perch\u00e9 dipende a chi o come imputare il beneficio: ci\u00f2 che pu\u00f2 essere considerato positivo a livello individuale, pu\u00f2 essere addirittura nocivo a livello di popolazione, oppure nel caso di interazione tra organismi diversi il beneficio pu\u00f2 essere molto diverso se si prende in considerazione l'ospite o il parassita.\nQuindi, caratterizzare la risposta ormetica sull'assunto del \u2018beneficio\u2019 a basse dosi \u00e8 restrittivo: i fenomeni sono complessi, i contesti sono spesso specifici e gli aspetti da valutare numerosi (Calabrese e Badwin, 2002). Ciononostante, \u00e8 possibile valutare sia il danno o il \u2018beneficio\u2019 sia i diversi meccanismi ormetici che possono essere coinvolti nel fenomeno. Infatti, la risposta ormetica pu\u00f2 essere il risultato di processi di compensazione, dovuti all'alterazione dell'omeostasi (OCSH, Over Compensation Stimulation Hormesis), oppure pu\u00f2 il risultato di un effetto diretto (DSH, Direct Stimulation Hormesis).\nL'ormesi da sovracompensazione (OCSH) \u00e8 la risposta adattativa a bassi livelli di stress o di danno, che determinano una modesta sovracompensazione in alcuni sistemi fisiologici, generalmente mantenuta per un periodo di tempo definito, dovuta ad una variazione dell'omeostasi. Sono caratteristici: lo scompenso dell'omeostasi, una modesta sovracompensazione fino al ripristino dell'omeostasi e la natura adattativa del processo. Questo tipo di risposta \u00e8 stata rilevata in moltissime specie, varia a seconda dell'importanza della funzione che necessita il ripristino, della disponibilit\u00e0 di risorse e del grado di ridondanza dei sistemi biologici.\nL'ormesi da stimolazione diretta (DSH) si verifica invece con un meccanismo di risposta diretta; non \u00e8 conseguente a un disturbo dell'omeostasi, ma si tratta di una risposta adattativa nell'ambito del normale mantenimento delle funzioni. Richiede una quota minore di risorse per essere attuata e rappresenta un sistema per rispondere alle normali dinamiche di stimolazione fisiologica (Calabrese e Baldwin, 2002). \nI sistemi fisiologici e gli endpoint considerati sono spesso gli stessi sia per la DSH sia per la OCSH.\nRisposte ormetiche ad agenti chimici e fisici.\nGli agenti chimici provocano spesso risposte con caratteristiche proprie del fenomeno ormetico: ad esempio, la diossina a basse concentrazioni nei ratti pu\u00f2 rallentare lo sviluppo di tumori invece di incrementarli; gli antibiotici eritromicina e streptomicina, a basse dosi, stimolano la crescita batterica invece di inibirla; la somministrazione di basse dosi del peptide beta-amiloide, considerato responsabile del morbo di Alzheimer, sembra avere un effetto protettivo contro la malattia (Butler, 2004). In fig. 2 sono riportati alcuni studi sperimentali, scelti tra quelli, numerosi, che mostrano risposte ormetiche.\nAnche gli agenti fisici, come le radiazioni ionizzanti, possono provocare una risposta ormetica: indagini radiobiologiche mostrano che l'esposizione preventiva di cellule e tessuti a basse dosi, stimola radioresistenza nell'esposizione a dosi pi\u00f9 elevate. L'ormesi, in questo caso, \u00e8 la capacit\u00e0 di suscitare una radioresistenza a dosi di una certa intensit\u00e0, dopo l'esposizione a dosi inferiori. Questo evento \u00e8 stato riportato in diversi studi, tra i quali quello di Chen \"et al.\" (2007), che hanno messo in evidenza come l'esposizione accidentale cronica a basse dosi di raggi gamma da 60Co (Cobalto 60) determini un effetto protettivo nei confronti di patologie tumorali. Il numero di tali patologie \u00e8 risultato notevolmente inferiore a quello statisticamente atteso negli individui non irradiati della popolazione. Questo risposta \u00e8 considerata di tipo ormetico.\nUna sostanza potrebbe avere, secondo la teoria, un'azione stimolante a basse dosi, inibente, o addirittura tossica, ad alte dosi.\nEdward J. Calabrese, che ha studiato a lungo il fenomeno, avrebbe verificato la sua validit\u00e0 per quasi 5000 sostanze. Alcuni esempi sarebbero:\nIncidenza dell'ormesi.\nI modelli dose-risposta sono classificati come: lineare, a soglia ed ormetico (fig. 3); gli ultimi due rispondono allo stesso modo alle alte dosi, mentre a basse dosi la risposta ormetica non solo non \u00e8 proporzionale a quella osservata alle dosi pi\u00f9 elevate, ma \u00e8 opposta. Il modello di risposta ormetica bifasica \u00e8 molto diffuso in natura, come dimostrano i numerosi studi sebbene in tossicologia sia ancora considerato dominante il modello dose-risposta a soglia (Calabrese e Baldwin, 2003).\nIn modelli batterici, vegetali e animali, appartenenti a specie diverse dei principali gruppi tassonomici, sono state rilevate relazioni dose-risposta di tipo ormetico in risposta agli agenti tossici pi\u00f9 disparati, e prendendo in considerazione un vasto spettro di endpoint (accrescimento, longevit\u00e0, vari parametri metabolici, incidenza di malattie, funzioni cognitive, risposte immunitarie, etc.). Tutto questo rende estremamente significativa sia l'incidenza sia il valore di queste risposte perch\u00e9 si verificano allo stesso modo indipendente dal modello sperimentale, dall'endpoint e dalla classe (chimica o fisica) dell'agente causale (Calabrese e Blain, 2005).\nLa diffusione dell'effetto ormetico \u00e8 sicuramente sottostimata e non ancora considerata nella sua effettiva importanza. La risposta stimolatoria a basse dosi, il miglioramento apparente, probabilmente \u00e8 una sorta di \u201ctossicit\u00e0 mascherata\u201d che va ulteriormente approfondita; inoltre, poich\u00e9 \u00e8 un sistema generale di reazione a stimoli dannosi, si suppone possa avere una base evolutiva (Pech, 2006).\nL'importanza di questo modello non risiede solo nell'interesse di base o nelle sue applicazioni, come nei risk assessment per la valutazione ambientale (Chapman, 2001) e/o la salute pubblica (Cook e Calabrese, 2006), ma anche per le possibili applicazioni nella pratica medica (Rattan, 2004).\nAltre sostanze con effetto ormetico sarebbero: metanolo, alluminio, iodio, rame, sodio, potassio, silicio, boro, arsenico, cadmio, piombo, DDT.\nBibliografia.\nRattan S. I. S., 2004, Aging intervention, prevention, and therapy through hormesis, J. Gerontol.: Biol. Sci., 59(7), 705-709."}
{"id": "499666", "revid": "1543377", "url": "https://it.wikipedia.org/wiki?curid=499666", "title": "Cimbalom", "text": "Il cimbalom, adattato in zimbalon e detto anche salterio ungherese, \u00e8 uno strumento musicale a corde battute e in alcuni casi, per esempio in Italia, pizzicate.\nTipico dell'Europa centro-orientale, \u00e8 un tipo di salterio, diffuso soprattutto in Ungheria, Ucraina e Bielorussia, ma anche in Slovacchia e nella Slovacchia morava.\nNella versione pi\u00f9 rudimentale, senza piedi, \u00e8 suonato nelle campagne.\nIl pi\u00f9 diffuso \u00e8 il cimbalom da concerto: le corde vengono suonate percuotendole con bacchette ricoperte da cotone e il suono che si ottiene \u00e8 una via di mezzo tra quello di un pianoforte e quello di una chitarra.\nMolti compositori moderni e contemporanei hanno utilizzato il cimbalom in numerose composizioni: Kod\u00e1ly, Bart\u00f3k, Stravinskij, Debussy, Boulez, E\u00f6tv\u00f6s, Kagel, Kurt\u00e1g, Stockhausen.\nIn Italia sono molti i compositori rimasti affascinati da questo strumento. Si ricordano qui in particolare Luca Antignani, Ivan Fedele, Luca Francesconi, Stefano Gervasoni e Alessandro Solbiati.\nTra gli artisti internazionali che hanno utilizzato il cimbalom vi sono i \"The Alan Parsons Project\" nell'album \"Pyramid\" del 1978."}
{"id": "499669", "revid": "324090", "url": "https://it.wikipedia.org/wiki?curid=499669", "title": "Andrea (vescovo di Firenze)", "text": "Biografia.\n\u00c8 documentato il 18 dicembre 871 come messo imperiale, sedendo a giudizio con il margravio Adalberto, mentre nell'874 ottenne dall'Imperatore Ludovico II il Germanico il privilegio dell'immunit\u00e0 per i beni vescovili.\nIl 1\u00ba marzo 893 \u00e8 riportato di come i suoi messi consegnino a Berta, badessa della Badia di Sant'Andrea, sua nipote Berta, affinch\u00e9 sia educata in maniera da poter succedere alla badessa stessa dopo la sua morte alla tenuta dell'abbazia."}
{"id": "499673", "revid": "400694", "url": "https://it.wikipedia.org/wiki?curid=499673", "title": "Christopher Pike (personaggio)", "text": "Christopher Pike \u00e8 un personaggio dell'universo fantascientifico di \"Star Trek\".\nStoria del personaggio.\nNella serie classica.\nChristopher Pike nasce intorno al 2219 - 2220, sulla Terra, nella citt\u00e0 di Mojave, nel Nord America. Amante della vita all'aria aperta e poco mondana, possiede o ha posseduto una tenuta di campagna e due cavalli, di cui uno di nome Tango.\nSi arruola molto giovane nella Flotta Stellare, grande organismo militare al servizio della Federazione dei Pianeti Uniti, presso cui si distingue con onore come ufficiale coscienzioso e dalle buone capacit\u00e0 di comando. Poco pi\u00f9 che trentenne viene promosso al grado di capitano e assegnato al comando della nave ammiraglia USS \"Enterprise\", presso la quale ha ai suoi ordini un primo ufficiale, o meglio un luogotenente, donna, chiamata semplicemente \"Numero Uno\", e l'ufficiale scientifico Spock, originario del pianeta Vulcano.\nNel 2254, comanda personalmente una squadra di sbarco su Rigel VII, dove subisce l'aggressione di alcuni guerrieri Kaylar in quella che sembrava superficialmente una fortezza abbandonata. Tre membri, tra cui il suo primo Yeomen, della squadra soccombono, mentre altri sette vengono feriti, in maniera pi\u00f9 o meno grave. L'esito di questo scontro porta Pike a interrogarsi drammaticamente sulle sue effettive capacit\u00e0 di comandante. Poco dopo, l\"Enterprise\" fa rotta verso la colonia Vega per prestare soccorso ai suoi malati e infermi, ma intercetta una chiamata di soccorso in vecchio stile proveniente dalla USS \"Columbia\", un vascello scientifico dichiarato disperso nel 2236.\nDurante la missione di soccorso volta a scoprire le sorti di tale equipaggio, Pike viene preso in ostaggio dagli abitanti locali, i talosiani, che da tempi immemorabili vivono nel sottosuolo, forti di grandi poteri telepatici con cui possono generare illusioni molto realistiche e proiettarle direttamente nelle menti altrui. Il loro scopo \u00e8 quello di sospingerlo ad accettare di rimanere su Talos IV, accoppiandosi con una giovane donna di nome Vina, la sola ad essere sopravvissuta al resto dell'equipaggio terrestre. Tuttavia il capitano resiste fermamente ai talosiani, scoprendo che certe emozioni come la rabbia e l'odio hanno il potere di frenarne il potere mentale, e viene rilasciato. (TOS: \"Lo zoo di Talos\") Sebbene l'esperienza con i mondi illusori gli abbia permesso di riscattarsi di fronte a s\u00e9 stesso come comandante, appena di fronte all'alto comando della Flotta sostiene la necessit\u00e0 di recidere tutti i contatti con i poteri dei talosiani. Viene formulato l\"'Ordine Generale 7\", che dichiara Talos IV pianeta proibito e sancisce la pena di morte per chiunque vi si rechi.\nDopo un lungo periodo trascorso come capitano dell\"Enterprise\", Pike viene promosso al grado di Capitano di Flotta pochissimi anni dopo, lasciando in eredit\u00e0 l'astronave al giovane James Kirk, altro giovane e competente ufficiale in forte ascesa. In seguito, mentre si trova a bordo di una vecchia nave scuola di classe J, assiste alla rottura di un piatto deflettore, incidente che espone molti allievi e cadetti ai raggi delta. Il capitano aiuta parecchi cadetti a mettersi al sicuro, finendo con il subire un massiccio bombardamento radioattivo. Ormai sfigurato, scampa alla morte grazie ad un congegno avanzato di supporto vitale, ma il danno fisico riportato gli impedisce di parlare e rispondere agli stimoli fisici. Grazie ad una sedia a rotelle, la cui tecnologia \u00e8 direttamente collegata al suo cervello, pu\u00f2 comunicare esclusivamente con segnali luminosi per rispondere a domande semplici che prevedono come risposta un s\u00ec o un no.\nNel 2267, Spock, ora primo ufficiale, mette in atto un piano per portare l\"Enterprise\" alla Base Stellare 11, dove Pike \u00e8 ricoverato, servendosi di un falso messaggio. L'intenzione del vulcaniano \u00e8 di portare Pike su Talos IV, dove i talosiani potranno influire sulle condizioni dell'infermo con la telepatia e le illusioni in modo da evitargli un'intera vita nel suo corpo danneggiato. Giunto infine sul pianeta proibito trascorre il resto della sua vita cos\u00ec come un tempo i talosiani avevano sperato per lui, ormai in pensione dal servizio attivo della Flotta Stellare e senza pi\u00f9 alcun contatto con la Federazione. (TOS: \"L'ammutinamento\")\nNella serie classica di \"Star Trek\" era previsto che il protagonista della serie Star Trek fosse proprio Pike, interpretato da Jeffrey Hunter, ma l'attore rinunci\u00f2 al ruolo. Il creatore della serie Gene Roddenberry sostitu\u00ec dunque il suo personaggio con quello del capitano Kirk. James Blish not\u00f2 che le sceneggiature erano state \"pesantemente revisionate da varie calligrafie, e che Pike appariva confusamente con diversi nomi, come ad esempio Captain Spring o Captain Winter.\" La stesura rivista di \"Lo zoo di Talos\" del 20 novembre 1964 lo defin\u00ec Capitano James Winter.\nNei reboot.\nIl capitano Pike viene introdotto nuovamente sulle scene di \"Star Trek\", in cui \u00e8 interpretato da Bruce Greenwood.\nIl film racconta di come il corso della storia conosciuta con la serie classica venga alterato con l'arrivo di una nave romulana comandata da Nero, giunto involontariamente dal futuro tramite un buco nero analogamente all'ormai anziano Ambasciatore Spock di Vulcano. In questa nuova realt\u00e0 alternativa Pike \u00e8 un ufficiale reclutatore legato all'Accademia della Flotta Stellare che nel 2255 convince il giovane James Kirk ad arruolarsi nella Flotta seguendo l'esempio del padre, George Kirk, morto sulla USS \"Kelvin\" salvando ottocento vite, inclusa la sua, durante l'evacuazione dell'astronave una ventina di anni prima.\nNel 2258, invece, \u00e8 l'ufficiale comandante dell\"'Enterprise\", varata quando lo stesso Nero distrugge Vulcano. Viene catturato dal romulano e brutalmente torturato affinch\u00e9 riveli i punti deboli delle forze astrali federali. Dopo una lunga agonia viene salvato infine da Kirk, che lo riporta sulla Terra dove viene decorato come grande eroe di guerra e promosso dai superiori al grado di ammiraglio. Kirk gli succede al comando dell\"Enterprise\" come capitano, con l'obbligo di riferire direttamente a lui che, come risultato delle cruente torture subite dai romulani, \u00e8 ora costretto a muoversi su di una sedia a rotelle.\nNel film \"Into Darkness - Star Trek\", Pike (che si muove ancora con l'ausilio di un bastone) viene nuovamente posto al comando dell'Enterprise in sostituzione di Kirk, rimosso per motivi disciplinari. Poco dopo viene per\u00f2 ucciso da Khan (sotto le mentite spoglie di John Harrison). Questo avvenimento spinge Kirk a cercare Khan per vendicare Pike.\nStar Trek: Discovery.\nIn \"\", a causa di un evidente minaccia alla flotta stellare, il capitano Pike assume il comando della USS \"Discovery\", lasciando rimorchiare l'enterprise per le riparazioni e mantenendo il comando quasi fino alla fine della stagione.\nCitazioni nelle opere non canoniche.\nAl di fuori delle informazioni canoniche avute dalla sua unica apparizione filmata, il capitano Pike \u00e8 protagonista di alcune vicende legate a romanzi e narrazioni considerate non canoniche, in cui vengono approfondite la sua figura di ufficiale prima della missione su Talos IV, le sue origini personali, la sua vita dopo esser stato ferito e lasciato su Talos IV."}
{"id": "499678", "revid": "1543377", "url": "https://it.wikipedia.org/wiki?curid=499678", "title": "Giacomo Alberione", "text": "\u00c8 stato fondatore di numerose congregazioni religiose cattoliche. Il suo nome resta legato, tra le tante cose, alla fondazione delle Edizioni Paoline. \u00c8 stato proclamato beato da papa Giovanni Paolo II il 27 aprile 2003.\nBiografia.\nFu battezzato il giorno successivo alla nascita. La sua famiglia era contadina e profondamente cristiana. Giacomo avverte sin da piccolo la \"chiamata\" di Dio: in prima elementare, alla maestra che gli chiede cosa far\u00e0 da grande, il piccolo risponde: \"Mi far\u00f2 prete\"!\nIn seguito si trasferisce a Cherasco. Entra nel seminario diocesano di Bra, finendo gli studi ecclesiastici in quello di Alba, e subito si incontra con il canonico Francesco Chiesa, che sar\u00e0 suo amico e consigliere per 46 anni.\nIl 29 giugno 1907 viene ordinato sacerdote. Poi diventa vice parroco di Narzole (Cuneo). Nel Seminario di Alba diventa padre spirituale dei seminaristi e insegnante in varie materie. Si dedica molto alla catechesi nelle parrocchie della sua diocesi e studia le nuove necessit\u00e0 della societ\u00e0 civile del nuovo secolo. Negli anni del seminario il Vescovo prescelse il giovane Alberione come cerimoniere nelle celebrazioni pontificali. Divenuto Terziario domenicano si occup\u00f2 dell'animazione spirituale dei confratelli della Fraternit\u00e0 Laica di San Domenico di Alba.\nIn questi anni matura la decisione di fondare una congregazione che diffonda la Parola di Dio utilizzando le nuovissime frontiere dei mezzi di comunicazione, e il 20 agosto 1914 fonda ad Alba la Societ\u00e0 San Paolo, embrione della \"Famiglia Paolina\".\nNel 1915 viene fondata la Congregazione delle Figlie di San Paolo, ramo femminile del suo Ordine. Nel 1923, lo sviluppo della \"Famiglia Paolina\" sembra interrompersi a causa di una grave malattia che colpisce don Alberione. Ma egli guarisce, e in futuro ne attribuir\u00e0 il merito a san Paolo.\nNascono anche le Pie discepole del Divin Maestro, le Pastorelle, le Apostoline e altre congregazioni di tipo laicale.\nDon Alberione promuove la stampa di libri sacri per il popolo e inizia ad utilizzare lo strumento dei periodici. Nel 1912 nasce la rivista \"Vita Pastorale\", per i parroci, nel 1912 il foglio \"La Domenica\" sulle letture domenicali, nel 1931 \"Famiglia Cristiana\", fiore all'occhiello dell'intera produzione paolina; per i ragazzi, don Alberione fonda \"Il Giornalino\".\nDopo una sosta forzata a causa della Seconda guerra mondiale, don Alberione partecipa al Concilio Vaticano II. Si aggravano le sue condizioni di salute: una dolorosa scoliosi non gli d\u00e0 pace giorno e notte.\nIl 28 giugno 1969, don Alberione \u00e8 ricevuto in Vaticano da papa Paolo VI, che mai gli nascose la propria grande ammirazione (per lui us\u00f2 la definizione: \u201cmeraviglia della nostra epoca\u201d). Tale stima spinse il pontefice a rendere visita al capezzale di don Alberione, ormai agonizzante: una visita non prevista, pochi giorni prima del trapasso, avvenuto, nella casa generalizia dell'Ordine paolino da lui fondato in Via Alessandro Severo a Roma, il 26 novembre 1971.\nPapa Giovanni Paolo II lo ha beatificato nel 2003 e recentemente la sua figura \u00e8 stata proposta come \"patrono della Rete\".\nPensiero e Missione.\nAlberione si ispirava alla figura di san Paolo che, secondo lui, fu il primo comunicatore sociale ad usare lo strumento \"mediatico\" del tempo: le lettere. L'intera predicazione di san Paolo \u00e8 raccolta in epistole e, prendendole ad esempio, Alberione formula il suo motto: \"\u201cportare Cristo oggi con i mezzi di oggi\u201d\", ovvero diffondere la parola di Dio tramite ogni mezzo che la tecnologia mette a disposizione.\nOpere.\nAlberione realizza molte opere di varia natura; fonda \"Famiglia Cristiana\", \"Il Giornalino\", \"Jesus\", la casa editrice Edizioni San Paolo, le Edizioni Musicali Paoline e la San Paolo Film.\n\u00c8 anche l'ideatore della \"Publiepi\" con a capo Emilio Mammana.\nTra i film pi\u00f9 famosi della San Paolo Film, oltre a quelli biblici, ricordiamo \"Le avventure di Pinocchio\" di Luigi Comencini con Nino Manfredi.\nI progetti di Alberione prevedevano anche la fondazione dell'ateneo Paolino, un'universit\u00e0 di Teologia paolina che avrebbe incluso anche corsi e facolt\u00e0 concernenti i mass media. Riusc\u00ec a fondare solo lo SPICS (\"Studio Paolino Internazionale per la Comunicazione Sociale\").\nSpiritualit\u00e0.\nAlberione fu il primo ecclesiastico contemporaneo ad occuparsi di mass media. Solo dopo la sua morte, la chiesa e altri ordini religiosi hanno seguito, con non poche resistenze, questa stessa via.\nPredicava la centralit\u00e0 della figura di Ges\u00f9 Divino Maestro utilizzando le parole del vangelo \"Io sono la Via, la Verit\u00e0 e la Vita\" (Giovanni 14,6); fece scrivere su tutte le chiese paoline vicino al tabernacolo la frase \"\u201cNon temete io sono con voi, di qui voglio illuminare, vivete in continua conversione\u201d\".\nOrganizzazione.\nL'organizzazione delle sue attivit\u00e0 editoriali, particolarmente autarchiche ed autosufficienti, era divisa in tre strutture principali (\"la redazione, la realizzazione, e la diffusione\"), precorrendo i tempi dell'\"industrial management\".\nAffermava che le due parti fondamentali sono la redazione (creare un buon contenuto) e la distribuzione (il contatto con le persone a scopo di evangelizzazione) e sosteneva che il pulpito, per i paolini, erano i microfoni delle radio, le telecamere delle TV, gli scaffali delle librerie.\nPer sua volont\u00e0 venne costruita la Basilica di Santa Maria Regina degli Apostoli alla Montagnola a Roma."}
{"id": "499681", "revid": "17351", "url": "https://it.wikipedia.org/wiki?curid=499681", "title": "Saab J 29 Tunnan", "text": ""}
{"id": "499683", "revid": "17351", "url": "https://it.wikipedia.org/wiki?curid=499683", "title": "Saab J-32 Lansen", "text": ""}
{"id": "499684", "revid": "124123", "url": "https://it.wikipedia.org/wiki?curid=499684", "title": "Magnus I di Norvegia", "text": "Biografia.\nAppartenente alla dinastia Bellachioma, era conosciuto come il Buono o il Nobile ed era il figlio di Olaf il Coraggioso, noto anche come Sant'Olav e della sua concubina inglese Alfhild, originariamente una schiava della regina Astrid Olfosdotter.\nNato prematuramente, era debole e nei primi minuti incapace di respirare, e probabilmente non ci si aspettava che sopravvivesse. Olaf non era presente alla nascita del bambino, e il suo scaldo islandese Sigvatr \u00de\u00f3r\u00f0arson divenne il suo padrino in un frettoloso battesimo, chiamando il bambino Magnus come il pi\u00f9 grande re che conoscesse, \"Karla Magnus\", cio\u00e8 Carlomagno. Contro ogni probabilit\u00e0, Magnus sopravvisse crescendo forte e sano, e divenne di vitale importanza per Olaf come il suo unico figlio.\nNel periodo che va dal 1028 al 1035, fu costretto a lasciare la Norvegia, essendo stato il padre Olaf detronizzato dal re danese Canuto il Grande, andando in esilio nel 1028, con la sua famiglia e la corte, tra cui il giovane Magnus, riparando a Novgorod dove cerc\u00f2 invano l'aiuto di Jaroslav il saggio sovrano della Rus' di Kiev, che, non volendo essere coinvolto direttamente nelle lotte per il potere scandinavo, rifiut\u00f2 di aiutarlo. \nAll'inizio del 1030, avendo appreso Olaf che lo Jarl di Lade H\u00e5kon Eiriksson, governatore di Norvegia sotto Canuto il Grande era scomparso, disperso in mare, radun\u00f2 i suoi uomini per fare un rapido ritorno in Norvegia per riprendersi il trono ed il regno, ma venne sconfitto, rimanendo ucciso nella battaglia di Stiklestad.\nMagnus venne lasciato ospite di Jaroslav il saggio e di sua moglie Ingegerd, dove si dedic\u00f2 allo studio del russo antico e del greco e addestrato all'arte della guerra.\nDopo la morte di Canuto il Grande, venne richiamato dai nobili norvegesi che erano stanchi di stare sotto il dominio danese. Dopo la morte di Canuto II, divenne anche re di Danimarca, nonostante le pretese rivali di Sweyn Estridsen, che era il figlio di Estrid, sorella di Canuto il Grande. Il quel periodo c'era una grande agitazione attorno al confine meridionale danese, e nel 1043 Magnus ottenne un'importante vittoria a Lyrskov Hede e probabilmente \u00e8 stata questa vittoria a fargli guadagnare il suo soprannome.\nMagnus si trov\u00f2 presto ad affrontare due rivali, Svend Estridsen, che non aveva rinunciato alla corona danese, e Harald il Sanguinario, zio di Magnus, che voleva usurpargli il titolo di re di Norvegia e nel 1046 costrinse il nipote a condividere con lui il trono. \nIl suo rivale, Sweyn Estridsen, non si diede per vinto, e ci furono numerosi conflitti tra di loro. Alla fine fu raggiunto un accordo, e Sweyn divenne Conte di Danimarca, mentre in Norvegia zio Harald Hardr\u00e5de, cerc\u00f2 di guadagnare il potere e nel 1046, Magnus fu costretto a dividere il potere con lui. Nel 1047 Sweyn Estridsen fu condotto fuori dalla Danimarca con l'assistenza del re svedese Anund Jacob. Tuttavia Sweyn non riusc\u00ec ad avere molto sostegno, e fu costretto a fuggire in Scania.\nMagnus mor\u00ec nel 1047 dopo una caduta da cavallo. Sul suo letto di morte, si dice che avesse proclamato Sweyn come suo erede in Danimarca, e Harald suo erede in Norvegia. Il suo corpo fu portato in Norvegia, e fu sepolto nella cattedrale di Trondheim, dove anche suo padre era stato seppellito. Con la sua morte, la linea diretta di Sant'Olaf cess\u00f2 di regnare e sarebbe ritornata sul trono solamente nel 1280 quando Eirik II di Norvegia, il quale attraverso sua madre discendeva dalla sorella legittima di Magnus, divenne re.\nLa figlia di Magnus spos\u00f2 un nobile norvegese. Il loro unico discendente si spos\u00f2 con il Conte di Orkney. Attraverso quel discendente, il discendente di Magnus Giacomo I d'Inghilterra divenne re di Scozia e il suo discendente Cristiano VII di Danimarca fu il primo re di Norvegia ad avere di nuovo nelle vene il sangue di Magnus e di Sant'Olaf."}
{"id": "499687", "revid": "31094", "url": "https://it.wikipedia.org/wiki?curid=499687", "title": "Fotoritocco", "text": ""}
{"id": "499688", "revid": "1170", "url": "https://it.wikipedia.org/wiki?curid=499688", "title": "Ogivali", "text": ""}
{"id": "499692", "revid": "289247", "url": "https://it.wikipedia.org/wiki?curid=499692", "title": "SS. Trinit\u00e0 dei Monti", "text": ""}
{"id": "499694", "revid": "104458", "url": "https://it.wikipedia.org/wiki?curid=499694", "title": "Lamberto duca di Spoleto", "text": ""}
{"id": "499696", "revid": "775372", "url": "https://it.wikipedia.org/wiki?curid=499696", "title": "G\u00e0idhealtachd", "text": "Con il termine G\u00e0idhealtachd, in italiano: Gaelicit\u00e0, talvolta anche A' Gh\u00e0idhealtachd (in inglese: \"the G\u00e0idhealtachd/the Highlands\"), di solito ci si riferisce alle Highlands scozzesi e alle isole circostanti, e specialmente alla cultura di lingua gaelica scozzese della regione. \nCi\u00f2 contrasta con la lingua irlandese, dove \"Gaeltacht\" (a sua volta un prestito linguistico dal gaelico scozzese) designa un'area in cui si parla gaelico. Il termine viene anche usato con riferimento alle zone della Nuova Scozia, in Canada, dove si parla gaelico.\nIl termine \"G\u00e0idhealtachd\" non \u00e8 per\u00f2 del tutto coincidente con \"Highlands\", poich\u00e9 ha un significato culturale piuttosto che geografico. Inoltre, in molte parti delle Highlands non si parla quasi pi\u00f9 il gaelico, ed in altre, come Caithness, Cromarty, Grantown-on-Spey, Campbeltown, \u00e8 tradizione parlare localmente lo Scots, cio\u00e8 una lingua che deriva da quella delle genti anglosassoni che si erano stabilite in Scozia nel medioevo, e quindi molto simile all'inglese.\nViceversa, parecchie comunit\u00e0 parlanti gaelico si trovano al di fuori delle \"council areas\" (\u00abprovince autonome scozzesi\u00bb) di Highland, Argyll e Bute e Ebridi esterne: per esempio nell'isola di Arran e in parti della provincia di Perth e Kinross. Per questo motivo, la \"G\u00e0idhealtachd\" tende sempre pi\u00f9 ad indicare le regioni della Scozia e della Nuova Scozia dove il gaelico di Scozia \u00e8 la lingua madre della maggioranza o di una parte della popolazione.\nIl termine \"Galldachd\" (\"gall-icit\u00e0\", dove \"gall\" si riferisce a non-gaelico; la parola \u00e8 connessa a Gallia) viene spesso usato per le Lowlands, ma va osservato che anche le isole Ebridi sono note come le \"Innse Gall\" per via della presenza storica dei Norvegesi.\nStoria.\nSi ritiene che in passato la G\u00e0idhealtachd includesse gran parte della Scozia di oggi, oltre il confine a sud-est e le isole Ebridi, come risulta dalla prevalenza di luoghi con nomi di origine gaelica da un capo all'altro della Scozia, oltre che dai resoconti dei contemporanei. Questi luoghi comprendono Dundee dal gaelico \"D\u00f9n Deagh\", Inverness da \"Inbhir Nis\", Stirling da \"Sruighlea\", Argyll da \"Earra-Gh\u00e0idheal\" e Galloway da \"Gall-Ghaidhealaibh\". Tra coloro che parlavano il Gaelico e provenivano dalle terre che oggi sono chiamate le Lowlands vi sono l'umanista George Buchanan, originario dello Stirlingshire, Robert the Bruce e Margaret McMurray del Galloway e dell'Ayrshire.\nPer ragioni storiche, inclusa l'influenza della corte reale di Edimburgo che parlava lo Scots e lo stabilirsi di citt\u00e0 a vocazione mercantile in gran parte del sud e dell'est del paese, la G\u00e0idhealtachd si \u00e8 drasticamente ridotta all'area attuale, comprendente le isole Occidentali, il nord-ovest (le Highlands), l'isola di Skye, Lochalsh e la regione di Argyll e Bute; vi sono infine piccoli gruppi di persone parlanti il gaelico nelle citt\u00e0 di Glasgow e di Edimburgo, in quanto iconici centri culturali scozzesi. \nLa G\u00e0idhealtachd Canadese.\nLa lingua e la cultura gaelica sono sopravvissute anche tra le comunit\u00e0 discendenti dagli immigrati scozzesi in alcune zone della Nuova Scozia (specialmente l'isola di Cape Breton), dell'Isola del Principe Edoardo e di Terranova, nel Canada orientale: queste aree in cui viene tuttora parlato il gaelico possono a pieno titolo essere definite \"G\u00e0idhealtachdan\"."}
{"id": "499697", "revid": "118615158", "url": "https://it.wikipedia.org/wiki?curid=499697", "title": "Gassogeno", "text": "Gassogeno o gasogeno \u00e8 un dispositivo in grado di produrre gas a partire da una massa solida.\nAd esempio i gassogeni a biomasse raccolgono il gas prodotto da escrementi e da altri materiali biologici per utilizzarlo in diverse applicazioni, come il riscaldamento domestico.\nI gassogeni pi\u00f9 noti per ragioni storiche sono quelli a gas povero, che consistono in particolari bruciatori nei quali al combustibile solido (carbone, coke o semplicemente legna) viene fornita una quantit\u00e0 insufficiente di ossigeno, cosa che porta alla formazione di molecole di monossido di carbonio. Il monossido di carbonio pu\u00f2 ulteriormente essere ossidato portando alla formazione di anidride carbonica.\nAlla composizione del gas povero contribuisce anche l'effetto del vapore d'acqua che si genera durante la combustione e attraversa il carbone incandescente facendogli sprigionare una miscela detta gas d'acqua, che si unisce agli altri prodotti della combustione (globalmente detti gas d'aria). Il gas povero \u00e8 dunque composto da gas d'acqua e gas d'aria ed \u00e8 una miscela di monossido di carbonio, anidride carbonica, azoto e idrogeno, e costituisce un combustibile economico ma dal basso potere calorifico.\nComposizione e trasformazioni.\nUn tipico gassogeno \u00e8 costituito da una camera cilindrica di lamiera alta 1-2 metri con diametro di 50 o 70 centimetri ricoperta all'interno di refrattario. Alla base c'\u00e8 una griglia a forma di cono su cui \u00e8 appoggiato il combustibile e attraverso cui viene immessa l'aria. Viene utilizzato per la produzione di gas d'aria e gas d'acqua.\nInnescata la combustione si nota che nella parte prossima alla griglia avviene la combustione completa:\nformula_1\nformula_2\nEssendo la reazione esotermica si raggiunger\u00e0 la temperatura di 1200-1250\u00a0\u00b0C; l'anidride carbonica formatasi passa allo strato superiore di coke e avviene la reazione:\nformula_3\nformula_4\nAlla temperatura di 900\u00a0\u00b0C si verifica che l'equilibrio \u00e8 quasi tutto spostato a destra, quindi abbiamo solo la presenza di CO, anche se rimane un 2-3% di CO2, la reazione finale sar\u00e0:\nformula_5\nformula_6\nUso nei motori a combustione interna.\nApparecchi per la generazione di gas povero vennero impiegati per produrre un succedaneo della benzina da utilizzare nei motori a scoppio. In vari documentari e film sulla Seconda Guerra Mondiale, si vedono camion o automobili equipaggiate con il gassogeno montato solitamente nella parte posteriore del veicolo.\nIn Italia questo dispositivo venne anche utilizzato per alimentare i motori di alcune automotrici, in questo caso i generatori di gas erano situati in un vano apposito accessibile dall'esterno, ma isolato dal resto della parte interna dell'automotrice. Durante la seconda guerra mondiale furono in servizio anche autobus per il trasporto pubblico (per es. a Roma) con il gassificatore posto nella parte posteriore.\nLa conversione a gas povero di un comune motore a benzina prevedeva le seguenti operazioni:\nNonostante questi accorgimenti al motore, il veicolo modificato aveva numerosi punti deboli:\nDati relativi al gassogeno a legna modello \"Roma\" montato dalla ditta Alfa Romeo nei primi anni cinquanta:\nNell'ottica dell'autarchia dei carburanti in Italia fu emanata nel 1938 una legge che imponeva l'impianto a gassogeno su tutti gli autoservizi pubblici, comunali e non. Il Regime cerc\u00f2 di sviluppare tali applicazioni anche nel campo della motonautica, per favorire lo sviluppo della pesca. A tal proposito venne organizzato nel 1942 un esperimento che aveva lo scopo di accertare la validit\u00e0 nell'applicazione del gassogeno a lignite sui pescherecci italiani. Il test ebbe luogo a Porto Santo Stefano sul Monte Argentario con la supervisione di Pericle Ferretti, scienziato di fama internazionale, nonch\u00e9 direttore dell'Istituto nazionale del motore e si concluse con esito positivo. I motopescherecci italiani avrebbero potuto cos\u00ec utilizzare il nuovo combustibile con una spesa di poche decine di migliaia di lire.\nAnche nella Spagna franchista, causa l'embargo petrolifero al regime ad opera degli Stati Uniti fino ai primi anni cinquanta, vennero adottati impianti a gassogeno, non per\u00f2 tramite caldaie fisse come in Italia, ma con carrelli appendice agganciati alle auto su cui era montato un bruciatore collegato al propulsore tramite flessibili: l'insolito assetto unito alla massa gravitazionale del rimorchio ed al precario stato di alcune strade con curve a stretto raggio provocavano spesso il ribaltamento dell'insolito apparato.\nUso nei motori a combustione esterna.\nUn particolare uso del gassogeno si ha nelle locomotive a vapore progettate da Livio Dante Porta, che concep\u00ec alcune applicazioni di questo dispositivo.\nMotivazioni.\nLe caldaie per le locomotive a vapore sfruttano, tradizionalmente, un tiraggio forzato (dovuto allo scappamento) che permette loro di erogare molta pi\u00f9 potenza di una caldaia statica di pari dimensione.\nIl carbone brucia in uno strato sottile, su una grata con ampi fori passa la maggior parte dell'aria necessaria per la combustione, se non tutta.\nQuesto vantaggio per\u00f2 si paga caro in termini di efficienza, difficolt\u00e0 di condotta del fuoco e manutenzione.\nTecnica.\nL'idea di Porta \u00e8 stata semplice: ridurre la quantit\u00e0 di aria che attraversa il carbone ardente, in questo modo anche le particelle pi\u00f9 minute rimangono al loro posto a produrre energia termica. Per completare la combustione, dell'aria viene immessa al di sopra della fiamma, e con questa aria il monossido di carbonio si ossida completamente. Il tiraggio forzato deve essere molto forte perch\u00e9 l'aria immessa nella parte superiore del forno deve entrare ad alta velocit\u00e0. Questo viene permesso dagli scappamenti ad alta efficienza Lempor e Kylpor (sempre escogitati da Porta). Una versione ancora migliorata prevede l'uso di getti di vapore e particolari configurazioni degli iniettori dell'aria al fine di creare turbin\u00ee nell'aria che mescolano meglio i gas, favorendone la combustione, e che separano con un effetto centrifugo le parti pi\u00f9 minute del carbone in sospensione, dando loro il tempo di bruciare completamente.\nIl carbone poi brucia in uno strato pi\u00f9 profondo e non richiede particolari accorgimenti e cure o meccanismi di alimentazione che facciano uso di vapore.\nCon questi accorgimenti, Livio Dante Porta ottenne incrementi nell'efficienza dell'uso del carbone che passano dal 50% al 78/80%.\nFin qui si \u00e8 parlato di carbone che \u00e8 il combustibile principale nella trazione ferroviaria. In realt\u00e0 il sistema di combustione a gassogeno \u00e8 stato adattato in tempi pi\u00f9 recenti anche ad altri combustibili solidi, non ultimi gli scarti della lavorazione della canna da zucchero (\"baggasse\") e biomasse in generale."}
{"id": "499698", "revid": "1776051", "url": "https://it.wikipedia.org/wiki?curid=499698", "title": "Grasulfo", "text": "Biografia.\nDocumentato attorno all'anno 900, intervenne nella lotta per il titolo di imperatore del Sacro Romano Impero, prima sostenendo Lamberto II di Spoleto (esiste un documento di questo sostegno datato Ravenna, 21 maggio 898), ricevendone in cambio la donazione alla chiesa fiorentina di terreni e oliveti nei dintorni della citt\u00e0, e poi Ludovico IV il Fanciullo, arrivando ad accompagnarlo nel suo viaggio a Roma per l'incoronazione papale.\nDurante il suo episcopato avvenne in citt\u00e0 la terribile invasione degli Ungari (925)."}
{"id": "499703", "revid": "324090", "url": "https://it.wikipedia.org/wiki?curid=499703", "title": "Rambaldo (vescovo di Firenze)", "text": "Biografia.\nDurante il suo vescovado, per altro abbastanza ben documentato per il periodo in questione, ci sono pervenuti infatti molti atti di locazione livellaria. \nEbbe dei contrasti sui confini della sua giurisdizione con l'imperatore Ottone I, al termine dei quali ebbe la cessione della pieve di Signa a suo favore. Durante il suo episcopato venne registrata la prima menzione della chiesa di Santa Maria Maggiore.\nViene ricordato nei documenti come dilapidatore di molti dei beni episcopali."}
{"id": "499704", "revid": "1305772", "url": "https://it.wikipedia.org/wiki?curid=499704", "title": "Alto", "text": ""}
{"id": "499710", "revid": "2057018", "url": "https://it.wikipedia.org/wiki?curid=499710", "title": "Didi", "text": "Soprannominato \"Mr. Football\" e, per la sua eleganza, \"O Pr\u00edncipe Et\u00edope\", partecip\u00f2 a tre edizioni dei Campionati mondiali di calcio, , (dove fu giudicato miglior giocatore del torneo) e , vincendo le ultime due da protagonista. Con la Nazionale di calcio brasiliana registr\u00f2 74 presenze e segn\u00f2 21 gol, di cui 68 incontri e 20 reti ufficiali.\nConsiderato uno dei maggiori calciatori brasiliani di tutti i tempi, nel 2000 fu inserito nella \"Hall of Fame\" della Fifa ed occupa la 19\u00aa posizione nella speciale classifica dei migliori calciatori del XX secolo pubblicata da IFFHS nel 2004.\nDidi marc\u00f2 il primo gol della storia nel famoso stadio Maracan\u00e3, in una partita tra una selezione di giocatori dello Stato di Rio de Janeiro ed una di quello di San Paolo.\nMor\u00ec il 12 maggio 2001 per un cancro all'intestino.\nBiografia.\nNato in una cittadina a 150\u00a0km circa da Rio de Janeiro, nel 1949 spos\u00f2 Maria Luisa Negrinhao, dalla quale ebbe una figlia. Port\u00f2 grande scandalo all'interno della Fluminense quando lasci\u00f2 la prima moglie e la figlia piccola per unirsi alla cantante e attrice Guiomar, sposata nel 1951 e dalla quale ebbe una seconda figlia.\nCaratteristiche tecniche.\nGiocatore carismatico sebbene taciturno, Didi fu un centrocampista dalle spiccate attitudini offensive, le quali tuttavia non gli impedivano di offrire il proprio contributo alla fase difensiva, seppur mal volentieri. Accusato di scarso dinamismo, rispose ai media dicendo \u00ab\u00e8 la palla che deve correre\u00bb. Didi eccelleva pertanto nell'effettuare precisi lanci lunghi con i quali serviva il pallone al compagno meglio posizionato sul rettangolo di gioco, pensando la giocata prima di eseguirla, oltre a essere un superbo esecutore di calci di punizione; questi venivano calciati con la celebre tecnica denominata \"Folha seca\" (in italiano \"foglia secca\"), un tiro diretto e carico d'effetto, di media potenza. La genesi di tale colpo fu fortuita, dacch\u00e9 il calciatore, accusata una contusione durante una partita contro l'Am\u00e9rica nel 1956, trov\u00f2 che l'unico modo per non sentire dolore consisteva nel colpire il pallone al centro con solo tre dita del piede, battuta che conferiva allo stesso un particolare effetto. A tutto ci\u00f2 univa la facilit\u00e0 di dribbling.\nCarriera.\nGiovanili.\nDidi cominci\u00f2 a praticare il calcio in strada, giocando scalzo: durante una di queste partite, a 14 anni, s'infett\u00f2 il ginocchio destro e rischi\u00f2 l'amputazione della gamba. Dimostr\u00f2 grandi capacit\u00e0 di recupero dall'infortunio e dopo sei mesi in sedia a rotelle, torn\u00f2 a giocare: nel 1943 fu tesserato nelle giovanili del S\u00e3o Crist\u00f3v\u00e3o, passando poi per Industrial, Rio Branco e Goytacaz.\nClub.\nLa carriera professionistica inizi\u00f2 nel 1946 firmando con l'Americano de Campos, quando egli aveva sedici anni, a due di distanza dall'infortunio. Nel 1946 firm\u00f2 con il nonostante fosse ancora sotto contratto con l'Americano: quest'ultimo club lo richiam\u00f2 in squadra. Pass\u00f2 al Madureira, poi nel 1947 si accord\u00f2 con la con il quale gioc\u00f2 per dieci stagioni vincendo il Campionato Carioca nel 1951 e la Copa Rio nel 1952; durante questo periodo, per via della naturalezza con la quale giocava, simile a quella \"di chi succhia un'arancia\", fu soprannominato \"succhia-sangue\". Nel 1950 il suo talento era gi\u00e0 noto in Brasile, nonostante ci\u00f2 fu ritenuto troppo giovane per partecipare al , venendo escluso dalla rassegna. In compenso, gioc\u00f2 la partita inaugurale al neonato Stadio Maracan\u00e3 tra Rio XI e San Paolo XI, giocando per i primi e realizzando la storica prima rete dell'impianto.\nCuriosi i motivi che portarono alla rottura con la dirigenza del Fluminense: dopo aver divorziato dalla moglie per unirsi alla cantante Guiomar, Didi chiese che dai suoi emolumenti non fosse detratta la somma che doveva versare alla prima sposa, giacch\u00e9 preferiva essere egli stesso, in prima persona, a provvedere; la richiesta fu declinata e pass\u00f2 cos\u00ec al Botafogo nel 1956 per due milioni di cruzeiros, una delle cifre pi\u00f9 alte mai pagate all'epoca. Nel nuovo club form\u00f2 un trio temibile con N\u00edlton Santos e Garrincha: vinse l'anno seguente il Campionato Carioca e, come promesso precedentemente in caso di vittoria, percorse a piedi il tragitto che andava dalla propria casa alla sede del Botafogo. In questo periodo nacquero polemiche razziste all'interno della squadra del Botafogo, dopo che Didi non sment\u00ec ai media brasiliani il fatto che i calciatori neri si allenassero a parte.\nNel 1959, spinto dalla possibilit\u00e0 di incrementare il proprio compenso, lasci\u00f2 il Brasile per unirsi agli spagnoli del , dove, dopo un buon inizio, gioc\u00f2 in maniera assai deludente, si disse perch\u00e9 boicottato dall'attaccante Alfredo Di St\u00e9fano; in realt\u00e0 tale voce fu messa in circolo dalla moglie Guiomar.\nConseguentemente, la stagione successiva torn\u00f2 al Botafogo, con cui vinse ancora il campionato statale nel 1961 e nel 1962, bench\u00e9 in quest'ultima stagione disput\u00f2 solo cinque partite prima di lasciare la squadra per allenare lo Sporting Crystal in Per\u00f9, a 34 anni. Col club registr\u00f2 complessivamente 313 partite e 113 gol.\nA fine carriera, Didi gioc\u00f2 col San Paolo in due occasioni, nel 1964 e 1966, tuttavia senza successo.\nNazionale.\nDidi esord\u00ec in Nazionale nel torneo panamericano del 1952; disput\u00f2 il sudamericano del 1953 (cinque le presenze) e il Mondiale di calcio un anno pi\u00f9 tardi in Svizzera, dove la \"Sele\u00e7ao\" fu eliminata dall' della squadra d'oro di Ferenc Pusk\u00e1s dopo la cosiddetta \u00abbattaglia di Berna\u00bb. Il Brasile ebbe accesso al successivo Mondiale del 1958 in Svezia grazie ad un suo gol su calcio di punizione contro il Per\u00f9 nella fase eliminatoria, risultando poi vincitore della manifestazione, della quale Didi fu eletto miglior giocatore; in occasione della finale contro la Svezia, il giornalista francese Gabriel Hanot cont\u00f2 quarantotto passaggi da lui effettuati ed andati a buon fine.\nNell'edizione del 1962, vinta nuovamente dalla squadra brasiliana in finale con la , la stampa brasiliana critic\u00f2 Didi ritenendolo troppo vecchio per partecipare al Mondiale, dove fu invece giudicato miglior centrocampista a pari merito con il cecoslovacco Masopust.\nTermina la sua esperienza internazionale con 74 presenze (68 ufficiali) e 21 reti (20) per il Brasile.\nAllenatore.\nDidi successivamente divent\u00f2 allenatore, guidando Botafogo, Fluminense e il Per\u00f9 ai Mondiali del 1970, eliminando l'Argentina durante le qualificazioni. La Nazionale peruviana aveva campioni quali Te\u00f3filo Cubillas e H\u00e9ctor Chumpitaz e raggiunse i quarti di finale dove fu eliminata dal Brasile per 2-4. Didi allen\u00f2 anche la squadra Argentina del River Plate nel 1971, vincendo poi il Campionato Carioca col Fluminense nel 1975 e il Campionato Mineiro per due volte col Cruzeiro (1976, 1977). Allen\u00f2 inoltre i turchi del Fenerbah\u00e7e, che condusse alla vittoria di due campionati consecutivi dal 1973-1974 al 1974-1975. Chiuse la carriera da tecnico nel 1984, dopo un'operazione chirurgica alla colonna vertebrale."}
{"id": "499711", "revid": "1728", "url": "https://it.wikipedia.org/wiki?curid=499711", "title": "Fasti (Ovidio)", "text": "I Fasti sono un poema eziologico di Ovidio, scritto in distici elegiaci, ad imitazione degli \"Aitia\" di Callimaco, di cui riprende, oltre che il metro, anche alcune soluzioni formali e narratologiche.\nL'opera, scritta molto probabilmente per aderire alla moralizzante propaganda tipica dell'et\u00e0 augustea, fu progettata in un totale di 12 libri: con essa l'autore - che probabilmente attingeva a Varrone e a Verrio Flacco - si era proposto di indagare e rivisitare tutti i riti, le festivit\u00e0 e le consuetudini, tipiche del costume e dell'uomo romano, che, al suo tempo, si praticavano senza ormai conoscerne l'esatta origine o valenza.\nTuttavia, dei \"Fasti\" si sono conservati solamente 6 libri: questo fatto si spiega con la famosa \"relegatio\" (esilio che non comportava la perdita dei beni n\u00e9 tantomeno dei diritti civili) che colp\u00ec Ovidio e che non gli permise di terminarla.\nStruttura.\nLibro I: gennaio.\nIl primo libro doveva presentare una dedica ad Augusto. Quest'ultima, ora spostata al secondo libro, \u00e8 stata sostituita (verosimilmente nell'esilio di Tomi, l'attuale Costanza, in Romania) con una al nipote adottivo di Augusto stesso, Germanico.\nDopo la dedica, Ovidio rievoca brevemente la nascita del calendario romano e il significato di \"dies fasti\", per poi passare al mito di Giano, esposto dal dio stesso in colloquio con il poeta, sul modello degli \"Aitia\" callimachei e, dopo un distico sulle None di gennaio, modellato sulle sezioni astronomiche di Arato, all'esposizione dell'origine dei riti agonali, dei riti in onore di Carmenta, inframmezzato da una esposizione sulle Idi, che divide questo mini-epillio in due sezioni, la prima delle quali \u00e8 una lunga profezia sulle origini di Roma recitata dalla stessa ninfa.\nLibro II: febbraio.\nDopo un'apostrofe al distico elegiaco, che Ovidio afferma di aver piegato alla poesia eziologica, dopo che in giovent\u00f9 fu il suo verso d'amore e ad una dedica a Cesare (forse Augusto), si passa a parlare dell'origine del nome \"februarius\", per poi discutere delle calende, con la rievocazione del mito di Arione, delle none, con il mito dell'Orsa Callisto, di Fauno, dei Lupercali e di Roma arcaica.\nOvidio rievoca, poi, le feste \"Quirinalia\", le cerimonie ferali e la festa del dio \"Terminus\" e si sofferma a parlare del \"regifugium\", con la leggenda di Lucrezia. Infine, parla della festa degli \"Equirria\"."}
{"id": "499712", "revid": "324090", "url": "https://it.wikipedia.org/wiki?curid=499712", "title": "Sichelmo", "text": "Biografia.\nFu un vescovo di eccezionale virt\u00f9, rispetto al suo predecessore che scialacqu\u00f2 i beni episcopali.\nCi \u00e8 pervenuto l'atto di una donazione fatta da lui e i suoi fratelli di alcune terre nella zona di Trespiano per la chiesa di San Giovanni di Firenze il 4 agosto del 967. esiste anche quello di una concessione livellaria dell'anno precedente.\nConcesse al vescovo di Metz le preziose reliquie di San Miniato, ricevendo in cambio territori sulla Sieve dall'Imperatore Ottone II nel 978."}
{"id": "499713", "revid": "1170", "url": "https://it.wikipedia.org/wiki?curid=499713", "title": "Chiesa di San Giovanni di Firenze", "text": ""}
{"id": "499726", "revid": "1305772", "url": "https://it.wikipedia.org/wiki?curid=499726", "title": "Paleocristiana", "text": ""}
{"id": "499730", "revid": "73650", "url": "https://it.wikipedia.org/wiki?curid=499730", "title": "CD brul\u00e9", "text": ""}
{"id": "499731", "revid": "275226", "url": "https://it.wikipedia.org/wiki?curid=499731", "title": "Celebrit\u00e0", "text": "Una celebrit\u00e0 \u00e8 una persona ampiamente riconosciuta dalla societ\u00e0. La parola deriva dal latino \"celebritas\", a sua volta derivante dall'aggettivo \"celeber\" che significa \"famoso, celebrato\".\nLa fama \u00e8 il principale prerequisito per avere uno status di celebrit\u00e0, ma non sempre \u00e8 sufficiente. Per esempio, una pubblica figura come un politico, un dirigente industriale ecc. pu\u00f2 essere famoso ma non essere una celebrit\u00e0 fino a che qualcun altro attivi l'interesse dei mass media (come ad esempio il direttore di Virgin, Richard Branson che ha tentato di circumnavigare la terra in un pallone aerostatico). Altri tipi di fama, particolarmente quella connessa con l'intrattenimento, garantiscono quasi sicuramente la celebrit\u00e0 persino se la persona deliberatamente evita le attenzioni dei media. Esempi di questo genere riguardano gli attori, i musicisti, i registi e gli atleti.\nTradizionalmente, anche i politici ben conosciuti raramente sono descritti come celebrit\u00e0, ma nell'era della televisione molti divengono de-facto celebri. Le celebrit\u00e0 attualmente sono i protagonisti dei media, specialmente della TV e del cinema.\nStruttura della celebrit\u00e0.\nOgni nazione o comunit\u00e0 culturale (linguistica, etnica, religiosa) ha il suo sistema di celebrit\u00e0 completamente indipendente; ad esempio persone estremamente ben conosciute in India, possono essere sconosciute altrove, eccetto per la diaspora indiana.\nEntit\u00e0 subnazionali o regioni hanno il loro proprio sistema di celebrit\u00e0. Pu\u00f2 essere grande e del tutto indipendente in regioni come il Qu\u00e9bec e Porto Rico. Localmente, conduttori di telegiornali regionali, politici o capi di comunit\u00e0 potrebbero essere considerati celebrit\u00e0: ad esempio, Lin Sue Cooney \u00e8 una reporter ben conosciuta in Arizona, ma non in altre aree. Cantanti, attori (specialmente se lavorano in lingua madre) e altre celebrit\u00e0 ad esempio olandesi \u00e8 difficile che siano famosi in Belgio e viceversa.\nFilm sulla celebrit\u00e0.\nOltre al film di Woody Allen \"Celebrity\" vi \u00e8 un'altra pellicola che tratta di questo tema: in Italia \u00e8 stato infatti realizzato nel 1981 \"Celebrit\u00e0\", un film-canzone di Nino D'Angelo diretto dal regista Nin\u00ec Grassia e con la partecipazione di Regina Bianchi e Sonia Viviani."}
{"id": "499734", "revid": "110490148", "url": "https://it.wikipedia.org/wiki?curid=499734", "title": "Gaetano Volpi", "text": "Biografia.\nAbate, oper\u00f2 a Padova nella prima met\u00e0 del Settecento, con passione da bibliofilo, sia come libraio ma soprattutto come editore nel senso moderno del termine. Al contrario di altre significative figure del tempo, infatti, Gaetano Volpi non era uno stampatore trasformatosi gradualmente in editore, ma un vero e proprio committente. Oper\u00f2 in collaborazione col fratello Giovanni Antonio e con un noto tipografo dell'epoca, Giuseppe Comino, che fu per decenni il capo operaio della stamperia Volpi.\nI testi prodotti dai Volpi furono molto apprezzati sia per l'eleganza della stampa che per la correttezza dei testi, pregio quest'ultimo attribuito direttamente all'opera dei due fratelli.\nParticolarmente noto l'opuscolo \"Del furore d'aver libri\", sottotitolato \"Varie Avvertenze Utili, e necessarie agli Amatori de' buoni Libri, disposte per via d'Alfabeto\"', una raccolta di facezie che apre la strada ai libri dedicati alla bibliomania che troveranno nel giovane Gustave Flaubert e in Charles Asselineau i pi\u00f9 noti interpreti ottocenteschi."}
{"id": "499740", "revid": "1718925", "url": "https://it.wikipedia.org/wiki?curid=499740", "title": "Eastern Daylight Time", "text": "L'Eastern Daylight Time, noto con la sigla EDT, ossia l\"'ora legale orientale\", \u00e8 il fuso orario adottato in ora legale dagli Stati che in inverno usano l\u2019Eastern Standard Time dalla prima domenica di novembre alla seconda di marzo.\nUso.\nCanada.\nNel Canada, le seguenti province fanno parte dell'Eastern Standard Time:\nStati Uniti d'America.\nNegli Stati Uniti d'America, i seguenti stati fanno parte dell'Eastern Standard Time nella loro integrit\u00e0 o larghissima maggioranza, oltre a qualche zona di Tennessee e Kentucky:"}
{"id": "499746", "revid": "1005847", "url": "https://it.wikipedia.org/wiki?curid=499746", "title": "Titolo di citt\u00e0 in Burkina Faso", "text": ""}
{"id": "499749", "revid": "1961055", "url": "https://it.wikipedia.org/wiki?curid=499749", "title": "Friedrich Max M\u00fcller", "text": "Figlio del poeta Wilhelm M\u00fcller, \u00e8 considerato il fondatore della disciplina della religione comparata, ovvero di quel tipo di studio antropologico che si occupa di analizzare in modo scientifico e pragmatico i fenomeni religiosi, i rituali mistici, il sacro e il divino.\nBiografia.\nVisse per gran parte della sua vita in Inghilterra e fu professore di filologia comparata all'Universit\u00e0 di Oxford dove divenne il primo professore ad ottenere la cattedra di filologia comparata. Tra le sue pubblicazioni compare l'imponente opera \"Sacred Books of the East\", in 50 volumi, una raccolta di traduzioni in inglese di testi sacri orientali, considerata una delle massime espressioni della scienza sociale di epoca vittoriana.\nFu in contatto con grandi personalit\u00e0 filosofiche del tempo. Celebre \u00e8 il suo carteggio con Ralph Waldo Emerson. Max Muller studi\u00f2 anche a Berlino e l\u00ec conobbe Friedrich Schelling.\nUomo dagli interessi assai ampi, Max M\u00fcller fu uno dei primi europei a interessarsi alle filosofie orientali, facendosi tra l'altro sostenitore di una concezione spiritualista dell'evoluzione umana. In questo campo, fu promotore del concetto di Turanismo.\nMax Muller si interess\u00f2 particolarmente alla filosofia kantiana e rest\u00f2 inoltre affascinato dalla sua filosofia trascendentale, mentre si oppose alle idee di Charles Darwin."}
{"id": "499750", "revid": "47767", "url": "https://it.wikipedia.org/wiki?curid=499750", "title": "Podio (vescovo)", "text": "Agiografia.\nDi lui si sa molto poco di certo. Resta documentazione della sua opera verso il clero cittadino e in particolare verso il capitolo fiorentino. Fu amico del marchese Ugo di Toscana, il benefattore della Badia fiorentina.\nSecondo un breviario trovato nella biblioteca di Carlo Tommaso Strozzi (oggi alla Biblioteca Nazionale Centrale di Firenze) nacque con il nome di Podio Colmelle, sotto il regno di Ugo di Arles (924-947) e fu istruito nelle discipline liberali e in seguito in teologia, diventando canonico della cattedrale cittadina (allora Santa Reparata).\nDopo la morte del suo predecessore Sichelmo, fu eletto dal collegio dei canonici dell'abbazia di Sant'Andrea come nuovo vescovo. Alla sua morte (5 giugno 1002) fu sepolto nella cattedrale. Il vescovo che gli succedette fu Guido.\nCulto.\n\u00c8 festeggiato dalla Chiesa cattolica il 28 maggio."}
{"id": "499751", "revid": "36426", "url": "https://it.wikipedia.org/wiki?curid=499751", "title": "Badia fiorentina", "text": ""}
{"id": "499752", "revid": "123697718", "url": "https://it.wikipedia.org/wiki?curid=499752", "title": "La Voce del popolo (quotidiano)", "text": "La Voce del popolo \u00e8 un quotidiano croato di lingua italiana, organo dell'Unione Italiana, l'organizzazione che rappresenta la minoranza italiana in Slovenia e Croazia.\nStoria.\nUn quotidiano dal titolo \"La Voce del Popolo\" venne fondato nel novembre 1889 a Su\u0161ak, il sobborgo fiumano a maggioranza croata. Inizialmente di posizioni filo-magiare, divenne in seguito l'organo di stampa degli autonomisti locali. Nel 1890 trasfer\u00ec la sua tipografia a Fiume. Fu soppresso una prima volta nel 1919. Riprese le pubblicazioni due anni dopo, le cess\u00f2 nello stesso 1921. \nDal 27 ottobre al 27 dicembre 1944 il nome venne riutilizzato per intitolare il ciclostile partigiano organo del Comitato Popolare di Liberazione di Fiume, di fatto l'organo di stampa in lingua italiana del Partito Comunista di Jugoslavia.\n\"La Voce del Popolo\", insediatasi nei locali e nella tipografia che furono de \"La Vedetta d'Italia\", dopo l'occupazione jugoslava dell'Istria e della Venezia Giulia nel maggio 1945 riprese ufficialmente le pubblicazioni gi\u00e0 il 5 come bisettimanale e poi dal 9 giugno come quotidiano (inizialmente di due pagine e poi di quattro), come organo del Fronte unico popolare di liberazione e poi dell'Unione antifascista italo-slava (UAIS) della citt\u00e0 di Fiume, successivamente dell'UAIS e del Fronte popolare di liberazione dell'Istria e di Fiume. Fino al 1947 condusse una campagna a favore dell'annessione della Venezia Giulia alla Jugoslavia di Tito, fortemente contraria a qualsiasi forma di autonomia della citt\u00e0 e quindi anche contro i vecchi autonomisti fiumani, paragonati ai collaborazionisti. Il suo obiettivo era quello di mobilitare gli italiani dell'area istro-quarnerina a favore della Jugoslavia di Tito e delle politiche economico-sociali promosse dalla Lega dei Comunisti. Nel 1959-1960 si fuse con l'EDIT (EDizioni ITaliane) - all'epoca casa editrice degli italiani della Jugoslavia, oggi della Slovenia e della Croazia - divenendo organo dell'\u00abAlleanza socialista del popolo lavoratore\u00bb (ASPL), una delle organizzazioni politiche di massa jugoslave.\nOggi \u00e8 l'organo dell'Unione Italiana di Slovenia e Croazia, un tempo Unione degli Italiani dell'Istria e di Fiume della Jugoslavia, alla quale aderiscono attualmente cinquanta Comunit\u00e0 degli Italiani e oltre 30.000 associati, eredi dei circa 60.000 \"rimasti\" che non scelsero la via dell'esodo nel secondo dopoguerra. Esce tutti i giorni tranne i festivi e pubblica esclusivamente articoli in lingua italiana. \u00c8 venduto agli appartenenti alla comunit\u00e0 nazionale italiana residente in Croazia e Slovenia, e dal 2014 \u00e8 in vendita anche in molte edicole del Friuli-Venezia Giulia. \nL'EDIT, fondata a Fiume nel 1952, stampa pure il quindicinale \"Panorama\", il mensile per ragazzi \"Arcobaleno\", la rivista culturale \"La battana\" e numerosi libri e pubblicazioni in lingua italiana e - raramente - in croato. Nei mesi estivi \"La Voce del Popolo\" si trova in tutte le edicole delle localit\u00e0 turistiche dell'Istria e del Quarnaro. In passato usciva in abbinamento gratuito con il quotidiano triestino \"Il Piccolo\". \nSpesso il giornale contiene inserti specializzati di turismo, cultura, gastronomia, economia, ecc. Esiste pure la versione on-line. La redazione centrale \u00e8 a Fiume, mentre le cinque redazioni esterne sono a Capodistria, Umago, Rovigno, Albona e Pola. I giornalisti assunti in pianta stabile sono una quarantina, cui si aggiungono circa altri trenta dipendenti. La tiratura quotidiana \u00e8 di circa 4.000 copie. Molti abbonati abitano anche in Italia e in altri Paesi. \u00c8 membro dell'Associazione dei quotidiani in lingua minoritaria e regionale (MIDAS).\nEdizioni.\nLa \"Voce del popolo\" esce nelle seguenti edizioni:"}
{"id": "499755", "revid": "125884129", "url": "https://it.wikipedia.org/wiki?curid=499755", "title": "La Voce del Popolo (settimanale di Torino)", "text": "La Voce del Popolo \u00e8 il settimanale della Diocesi di Torino. Molte firme celebri del giornalismo italiano hanno iniziato la propria carriera su questo settimanale.\nStoria.\nLa testata \u00e8 nata nel 1876, per volont\u00e0 di Domenico Giraud, con il nome di \"La Voce dell'Operaio\". Tra i fondatori vi fu anche san Leonardo Murialdo ed un suo grande collaboratore don Eugenio Reffo. Essa era l'organo di stampa dell'Unione operaia cattolica di Torino.\nNel 1933 assunse il nome attuale e dal 1946 divenne la testata della Arcidiocesi di Torino. Negli anni che seguirono il Concilio Vaticano II la \"Voce del Popolo\" dedic\u00f2 una notevole attenzione al rinnovammento della chiesa torinese e a tematiche quali le lotte sindacali e i problemi di integrazione dei molti immigrati provenienti dall'Italia meridionale. Questo clima di apertura caus\u00f2 per\u00f2 un calo dei consensi in alcuni dei settori pi\u00f9 tradizionalisti del cattolicesimo locale e provoc\u00f2 una riduzione delle vendite del periodico. Dopo la lunga direzione di mons. Franco Peradotto fece seguito la guida di Marco Bonatti (1996-2013). Dal 1\u00ba gennaio 2014 la responsabilit\u00e0 nella conduzione editoriale del settimanale della Chiesa torinese venne assunta da Luca Rolandi. A partire dall'ottobre 2016, dopo la fusione con l'altro bisettimanale torinese \"Il Nostro Tempo\", prosegue la pubblicazione con il nome \"La Voce e il Tempo\".\nCollaboratori.\nTra le molte firme che nel tempo hanno collaborato con La Voce del Popolo possono essere ricordati Enzo Bianchi, Giorgio Calcagno, Italo Alighiero Chiusano, Claudio Magris, Ferruccio Gard e Marco Travaglio."}
{"id": "499762", "revid": "184755", "url": "https://it.wikipedia.org/wiki?curid=499762", "title": "La Voce del Popolo (settimanale di Brescia)", "text": ""}
{"id": "499763", "revid": "188017", "url": "https://it.wikipedia.org/wiki?curid=499763", "title": "Real Albergo dei Poveri", "text": "Il Real Albergo dei Poveri o Palazzo Fuga o, nell'uso popolare post-unitario, \"Reclusorio\" o \"Serraglio\", \u00e8 il maggiore palazzo monumentale di Napoli ed una delle pi\u00f9 grandi costruzioni settecentesche d'Europa.\nStoria.\nNel 1749 Ferdinando Fuga fu chiamato a Napoli, nell'ambito del programma di rinnovamento edilizio del nuovo re Carlo III di Borbone, con l'incarico di progettare il gigantesco \"Albergo dei Poveri\" rivolto ad accogliere le masse di poveri del Regno. L'opera si inserisce in un contesto storico non lontano dalle finalit\u00e0 per le quali fu creato e ricalca lo schema del Albergo dei Poveri di Palermo, i cui lavori iniziarono alcuni anni prima. Nella prima met\u00e0 del XVIII secolo, infatti, Napoli fu caratterizzata dalla coraggiosa opera di rinnovamento del ministro Bernardo Tanucci, con i decreti sull'abolizione del feudalesimo e dei privilegi ecclesiastici, e dei primi vagiti dell'illuminismo napoletano, tra i quali si annoverano Antonio Genovesi e Ferdinando Galiani.\nL'opera rimase incompiuta per cui la sua mole (oltre 100.000\u00a0m\u00b2 di superficie utile) rappresenta solo un quinto del progetto originale. Tra le cause della sospensione, oltre all'ingente cifra necessaria al completamento, occorre risalire alla rivoluzione del 1799 quando Ferdinando IV impresse una svolta in senso pragmatico rispetto a quella prettamente assistenziale decisa di suo padre Carlo III; si decise pertanto di adottare un nuovo progetto, elaborato dall'architetto Francesco Maresca, che prevedeva un numero limitato di camerate rispetto a locali pi\u00f9 ampi dove allocare le macchine di produzione manifatturiera.\nUno degli scopi di questa istituzione caritatevole fu di garantire i bisogni di sicurezza urbana, legato allo sviluppo della prima industrializzazione, che a Napoli aveva conosciuto uno sviluppo eccezionale, riprendendo le teorie della \u201ccitt\u00e0 modello rinascimentale\u201d sulla rieducazione dei detenuti e sul valore terapeutico del lavoro. Un altro scopo fu di assicurare agli orfani della Santa Casa dell'Annunziata, accolti a partire dal 1802, i mezzi di sussistenza e l'insegnamento di un mestiere che li avrebbero potuti rendere autonomi nella vita quotidiana. Nonostante i buoni propositi, l'Albergo dei Poveri, tuttavia, divenne un vero e proprio carcere, essendo etichettato come \u201cserraglio\u201d, cio\u00e8 di un luogo dal quale non sarebbe stato pi\u00f9 possibile uscire. Nel 1838, nelle sale dell'Albergo trov\u00f2 posto la Scuola di Musica che forn\u00ec per vari anni suonatori provetti alle compagnie militari e dove si avvicendarono insegnanti celebri, tra i quali Raffaele Caravaglios, ed importanti amministratori, tra cui Rodrigo Nolli. Sorse anche una scuola per sordomuti, senza mai perdere la sua primitiva impronta assistenziale. Nel corso degli anni si avvicendarono nei suoi locali un \"Centro di Rieducazione per Minorenni\", un Tribunale competente a giudicare le cause riguardanti i minori di diciotto anni, un cinema, delle officine meccaniche, una palestra, un distaccamento dei Vigili del fuoco e l'Archivio di Stato di Napoli civile.\nNel 1938 ospit\u00f2 alcuni rappresentanti del Congresso internazionale di criminologia.\nImportanti crolli dell'ala su via Tanucci furono registrati nel 1929, un terremoto del 23 novembre 1980 provoc\u00f2 il distacco di alcuni solai dai muri laterali. Nel crollo di un'ala a ridosso dell'Orto Botanico, sul lato sinistro, a seguito del terremoto del 1980 persero la vita alcune anziane donne e due persone che le assistevano. La propriet\u00e0 dell'edificio, quindi, pass\u00f2 al Comune, che avvi\u00f2 il restauro nel 1999 ma ancora non \u00e8 stata completata la ricostruzione dell'ala sinistra crollata nel 1980.\nIstituto di Rieducazione per Minorenni.\nNel 1937 sotto l'impulso del Prefetto Marziali, fu operato un radicale rinnovamento venendo incontro alle necessit\u00e0 segnalate dal ministro di Grazia e Giustizia Arrigo Solmi e dal Direttore Generale delle Carceri Giovanni Novelli per la realizzazione di un istituto di tutela, assistenza e protezione dei minorenni soggetti a misure di sicurezza. Questi piccoli ospiti, sottoposti ad osservazione, selezioni e curati in relazione alle condizioni ambientali ed economiche in cui erano nati e cresciuti, ed alle cause fisiologiche e sociali che ne avevano determinato la devianza, erano avviati al laboratorio d'istruzione ed alla classe professionale dove ricevevano una preparazione tale da essere poi assunti come operai specializzati nelle aziende pubbliche o private.\nIl Tribunale per i Minorenni ed il centro di rieducazione occupavano tutta l'ala occidentale del palazzo. I locali all'epoca utilizzati comprendevano il salone di udienza preliminare con annesso ufficio del Presidente di Tribunale, l'ufficio del Procuratore del Regno, le sale per gli avvocati, la camera di consiglio, la camera dei testimoni e vari uffici annessi. Il resto del palazzo era adibito a centro di osservazione che comprendeva una vasta sala di ricezione, l'infermeria per le visite mediche, una sala per le esposizioni, un refettorio con annessa cucina, ampie camerate di pernottamento, due palestre, due giardini, un'officina, un laboratorio artigianale, una cappella per le funzioni religiose, una scuola elementare, una scuola di psicotecnica e, infine, la Direzione Didattica.\nArchitettura.\nIl progetto prevedeva l'edificazione di una struttura capace di accogliere e rieducare secondo lo spirito della Prammatica di fondazione circa ottomila tra poveri mendicanti, vagabondi e oziosi di tutto il Regno che, seppure abili al lavoro, non avevano dimora e occupazione stabile. Qui gli ospiti erano divisi in quattro categorie: uomini, donne, ragazzi e ragazze. Ogni categoria era relegata in settori separati senza possibilit\u00e0 di contatto, eccetto gli orari di lavoro, si decise in tal modo di evitare la promiscuit\u00e0 che si era verificata nell'ospizio di San Gennaro extra-moenia, pi\u00f9 piccolo ma con le medesime finalit\u00e0 dell'Albergo. Il progetto originario prevedeva un complesso edilizio molto pi\u00f9 grande di quello attuale. Doveva estendersi su una vasta superficie con un prospetto di 600 metri di lunghezza e una larghezza di 135 metri e comprendere cinque grossi cortili in linea, uno dei quali, quello centrale, dotato di una cappella con pianta radiale a sei bracci.\nEsterno.\nIl Real Albergo de' Poveri si estende su una superficie di 103.000\u00a0m\u00b2 ed ha una facciata lunga 400 metri - circa un centinaio di metri in pi\u00f9 rispetto al prospetto della Reggia di Caserta - intervallata da un doppio ordine di lesene, caratterizzata inoltre da cinque ordini di finestre e tre marcapiani con timpano centrale: monumentale \u00e8 la scalinata a doppia rampa che segna l'ingresso principale alla struttura. Sul fronte d'ingresso \u00e8 scolpita in epigrafe la dedica dettata da Alessio Simmaco Mazzocchi (1684-1771) noto umanista ed epigrafista:\nInterni.\nL'interno \u00e8 articolato attorno a tre cortili. Il cortile centrale \u00e8 occupato dal corpo a croce di Sant'Andrea costituito da un solo piano che avrebbe dovuto essere la base della grande chiesa a pianta radiale con navata centrale e quattro bracci (navate laterali) che collegano detto cortile ai corpi laterali.\nI cortili laterali, erano adibiti a giardini, con aiuole per la parte centrale, mentre perimetralmente per uno larghezza di circa dieci/otto metri costituivano spazi ricreativi con campetti di calcio, palla a volo, ecc. Il cortile dell'ala prospiciente via Bernardo Tanucci \u00e8 utilizzato come parcheggio.\nL'edificio \u00e8, inoltre, dotato di ben 430 stanze di differenti dimensioni a seconda della posizione: le pi\u00f9 grandi, che occupano i volumi delle ali laterali, misurano su tutti i livelli 40 metri di lunghezza, sono larghe ed alte 8 metri.\nProspettive sull'Albergo dei Poveri.\nSulla struttura gravano una serie di vincoli giuridici che ne condizionano la destinazione d'uso, afferenti a quattro sub categorie.\nVincolo di destinazione socio-assistenziale.\nTale vincolo affonda le proprie radici nella Legge Regionale 1980 n. 65 con la quale si obbliga ad assicurare la continuazione delle attivit\u00e0 istituzionali per le quali l'Albergo \u00e8 stato costruito; la struttura ospita la societ\u00e0 sportiva dilettantistica \"Kodokan\", collocata nel quadro del progetto \"La citt\u00e0 dei giovani\" e di numerose altre associazioni. Inoltre, \u00e8 regolarmente utilizzato come sede per alcuni spettacoli del Napoli Teatro Festival Italia.\nVincolo di destinazione storico-artistico.\nEssendo vincolato come bene immobile al D.lgs 1999 n. 490, l'Albergo \u00e8 soggetto ad una serie tutele quali il divieto di effettuare restauri che ne pregiudichino l'aspetto sostanziale, la conservazione e l'integrit\u00e0 strutturale. Per tali ragioni sono state avanzate diverse ipotesi per il suo recupero quali, ad es., l'istituzione di un Museo dell'artigianato e dell'antiquariato per esporre e promuovere l'economia locale e di una Citt\u00e0 della Musica per valorizzare la tradizione canora partenopea. Negli anni scorsi, si era pensato anche di trasferirvi la sede della Regione Campania, ma non se ne fece nulla.\nIl Comune di Napoli ha avanzato un'ipotesi in un Masterplan, che cerca di soddisfare tutti i vincoli \u00e8 la \u201cCitt\u00e0 dei giovani\u201d che prevede spazi didattici e ricreativi per la popolazione minorile del quartiere.\nIl restauro dell'edificio \u00e8 stato affidato, giusta gara europea, dal Comune di Napoli, proprietario, ad un gruppo internazionale di professionisti guidati dallo strutturista romano Giorgio Croci e dall'architetto specialista francese Didier Repellin. Fra i membri del gruppo sono presenti gli ingegneri Giuseppe Carluccio e Mario Biritognolo e gli architetti di livello europeo come Paolo Rocchi, Pascal Prunet, Francesca Brancaccio, Nicolas Detry. Fra i consulenti i professori Elio Giangreco e Giovanni Carbonara. I progetti e i lavori in corso, in ossequio ai principi del restauro critico, mirano al recupero filologico delle parti perdute o danneggiate che sono individuabili ed alla proposta di nuovo materiale e nuove tecnologie laddove la conoscenza non \u00e8 pi\u00f9 recuperabile, in nome dei principi di eco-compatibilit\u00e0 e sostenibilit\u00e0. La copertura ad esempio, \u00e8 sostituita da una copertura in vetro con elementi di captazione dell'energia solare, i materiali originari come tufo, mattoni, calce sono reimpiegati, si restaurano gli antichi infissi in legno, si recuperano le acque piovane attraverso un sistema di cisterne. Alcuni di questi interventi sono stati realizzati anche grazie al Gioco del Lotto, in base a quanto regolato dalla legge 662/96."}
{"id": "499775", "revid": "110157", "url": "https://it.wikipedia.org/wiki?curid=499775", "title": "Museo nazionale di San Martino", "text": "Il museo nazionale di San Martino fu aperto al pubblico a Napoli nel 1866, all'indomani dell'Unit\u00e0 d'Italia, dopo che la Certosa inclusa tra i beni ecclesiastici soppressi, fu dichiarata monumento nazionale.\nPer volont\u00e0 dell'archeologo Giuseppe Fiorelli gli ambienti furono destinati a raccogliere in un museo testimonianze della vita di Napoli e dei Regni meridionali (Regno di Napoli e Regno di Sicilia prima e del Regno delle Due Sicilie dopo). Al museo, che si sviluppa su due livelli, si accede dai due chiostri della certosa.\nDal dicembre 2014 il Ministero per i beni e le attivit\u00e0 culturali gestisce museo e certosa tramite il Polo museale della Campania, nel dicembre 2019 divenuto Direzione regionale Musei.\nPrimo livello.\nFarmacia.\nSono presenti cicli di affreschi di Paolo De Matteis raffiguranti \"San Bruno che intercede presso la Vergine per l'umanit\u00e0 inferma\" (1699).\nSezione Navale.\nLa sezione comprende vari modelli di imbarcazioni reali: due corazzate, la \"Corazzata Re Umberto\" e la \"Corazzata Regina Margherita\", un'elegante Lancia reale ed un Lancione a ventiquattro remi che Napoli don\u00f2 a re Carlo di Borbone. Inoltre vi \u00e8 il Caicco donato dal sultano turco Selim III a Ferdinando IV di Borbone, databile alla seconda met\u00e0 del XVIII secolo.\nSono inoltre esposti vari modelli originali di imbarcazioni, armi bianche e da fuoco e documenti storici.\nSala delle carrozze.\nIn questa sala sono ospitate le carrozze reali: la carrozza degli Eletti, la pi\u00f9 antica della Citt\u00e0, e la carrozza di Maria Cristina di Savoia.\nLa carrozza degli Eletti fu realizzata tra la fine del XVII e l'inizio del XVIII secolo per volere del Tribunale di San Lorenzo per trasportare gli Eletti della Citt\u00e0. Essa \u00e8 probabilmente di fabbrica inglese, poich\u00e9 fu rinvenuto un suo antico disegno con indicazioni in lingua inglese, e riveste un ruolo molto importante e emblematico per il popolo partenopeo in quanto \u00e8 stata impiegata nelle pi\u00f9 significative parate di Napoli, tra cui quella di Piedigrotta e la Processione del Corpus Domini. Tutte le decorazioni esterne sono nei toni dell'oro e alludono alla tradizione popolare: sulle portiere sono applicati dei vasi in lamina metallica decorata e degli scudi di rame su cui sono dipinte delle figure allegoriche. Il dipinto sullo scudo a destra raffigura la giustizia disposta tra due puttini, invece l'immagine sullo scudo a sinistra non \u00e8 pi\u00f9 leggibile. Sul retro della carrozza vi \u00e8 un'altra raffigurazione con una donna avente ai piedi un leone e a destra un angelo che sorregge uno stemma. Sul fregio superiore, sia avanti che indietro, si trova lo stemma di Napoli, giallo e rosso, con una C che indica la parola comune, due angeli reggono il sedile del cocchiere, molto ampio e in velluto rosso, come tutti gli interni della carrozza, che sono stati rifatti, probabilmente, alla fine del 700 e poi agli inizi dell'800. Nel 1865 la carrozza fu chiesta da Giuseppe Fiorelli al sindaco della Citt\u00e0 per poterla esporre al pubblico e da allora si trova nel Museo di San Martino.\nLo stato di conservazione della carrozza presenta diverse problematiche: la stratificazione di polvere, vernici e dorature alterate non consente la lettura di tutte le superfici decorate, gli insetti xilofagi hanno rovinato gran parte della cassa, anche gli elementi strutturali e decorativi in metallo sono molto usurati a causa della grave ossidazione dei materiali e la presenza di ruggine nelle parti in ferro, i tessuti e i cuoi necessitano di un intervento di restauro e le parti scolpite versano in gravi condizioni, poich\u00e9 ai vecchi danni si associano nuove lesioni, perci\u00f2 attualmente \u00e8 oggetto di una raccolta fondi Art Bonus.\nLa carrozza di Maria Cristina di Savoia fu realizzata nel 1806 per Ferdinando IV di Borbone, ma fu quasi certamente utilizzata anche da Gioacchino Murat nel periodo 1808-1815, quando fu nominato reggente del Regno di Napoli. Dopo la sua morte fu impiegata dal re Ferdinando II delle Due Sicilie e dalla sua prima moglie, Maria Cristina di Savoia, per partecipare alle feste civili e religiose; fu quindi costruita per i Borbone e da loro utilizzata fino alla fine del Regno delle Due Sicilie, e poi con l'unit\u00e0 d'Italia pass\u00f2 in uso ai Savoia. Presenta delle caratteristiche tipiche della grande tradizione napoletana, la cassa \u00e8 ricoperta da una lamina di bronzo dorato e tutte le decorazioni e i tessuti sono nei toni dell'oro, le superfici sono adornate con intagli lignei che raffigurano dei motivi allegorici e i simboli del Regno Borbonico, e sulla sommit\u00e0 c'\u00e8 una statua lignea che riproduce i simboli della corona, sostenuta da due angeli.\nLa carrozza di Maria Cristina presenta diversi problemi nei rivestimenti: la lamina di bronzo dorato si \u00e8 ossidata, le parti dorate e le parti dipinte in celeste sono molto rovinate a causa dell'impoverimento degli strati preparatori e delle superfici, tutti gli elementi in ferro risultano sporchi e ossidati, e anche i tessuti di rivestimento sono sporchi di polvere, usurati e sfibrati. L'attacco degli insetti xilofagi ha notevolmente indebolito varie sezioni della carrozza, ma il problema pi\u00f9 grave \u00e8 costituito dal cedimento e dalla consequenziale perdita delle quattro cinghie di sospensione della cassa; la carrozza \u00e8 quindi oggetto di una raccolta fondi su Art Bonus.\nNella sala sono affissi alle pareti anche gli stemmi reali e vicereali in marmo.\nSezione presepiale.\nAlla sala, una volta la cucina della certosa, si giunge tramite il corridoio Fanzaghiano, quest'ultimo funge da collegamento tra il chiostro dei Procuratori e quello Grande.\nIl presepe pi\u00f9 completo e universalmente noto \u00e8 il presepe Cuciniello, cos\u00ec chiamato dal nome del donatore che nel 1879 regal\u00f2 al museo la sua monumentale raccolta di pastori, animali, agnelli, nature morte. Il presepe fu esposto in una scenografica grotta appositamente costruita.\nSono presenti poi altri gruppi presepiali, con alcuni di questi particolarmente piccoli relativi alle tre scene fondamentali della Nativit\u00e0, dell'Annuncio ai pastori e dell'Osteria, e conservati nei loro originali contenitori: gli \"scarabattoli\". Nelle scenografie presepiali sono state inserite, in grande quantit\u00e0, le minuterie per presepe napoletano, minuscoli oggetti che rendono veristica la scena.\nQuarto del priore.\nLe sale successive a quella delle carrozze, al corridoio fanzaghiano, ed alla sezione presepiale, costituiscono il Quarto del Priore.\nSono presenti preziosi affreschi, cineserie, pavimenti maiolicati settecenteschi e la galleria di dipinti del XVII secolo e XVIII con opere di Luca Giordano, Jusepe de Ribera, Pacecco De Rosa, Andrea Vaccaro, Battistello Caracciolo, Artemisia Gentileschi, Micco Spadaro e Massimo Stanzione.\nUna delle sale dell'appartamento contiene inoltre una raccolta di armi bianche e da fuoco. Un'altra invece bocche di armi da fuoco tra cui un cannone cinese del XVII secolo chiamato il \"Maresciallo dai miracolosi risultati\".\nUn tempo, nel cortile aperto dell'appartamento vi era collocata la scultura marmorea di Pietro Bernini raffigurante la \"Madonna col Bambino e san Giovannino\". Oggi tale scultura, cos\u00ec come il \"San Martino divide il mantello con il povero\", \u00e8 esposta nelle sale interne del Quarto.\nI giardini.\nAccessibili dal Quarto del Priore e dalla sala delle carrozze, gli orti della certosa consentono di godere del panorama del golfo di Napoli. Lungo il viale vi sono le quattordici stazioni della Via Crucis indicate nel muro di sostegno.\nMuseo dell'opera.\nIn questa sala sono conservati tutti gli oggetti che testimoniano la vita della Certosa, dai ritratti di priori e certosini, ai vetri istoriati, specchiere, vetri a filigrana e a ghiaccio, nonch\u00e9 vetri spagnoli e vetri napoletani dipinti.\nSezione dei ricordi storici del Regno di Napoli.\nNucleo fondamentale del museo, la sezione storica che annovera testimonianze della storia politica, economica e sociale del Regno di Napoli attraverso dipinti, sculture, arredi, medaglie, miniature, onorificenze, armi e cimeli vari.\nUna delle pi\u00f9 importanti testimonianze storiche sull'evoluzione topografica di Napoli \u00e8 data dalla celeberrima Tavola Strozzi, quasi una fotografia della citt\u00e0 nella met\u00e0 del Quattrocento. La \u201cTavola\u201d che era di propriet\u00e0 della famiglia Strozzi di Firenze, fu acquistata dallo Stato ed \u00e8 ospitata a San Martino da diversi anni.\nOspita importanti pitture di vedute e siti reali; ritratti dei Borbone, documenti, monete, armi e dipinti di Filippo Spadai e Salvatore Fergola, tra cui la grande tela dell\"'Inaugurazione della ferrovia Napoli\u00a0\u2013 Portici\", nonch\u00e9 ricordi del 1848, con ritratti di Papa Pio IX e di personaggi del Risorgimento. Vi sono interessanti dipinti: di Micco Spadaro, \"l'Uccisione di Giuseppe Carafa\" del 1647; di Carlo Coppola, piazza del Mercato; di Micco Spadaro, \"La peste\" del 1656 ed il \"Largo del Mercatello\"; di ignoto invece \"Il tribunale della Vicaria\" al tempo di Masaniello e \"Piazza del Carmine\".\nUn'intera sala \u00e8 dedicata a Carlo di Borbone, che fu re di Napoli dal 1734 al 1759, poi re di Spagna. Essa contiene una serie di ritratti di Carlo di Borbone e della sua consorte Maria Amalia di Sassonia, tessuti in seta ad opera della manifattura napoletana; un ritratto di Carlo III re di Spagna, copia coeva di quello eseguito dal Goya.\nIn un'altra sala vi sono i ricordi della Repubblica Napoletana del 1799: \"Ammiraglio Nelson\" di Leonardo Guzzardo; \"l'Entrata del Cardinale Ruffo a Napoli\" di Giovanni Ponticelli.\nSecondo livello.\nGalleria ottocento.\nLa galleria, presente anche in spazi pi\u00f9 ridotti al primo livello, espone circa 950 dipinti della \"scuola di Posillipo\", frutto di diverse donazioni che la borghesia napoletana ha effettuato nel corso degli anni, con dipinti di Francesco Netti, Michele Cammarano, Giacinto Gigante, Vincenzo Migliaro, Domenico Morelli, Eduardo Dalbono, Francesco Paolo Michetti, Giuseppe De Nittis e Antonio Mancini.\nConsistenti ed importanti furono le donazioni, segno del grande interesse dimostrato dalla borghesia intellettuale della citt\u00e0, nei decenni di passaggio tra i due secoli, alla costituzione di un museo che raccogliesse le testimonianze pi\u00f9 significative della cultura figurativa anche contemporanea. Tra queste va certamente segnalata quella dei fratelli Paolo e Beniamino Rotondo, che costituirono una collezione formata grazie agli stretti legami con alcuni artisti che frequentavano l'importante circolo culturale promosso dalla Famiglia Rotondo.\nAncora sono conservati quadri di Frans Vervloet, Gabriele Smargiassi, Anton Sminck van Pitloo, Luigi Fergola, Gaetano e Giacinto Gigante, nonch\u00e9 dipinti della scuola di Res\u00ecna con opere di Marco De Gregorio e Federico Rossano.\nInfine, sono ivi esposte diverse sculture in terracotta di Vincenzo Gemito, di Giuseppe Renda e Filippo Tagliolini.\nSezione delle arti decorative.\nVi sono esposte arti decorative come maioliche, porcellane, vetri ed oggetti preziosi. Vi \u00e8 inoltre esposta la collezione Orilia, comprendente porcellane di Capodimonte, Buen Retiro, Meissen, vetri, tabacchiere, ventagli ed altro, fu donata da Maria Teresa Orilia nel 1953, in ricordo del marito Marcello.\nSezione teatrale.\nIn essa si possono trovare quadri, stampe, disegni che si riferiscono al Teatro San Carlino; da notare inoltre \u00e8 un quadretto che raffigura il \"Sipario del teatro S.Carlo\" del 1854, due magnifici plastici del teatro S.Carlino ed una bacheca con piccoli cimeli tra cui i biglietti da visita dei maggiori attori napoletani.\nSezione Alisio.\nCostituisce l'ultima raccolta privata acquisita dal museo. Donata allo Stato da Giancarlo Alisio e dalle sorelle Alma e Giovanna nel 2001, questa \u00e8 entrata a far parte del polo museale nel 2004, esponendo circa un centinaio (tra dipinti e acquerelli) di pitture vedutiste databili dal XVII al XIX secolo.\nSezione delle stampe e disegni.\nLa collezione si pone sullo stesso livello di quella del Capodimonte, esponendo circa sedicimila disegni, tra cui quelli di Luigi Vanvitelli, Giacinto Gigante, Antonio Niccolini, numerose scenografie del San Carlo, diversi ritratti di illustri napoletani e storiche stampe topografiche di Napoli.\nOrologi solari.\nAll'interno del Complesso Museale di San Martino sono conservati tre orologi solari molto antichi, che scandivano il tempo dei certosini e favorivano le attivit\u00e0 di preghiera contemplate dalla regola. \nNel Quarto del Priore, all'interno della biblioteca, si vede una pavimentazione del 1771 di\u00a0Leonardo Chiaiese\u00a0decorata in maiolica, con la rappresentazione della meridiana a camera oscura di Rocco Bovi. Questo sofisticato strumento di misurazione del tempo \u00e8 composto da tre fasce in bronzo, su cui sono intagliate alcune informazioni calendariali, astronomiche e geometriche molto precise, incorniciate da lastre di marmo e riggiole. Il foro gnomonico \u00e8 collocato sulla piattabanda del finestrone, e da esso entrano i raggi solari, che indicano il mezzogiorno in ogni giorno dell'anno e la cui direzione si modifica costantemente; essi costituiscono una piccola ellissi, la cui forma varia in base al periodo dell'anno: \u00e8 pi\u00f9 piccola e stretta quando c'\u00e8 il solstizio estivo e pi\u00f9 grande e lunga con il solstizio invernale. La striscia centrale inizia con una punta arrotondata e sotto la finestra della sala si trova un gradino in pietra su cui \u00e8 incisa la scritta CAR, simbolo delle certose e termine che proviene da Carthusia, poi vi \u00e8 la scritta PERPENDICULI PARTES DECEM MILLESIMI che concerne la scala ticonica inferiore che \u00e8 stata suddivisa in cento parti uguali. La meridiana \u00e8 affiancata da due rose dei venti e su di essa sono rappresentati alcuni pianeti, in ordine partendo da sud: Mercurio, Luna, Venere, Saturno, Marte, Giove; inoltre sono incise anche sette ellissi che raffigurano il sole in specifici momenti dell'anno e sulla fascia centrale si leggono delle piccole scritte che si riferiscono a localit\u00e0 geografiche, cio\u00e8 villaggi, paesi e fiumi che sono situati lungo il meridiano terrestre che attraversa la Citt\u00e0, infine vi sono rappresentate le costellazioni che passano per il meridiano di Napoli e un calendario ispirato a quello Gregoriano.\nAll'esterno dell'appartamento del priore, vicino alla scala dello gnomone, si trova un orologio solare a quadrante multiplo, si tratta di un oggetto molto particolare destinato alla misura del tempo attraverso il confronto delle ombre di due o pi\u00f9 gnomoni, ognuno collocato in uno degli otto quadranti. \u00c8 scolpito in marmo e ha forma quadrangolare, i lati sono orientati verso nord-sud ed est-ovest cos\u00ec che i quadranti orizzontali e verticali siano esposti a sud. L'orologio fu probabilmente realizzato nel XVII secolo poich\u00e9 consente la misurazione del tempo secondo i pi\u00f9 comuni sistemi temporali utilizzati in quel periodo. Le linee del tempo sono molto visibili grazie alla profondit\u00e0 dell'incisione, invece gli gnomoni sono andati completamente perduti, per\u00f2 si sono conservati i fori di alloggiamento, e complessivamente l'orologio versa in un cattivo stato di conservazione perch\u00e9 il blocco di pietra presenta numerose inflorescenze. \nNel chiostro grande, lungo la facciata est, sono collocati due quadranti di forma circolare, un orologio meccanico e un orologio solare: si tratta di un abbinamento che era molto frequente nella parte esterna di torri municipali, campanili e monasteri. Sul lato destro della facciata si trova un orologio meccanico a sei ore, con una sola lancetta a forma di chiocciola, che suggerisce le ore dalla I alla VI, e ha la funzione di indicare le ore italiche, il cui calcolo comincia al tramonto e si conteggiano ventiquattro ore fino al seguente crepuscolo. Sul lato sinistro \u00e8 situato un quadrante solare verticale di cui si \u00e8 conservato unicamente l'ortostilo, poich\u00e9 le linee delle ore sono state cancellate dagli agenti atmosferici. La punta dello gnomone \u00e8 esposta ai raggi provenienti da est, sud-est e sud quindi l'ortostilo pu\u00f2 proiettare la sua ombra dall'alba a mezzogiorno e resta inoperoso nelle ore pomeridiane, per\u00f2 non \u00e8 possibile decretare con sicurezza se il sistema orario fosse quello italico oppure quello ad usum campanae. L'orologio aveva l'importante scopo di aiutare i certosini nelle loro attivit\u00e0 e controllare il simmetrico orologio a sei ore.\nQuesti tre orologi necessitano di essere restaurati poich\u00e9 nel corso del tempo si sono notevolmente danneggiati, perci\u00f2 sono oggetto di una raccolta fondi Art Bonus. La meridiana a camera oscura ha subito dei lavori di manutenzione e consolidamento che hanno causato lo spostamento del foro gnomonico che ostacola l'ingresso dei raggi solari in autunno e in inverno, alla bussola incastonata nel pavimento manca l'ago magnetico e una delle due rose dei venti presenta un'errata orientazione rispetto ai punti cardinali. L'orologio solare a quadrante multiplo non ha pi\u00f9 gli gnomoni e la superficie \u00e8 stata rovinata dalle intemperie, invece il quadrante solare verticale \u00e8 stato cancellato dalla stesura di un nuovo intonaco dopo un lavoro di manutenzione, quindi le antiche linee orarie non sono pi\u00f9 visibili.\nAlcune opere.\n\"Presunto ritratto di Masaniello\" (XVII secolo)"}
{"id": "499782", "revid": "47767", "url": "https://it.wikipedia.org/wiki?curid=499782", "title": "Guido (vescovo di Firenze)", "text": "Biografia.\nDi questa figura si hanno scarsissime notizie, l'unico documento pervenutoci \u00e8 una concessione livellaria datata 1004, contenuta nel codice chiamato Bullettone, un voluminoso libro conservato nell'archivio della Curia Arcivescovile di Firenze e che contiene essenzialmente un registro di beni immobili episcopali e degli atti ad essi relativi.\nSuccedette a san Podio II, mentre dopo di lui la carica vescovile fu assegnata a Ildebrando."}
{"id": "499785", "revid": "110157", "url": "https://it.wikipedia.org/wiki?curid=499785", "title": "Villa Floridiana", "text": "Villa Floridiana \u00e8 un edificio di interesse storico ed artistico di Napoli, sito nel quartiere Vomero all'interno dell'omonimo parco.\nIl complesso faceva parte del gruppo di edifici utilizzati come residenze reali borboniche in Campania ed ospita dal 1927 il Museo nazionale della ceramica Duca di Martina.\nStoria.\nNel giugno 1815 Ferdinando IV di Borbone acquist\u00f2 per la moglie morganatica Lucia Migliaccio, duchessa di Floridia e, precedentemente, vedova del principe Benedetto III Grifeo di Partanna, la tenuta del principe Giuseppe Caracciolo di Torella, ampio appezzamento sulla collina del Vomero, dove si ergeva una imponente villa che, in onore della moglie, chiam\u00f2 \"Floridiana\".\nL'acquisto da parte del re, nel 1817, di propriet\u00e0 confinanti fece guadagnare alla villa un nuovo ingresso in direzione di Chiaia. L'architetto Antonio Niccolini ebbe l'incarico di ristrutturare la vecchia costruzione e tra il 1817 e il 1819 realizz\u00f2 la villa in stile neoclassico e l'ampio parco di stile romantico. Viali e sentieri furono sistemati a verde dal direttore dell'Orto botanico di Napoli Friedrich Dehnhardt che orn\u00f2 il parco con 150 specie di piante tra cui lecci, pini, platani, palme, bossi e una ricca collezione di camelie.\nAl termine dei lavori il complesso comprendeva due ville, villa Lucia e villa Flor\u00ecdia, un teatrino all'aperto detto \u201cdella Verzura\u201d, un tempietto circolare d'ordine ionico, finte rovine e serre, tutto rigorosamente in stile neoclassico. Alla morte della coppia regale, il complesso fu ereditato dai figli del primo matrimonio della duchessa. Villa Lucia e parte del parco furono poi venduti al Conte Pasquale Stanislao Mancini che ne fece la residenza di famiglia nella capitale partenopea. La Fioridiana e il resto del parco furono acquistati nel 1919 dallo Stato, che vi espose la collezione di ceramiche ricevuta in donazione da Maria Spinelli di Scalea, che l'aveva ereditata dallo zio Placido di Sangro, duca di Martina, da cui il museo prende il nome.\nLa villa.\nEsterno.\nLa villa presenta una semplice pianta rettangolare arricchita da due brevi ali destinate a locali di servizio.\nLa facciata settentrionale, rivolta a monte, si sviluppa linearmente su due piani e, bench\u00e9 sia quella principale, si presenta in modo estremamente sobrio.\nLa facciata rivolta a mezzogiorno, invece, in virt\u00f9 del forte scoscendimento del terreno, si articola su tre piani e prospetta direttamente sul mare.\nNella progettazione di tale facciata il Niccolini coniug\u00f2 l'impiego di materiali e di stili fra loro diversissimi: ad un piano terreno costruito in scura pietra lavica egli contrappose i due piani sovrastanti con finiture di stucco bianco. Su di una parte basamentale quindi si innesta una struttura neoclassica che termina con un semplice attico balaustrato, sormontato al centro da una meridiana inserita fra due cornucopie.Le porte-finestre del secondo piano presentano una singolare centinatura ispirata al capitello ionico, cos\u00ec come ionici sono i capitelli delle quattro lesene che, in corrispondenza della parte centrale della facciata ne interrompono la piattezza.\n Una scala a tenaglia divisa in due rampe simmetriche si protende verso lo scenografico scalone marmoreo che rappresenta il tramite simbolico tra la villa e il parco.\nInterno.\nDal 1927 la villa Floridiana ospita un museo dedicato alle arti decorative: il Museo nazionale della ceramica Duca di Martina. Il museo ospita accanto agli appartamenti privati della duchessa e delle dame, una ricca collezione di oggetti della seconda met\u00e0 dell'Ottocento, collezionati, custoditi e donati a Napoli nel 1911 dal duca di Martina.\nCollocate da Niccolini accanto alle sale private della duchessa, vi sono inoltre una sala da pranzo, una piccola cappella a pianta rettangolare, un atrio colonnato che collegava tramite una scala all'appartamento sovrastante, una sala da biliardo, una delle udienze e una grande galleria.\nEsemplare \u00e8 la decorazione, tuttora esistente, della grande galleria costituita da sobri stucchi che sono in perfetta armonia con l'essenzialit\u00e0 della struttura architettonica esterna. Al centro delle pareti maggiori due caminetti in marmo statuario con colonnine ioniche sormontate dalle grandi specchiere. La volta dipinta \u00e8 opera di Giuseppe Cammarano.\nIl parco.\nIl parco della villa Floridiana \u00e8 una scenografica alternanza di tortuosi sentieri e ombrosi boschetti, bellissimo quello di camelie, con ampie zone occupate da praterie e aperte verso il golfo, in un'affascinante sintesi di elementi geometrici tipici del giardino all\u2019italiana e di soluzioni prospettiche del giardino all'inglese.\nAd accrescere l'atmosfera romantica e pittoresca del parco, Niccolini inser\u00ec una serie di finte rovine, statue ed elementi architettonici, in parte ancora esistenti.\nRicordiamo fra l'altro il tempio ionico, bianco padiglione a pianta centrale che, posto al margine estremo del giardino a terrazza, inquadra con le sue colonne splendide vedute cittadine; il teatrino della Verzura, struttura a pianta ellittica delimitata da una bassa siepe di mirto, da quinte arboree sulla scena e da una doppia gradinata di piperno nella platea; serragli e grotte che, al fine di soddisfare la passione della duchessa per gli animali esotici, ospitavano uccelli di ogni genere, tigri, orsi, leoni e canguri, questi ultimi frutto di uno scambio con l'Inghilterra costato ben diciotto papiri ercolanesi non ancora svolti.\nNel retro della villa, \u00e8 presente anche un piccolo laghetto con all'interno delle tartarughe prevalentemente appartenenti al genere Trachemys.\nNel parco \u00e8 presente una vera e propria colonia di circa 70 gatti sotto protezione, la maggior parte dei quali di razza mista. Questi felini hanno ricevuto diverse donazioni da associazioni che si occupano della cura degli animali da compagnia (randagi e non). Sono molto amati e curati dai cittadini della zona, che gli portano costantemente da mangiare ed hanno creato anche un gruppo Facebook per la loro cura e tutela. Nel complesso, nonostante eventi come il lockdown a causa del COVID19, stanno bene.\nTra il 1872 e il 1880 il parco sub\u00ec due importanti modifiche: la prima riguard\u00f2 la sistemazione di aiuole di lecci e prato inglese nell'ampio parterre ellittico con fontana centrale e statue su cui si affaccia il fronte sud della villa; la seconda riguard\u00f2 l'interruzione del rettilineo vialone di accesso che conduceva alla suddetta."}
{"id": "499786", "revid": "163662", "url": "https://it.wikipedia.org/wiki?curid=499786", "title": "Villa Pignatelli", "text": "La villa Pignatelli (o anche villa Acton Pignatelli) \u00e8 una villa monumentale di Napoli ubicata lungo la Riviera di Chiaia.\nLa struttura, con annesso parco, rappresenta uno dei pi\u00f9 significativi esempi di architettura neoclassica della citt\u00e0. Al suo interno hanno sede il Museo Principe Diego Aragona Pignatelli Cort\u00e9s e il Museo delle carrozze.\nStoria.\nVoluta nel 1826 dal baronetto Sir Ferdinand Richard Acton, figlio di John Francis Edward Acton, VI Baronetto, primo ministro di Ferdinando I, la villa venne realizzata da Pietro Valente a cui successe nel 1830 Guglielmo Bechi. Per eseguire i lavori fu necessario demolire una preesistente abitazione appartenente ai Carafa.\nI lavori del Valente non furono semplici, dovendo di volta in volta adeguarsi alle precise richieste del proprietario inglese. Non a caso diverse furono le controversie tra le due parti circa i lavori di esecuzione, tant'\u00e8 vero che furono circa ventidue i progetti presentati dall'architetto napoletano per trovare l'accordo con Ferdinand Richard Acton. A causa di queste diatribe, i lavori di decorazione interna e quelli del giardino esterno furono affidati ad un'altra persona, il toscano Guglielmo Bechi.\nQualche anno dopo la morte di Acton, nel 1841, la villa venne acquistata dalla famiglia di banchieri tedeschi Carl Mayer von Rothschild, che la abitarono fino al 1860. Il nobile di Francoforte incaric\u00f2 i successivi lavori di abbellimento prima ad un architetto parigino e poi, insoddisfatto del lavoro, a Gaetano Genovese. A questa fase risale l'edificazione all'estremit\u00e0 settentrionale del parco della palazzina di tre piani nota come palazzina Rothschild.\nNel 1867 la famiglia tedesca vide le proprie sorti legate a quella dei Borbone di Napoli, i quali furono allontanati dalla citt\u00e0 a seguito dell'unit\u00e0 nazionale. Cos\u00ec la villa fu ceduta al principe Diego Pignatelli Aragona Cort\u00e9s, duca di Monteleone. I Pignatelli furono nobili molto raffinati nei gusti e nei modi tant'\u00e8 che trasformarono il luogo in un punto d'incontro culturale tra intellettuali e alta aristocrazia napoletana ed europea. Con testamento pubblico del 10 settembre 1952 la principessa Rosina, nata Fici dei duchi di Amafi, disponeva il lascito della villa allo Stato italiano, attraverso il Ministero della pubblica istruzione, che all'epoca garantiva anche la tutela dei beni culturali. I Pignatelli furono quindi gli ultimi proprietari della villa rimanendovi ad abitare dal 1897 fino al 1955, data nella quale fu ultimata la donazione della struttura allo Stato Italiano perch\u00e9 fosse trasformata in un appartamento-museo destinato a perpetuare il nome del marito e nipote di Diego Aragona Pignatelli, nonch\u00e9 suo omonimo, il principe Diego Aragona P\u00ecgnatelli Cort\u00e9s, gi\u00e0 deceduto nel 1930.\nAssieme alla villa, la famiglia Pignatelli don\u00f2 anche ci\u00f2 che riusc\u00ec a raccogliere nel corso degli anni: argenti, bronzi, porcellane, smalti, cristalli, un'importante biblioteca e circa quattromila microsolchi di musica classica e lirica. Tutti questi reperti sono oggi esposti negli ambienti che compongono la villa.\nNel 1960 la villa venne aperta al pubblico col nome di Museo Principe Diego Aragona Pignatelli Cort\u00e9s. Successivamente importanti donazioni di carrozze e finimenti hanno consentito nel 1975 la nascita del Museo delle carrozze intitolato al marchese Mario d'Alessandro di Civitanova. Dopo un lungo periodo di adeguamento alle nuove normative museali, nel 2014 il Museo \u00e8 stato riaperto al pubblico in una nuova veste espositiva corredata da postazioni multimediali di approfondimento.i,\nDescrizione.\nEsterno.\nLa residenza, pensata come una \"domus\" pompeiana, \u00e8 caratterizzata da una pianta quadrata generata dalla somma di due rettangoli uguali. Uno di questi, sviluppato su due piani, costituisce il vero e proprio corpo di fabbrica, mentre l'altro, articolato al livello del solo pian terreno, \u00e8 preceduto sul fronte meridionale da un portico d'ingresso dotato di un colonnato di ordine neodorico ed era destinato alla residenza padronale. L'ingresso alla villa che si trova invece sul lato posteriore, presso l'atrio, fu pensato dal Valente per poter accedere all'edificio direttamente in carrozza tramite due rampe laterali.\nDi fronte alla facciata posteriore \u00e8 al pian terreno della palazzina Rothschild, in quelle che erano le scuderie della villa, il Museo delle carrozze, con diversi esemplari di vetture ed accessori annessi di fine Ottocento per lo pi\u00f9 realizzati a Parigi, Napoli e Londra.\nIl giardino modellato all'inglese, mosso nel disegno dei viali e variegato nella scelta delle piante disposte \u201ca boschetto\u201d, \u00e8 stato progettato da Guglielmo Bechi. L'attuale disposizione rispetta l'impianto originario. Tra le specie pi\u00f9 belle e rare esistenti oggi sono da segnalare la \"Araucaria excelsa\", la \"Grevillea Robusta\", il \"Ficus Magnolioides\", la \"Strelitzia Augusta\", tipi diversi di \"Cycadaceae\" e palme di vario genere. Numerose anche le piante di \"Camelie\"; sul prato posteriore spicca invece nella sua imponenza una \"Magnolia Grandiflora\".\nArricchiscono infine il parco altri piccoli edifici di genere \u201cpittoresco\u201d edificati alla fine dell'Ottocento: la torretta neogotica, lo chalet svizzero e la serra.\nInterno.\nLa villa dispone di tre piani. Il piano terra \u00e8 quello che conserva l'aspetto di dimora nobiliare e ospita la ricca collezione di porcellane orientali del Settecento e dell'Ottocento, quadri ed altri reperti donati dalla principessa Rosina e costituenti il Museo Principe Diego Aragona Pignatelli Cort\u00e9s. Il sottotetto e gli scantinati, accessibili mediante scale di servizio ben dissimulate, erano destinati alla servit\u00f9, ai ripostigli e alle dispense, mentre le cucine erano poste nell'interrato di una vicina costruzione e collegate alla villa mediante una piccola galleria sotterranea. Il primo piano, accessibile dal vestibolo circolare d'ingresso, era destinato infine alla residenza padronale.\nDal vestibolo ovale del pian terreno posto dopo l'entrata in villa dalla facciata posteriore, \u00e8 visibile al centro della sala un tripode neoclassico in legno, marmi policromi e pietre dure. Da questo spazio si aprono poi tre accessi grazie ai quali si accede agli altri ambienti al pian terreno della villa, attraverso le porte sul versante frontale e a sinistra, mentre dalla porta sul lato di destra si giunge gli ambienti del piano superiore tramite una scala a chiocciola. Ad oriente sono quindi la piccola sala d'armi dove sono esposti armi ed utensili da caccia e subito dopo si arriva al grande salone delle feste (oggi utilizzato anche per convegni) e da qui alla sala dell'orchestra; di fronte all'ingresso, sempre nel vestibolo, \u00e8 invece il salotto Rosso, punto centrale della villa da cui poi si snodano tutte le altre sale. Al primo piano infine sono presenti alcune pitture decorative delle stanze, tra cui il tondo raffigurante \"La primavera\" di Giacinto Diano, risalente alla fine del '700.\nLa sala Rossa presenta sul soffitto il dipinto \"Allegoria dell'architettura\" di ignoto autore, attribuito secondo alcuni a Francesco Oliva, questi particolarmente attivo nel XIX secolo nei lavori decorativi dei palazzi nobiliari in citt\u00e0, nella cui scena si pu\u00f2 ammirare un piccolo genio che regge un foglio su cui \u00e8 visibile la pianta della villa. Le alterazioni architettoniche e le decorazioni in stucco bianco e oro risalgono all'epoca dei Rothschild (met\u00e0 Ottocento) e quindi alle mani di Gaetano Genovese, il quale modific\u00f2 l'originale progetto di un architetto parigino di cui si ignora l'identit\u00e0. Il pavimento \u00e8 in terracotta dipinto mentre gli arredi e la mobilia fanno parte della manifattura napoletana e francese tipica dell'Ottocento.\nDal salotto Rosso si accede ad occidente a quello Verde, dove troneggia lo scrittorio con alzata in legno intarsiato e bronzo con inserti di porcellana e motivi floreali. Pregevole anche il pavimento sempre in cotto dipinto che rimanda alla precedente sala, nonch\u00e9 le collezioni di porcellane provenienti dalle maggiori fabbriche del periodo, tra cui quella di Capodimonte, Vienna ed altre europee. Da quest'ambiente si pu\u00f2 raggiungere a nord la sala da pranzo che mostra un importante numero di vasi di porcellana decorati con motivi animali, floreali o storici e soprattutto un pregevole servizio di piatti della prima met\u00e0 del XIX secolo di Limoges con posate d'argento e bicchieri con lo stemma nobiliare della famiglia Pignatelli; a sud \u00e8 invece la biblioteca, caratterizzata da un pregevole parato alle pareti con mobilia intagliata in stile neo-rinascimentale e con poltrone tappezzate in cuoio con stemmi familiari. L'ambiente, che veniva utilizzato dagli Acton come sala da biliardo, espone inoltre diverse opere tra cui un \"Ritratto di Maria Carolina\" di ignoto autore del XVIII secolo, le tavole con le \"Storie della Vergine\" di Giovanni Filippo Criscuolo del 1530 circa, raffiguranti la \"Nascita della Vergine\", la \"Presentazione al Tempio\" e lo \"Sposalizio della Vergine,\" nonch\u00e9 la scultura in bronzo del \"Narciso\" di Vincenzo Gemito, firmata e datata 1886 e direttamente dedicata a Diego Pignatelli. Il ricco fondo bibliotecario conta 2000 testi e pi\u00f9 di 4000 microsolchi di lirica e classica; tra i libri conservati sono anche la serie completa del \"Real Museo Borbonico\" che cataloga ed illustra con stampe tutti i ritrovamenti vesuviani conservati poi nel palazzo degli Studi.\nL'altra met\u00e0 della villa \u00e8 composta dal salotto Azzurro, utilizzata storicamente dalla principessa Rosina come sala dove accogliere gli ospiti e che conserva ancora l'aspetto originario ottocentesco con decorazioni a dipinto sulla volta; la sala mostra inoltre testimonianze storiche legate alla famiglia Pignatelli attraverso fotografie ritraenti illustri ospiti della villa, come i membri di casa Savoia o di altre nobili famiglie d'Europa. Successiva alla sala Azzurra \u00e8 la sala delle feste le cui decorazioni a stucco, i dipinti e gli arredi, sono quelli originali eseguiti tra il 1870 ed il 1880 dal pittore romano Vincenzo Paliotti. La sala, che mostra anche un busto bronzeo opera di Manuel Tols\u00e0 del 1794 ritraente il conquistatore \"Fernando Cort\u00e9s\", avo dei Pignatelli, confluisce tramite un'apertura a tre ingressi aperti nella successiva sala dell'orchestra alle spalle della quale c'\u00e8 poi una piccola aula da ricambio utilizzata dalle illustri ospiti che in occasione dei balli avevano bisogno di riordinarsi l'aspetto. Di forma semicircolare, l'ambiente \u00e8 denominato salottino pompeiano per via delle decorazioni alle pareti eseguite dal fiorentino Guglielmo Bechi con stucchi in stile pompeiano. Gli affreschi, sempre a medesimo rimando, con figure femminili, vedute e amorini, sono invece attribuiti a Nicola La Volpe e Gennaro Maldarelli.\nSul lato frontale della villa, adibita a mostre e concerti, \u00e8 infine la pregevole veranda neoclassica, caratterizzata da una doppia linea di colonne neo-doriche sulla facciata e da sculture ottocentesche che decorano l'ambiente interno. Pensata in origine come spazio aperto verso il giardino antistante, fu chiusa da finestre e porte poste tra le colonne pi\u00f9 esterne intorno alla fine dell'Ottocento. Al suo interno sono conservati i due busti marmorei della seconda met\u00e0 del Settecento di \"papa Innocenzo XII Pignatelli\" e di \"papa Clemente XI Albani\", entrambe di Domenico Guidi, la scultura in marmo di \"Diego Pignatelli duca di Monteleone\", opera di Leonardo Pennino che ritrae il principe in posa e veste classica, a mo' di imperatore romano, la statua della \"Danzatrice\" di Carlo Chelli e infine tre sculture ottocentesche raffiguranti \"Venere con pomo\", \"Venere che esce dal bagno\" e \"Venere con delfino e putti alati\".\nMusei.\nAll'interno del complesso di villa Pignatelli hanno sede due musei: uno \u00e8 quello voluto da Rosina Pignatelli nel 1952, il Museo Diego Aragona Pignatelli Cort\u00e9s, che ha sede all'interno degli ambienti al pian terreno della villa, dove sono esposti nella loro collocazione originale gli oggetti posseduti dalla famiglia (argenti, bronzi, utensili, mobilia, quadri, etc etc), l'altro \u00e8 il Museo delle carrozze di villa Pignatelli, aperto nel 1975 con l'acquisizione di pezzi da collezioni private e che ha sede all'interno delle vecchie scuderie della villa, al pian terreno della palazzina Rothschild, posta nell'angolo nord-occidentale del parco."}
{"id": "499787", "revid": "125480072", "url": "https://it.wikipedia.org/wiki?curid=499787", "title": "Galleria Umberto I", "text": "La galleria Umberto I \u00e8 una galleria commerciale costruita a Napoli tra il 1887 e il 1890. \u00c8 dedicata a Umberto I d'Italia, come omaggio al Re e in ricordo della sua generosa presenza durante l'epidemia di colera del 1884, che mostr\u00f2 l'esigenza di un \"Risanamento\" della citt\u00e0.\nStoria.\nLa zona su cui sorge la galleria era gi\u00e0 intensamente urbanizzata nel XVI secolo ed era caratterizzata da un groviglio di strade parallele raccordate da brevi vicoli, che da via Toledo sboccavano di fronte a Castel Nuovo. Questi vicoli godevano di cattiva fama in quanto vi si trovavano taverne (famigerata era la taverna della Cagliantese o Cagliantesa) case di malaffare e vi si consumavano delitti di ogni genere. La fama conquistata dalla zona nei secoli, gi\u00e0 nota a Giambattista Basile che immortal\u00f2 le donne di malaffare del luogo nella sua opera \"Le muse napolitane\", si mantenne per quasi tutto l'Ottocento.\nNegli anni ottanta del XIX secolo il degrado del luogo tocc\u00f2 punte estreme: nei vicoli si ergevano edifici a sei piani, la situazione igienica era pessima e non fa meraviglia che tra il 1835 ed il 1884 in questa area si fossero verificate ben nove epidemie di colera. Sotto la spinta dell'opinione pubblica, dopo l'epidemia del 1884 si cominci\u00f2 a considerare un intervento governativo.\nNel 1885 fu approvata la legge per il risanamento della citt\u00e0 di Napoli (quel periodo fu appunto detto \"del risanamento\"), grazie alla quale la zona di Santa Brigida ricevette una nuova definizione territoriale. Furono presentate varie proposte, il progetto che risult\u00f2 vincente fu quello dell'ingegner Emmanuele Rocco, poi ripreso da Antonio Curri ed ampliato da Ernesto di Mauro successivamente. Tale progetto prevedeva una galleria a quattro braccia che si intersecavano in una crociera ottagonale coperta da una cupola. Le demolizioni degli edifici preesistenti (ad esclusione del palazzo Capone) iniziarono il 1\u00ba maggio 1887 ed il 5 novembre dello stesso anno fu posta la prima pietra dell'edificio. Nel giro di tre anni, precisamente il 19 novembre 1890, la nuova galleria veniva inaugurata.\nIncidente del 2014.\nIl pomeriggio del 5 luglio 2014 \u00e8 avvenuto il crollo di una parte del cornicione del rosone della galleria, presso l'entrata in Via Toledo: un ragazzo di quattordici anni, Salvatore Giordano (Marano di Napoli, 13 novembre 2000 \u2013 Napoli, 9 luglio 2014) \u00e8 rimasto gravemente ferito dal crollo, morendo all'ospedale Loreto Mare dopo quattro giorni di agonia. \nDescrizione.\nEsterno.\nL'ingresso principale, che si apre su via San Carlo, \u00e8 costituito da una facciata ad esedra, che in basso presenta un porticato architravato, retto da colonne di travertino e due archi ciechi, l'uno d'accesso alla galleria, l'altro aperto sull'ambulacro. Seguono un ordine di finestre a serliana, separate da coppie di lesene dal capitello composito, ed un secondo piano con finestre a bifora e lesene simili alle precedenti. L'attico presenta coppie di finestre quadrate e lesene dal capitello tuscanico, queste ultime tra le finestre sono scanalate.\nL'arco di destra mostra, sulle colonne, da sinistra verso destra, l\"Inverno\", la \"Primavera\", l\"Estate\" e l\"Autunno\", soggetti tradizionali che rappresentano lo svolgersi del tempo a cui sono legate le attivit\u00e0 umane, il \"Lavoro\" e il \"Genio della scienza\". Sul fastigio troviamo il \"Commercio\" e l\"Industria\" semisdraiati ai lati della \"Ricchezza\", miti della societ\u00e0 borghese.\nL'arco di sinistra mostra, sulle colonne, i quattro continenti l\"Europa\", l\"Asia\", l\"Africa\" e l\"America\". Nelle nicchie invece sono rappresentati, a sinistra, la \"Fisica\" e, a destra, la \"Chimica\". Sul fastigio, sdraiati, il \"Telegrafo\", a destra, e il \"Vapore\", a sinistra che affiancano la figura dell\"Abbondanza\". Si presenta dunque un'immagine positiva della scienza e del progresso capaci di unificare le diverse parti del mondo. Nel soffitto del porticato si notano una serie di tondi con divinit\u00e0 classiche. Gli dei raffigurati sono \"Diana\", \"Crono\", \"Venere\", \"Giove\", \"Mercurio\" e \"Giunone\".\nLe facciate minori hanno una struttura simile ma presentano unicamente decorazioni in stucco. La facciata su via Toledo reca, ai lati dell'ingresso, due coppie di putti con scudi nei quali sono rappresentati gli emblemi dei due seggi di Napoli: il cavallo frenato per Capuana a destra, ed una porta per Portanova a sinistra. La facciata su via Santa Brigida presenta, negli scudi retti dai putti, gli emblemi dei seggi di Porto, con l'uomo marino a sinistra, e di Montagna con i monti a destra. Ai lati dell'arco ci sono due pannelli allusivi alla guerra e alla pace. La facciata di via Verdi ha, negli scudi, gli emblemi del seggio di Nido, con un cavallo sfrenato a sinistra, e del Popolo, con la P a destra. Ai lati dell'arco sono presenti due pannelli allusivi all'abbondanza e alla ricchezza caratterizzati dalla coltivazione della terra e dall'esercizio della navigazione.\nInterno.\nL'interno della galleria \u00e8 costituito da due strade che si incrociano ortogonalmente, coperte da una struttura in ferro e vetro. Le delimitano alcuni palazzi, quattro dei quali con accesso dall'ottagono centrale. Le loro facciate rispecchiano quella principale: l'ordine inferiore, infatti, \u00e8 diviso da grandi lesene lisce, dipinte a finto marmo che inquadrano gli ingressi dei negozi e dei soprastanti mezzanini. Seguono al primo piano le serliane, al secondo le bifore, nell'attico le finestre quadrate.\nLa volta in vetro e ferro, progettata da Paolo Boub\u00e9e, riesce ad armonizzarsi perfettamente con la struttura in muratura: a ci\u00f2 contribuisce lo stretto rapporto fra le strutture portanti in muratura e quelle in ferro. Negli otto pennacchi della cupola otto figure femminili in rame sostengono altrettanti lampadari. Gli ampi ventagli posti nelle testate dei bracci recano complesse scene in stucco, tutte in relazione con la musica. Sul tamburo della cupola, decorato con finestre a semicerchio, \u00e8 visibile la Stella di Davide, riproposta in tutte e quattro le finestre. La ragione della sua presenza \u00e8 dovuta al fatto che la Galleria Umberto I \u00e8 la sede storica della massoneria napoletana, in particolare della loggia massonica Grande Oriente d'Italia. La stella di David in questo caso - oltre essere s\u00e9 stessa - in quanto \u00e8 formata da due triangoli invertiti, rappresenta il simbolo della massoneria.\nNel pavimento sotto la cupola si trovano mosaici con venti e segni dello zodiaco firmati dalla ditta Padoan di Venezia, che li realizz\u00f2 nel 1952 a sostituzione degli originali danneggiati dal calpestio e dalla guerra. I bombardamenti provocarono la distruzione di tutte le coperture in vetro. Presso gli ingressi busti e lapidi commemorano luoghi scomparsi e coloro che parteciparono alla realizzazione dell'opera.\nNel braccio verso via Verdi si trova una scritta che ricorda la locanda Moriconi che nel 1787 aveva ospitato Goethe. Entrando invece dal lato del Teatro San Carlo ci si imbatte nella lapide dedicata a Paolo Boub\u00e9e. Nella parte sottostante la galleria esiste un'altra crociera, di dimensioni minori, con al centro il teatro della \"Belle \u00c9poque\", il Salone Margherita, che per pi\u00f9 di vent'anni fu la sede principale dello svago notturno dei napoletani, accogliendo diversi importanti personalit\u00e0 nazionali come: Matilde Serao, Salvatore Di Giacomo, Gabriele D'Annunzio, Roberto Bracco, Ferdinando Russo, Eduardo Scarfoglio e Francesco Crispi.\nNel ventunesimo secolo.\nProgettata anche con l'intento di essere essa stessa un'opera monumentale, al pari delle altre circostanti (Maschio Angioino, Real Teatro San Carlo, Palazzo Reale, basilica di San Francesco Di Paola) la galleria Umberto I, sin dalla sua costruzione, divenne immediatamente un fondamentale polo commerciale della citt\u00e0 di Napoli, grazie anche all'ubicazione che la vede circondata dalle strade dello struscio quali via Toledo, via Santa Brigida e la non lontana via Medina. Anche per la sua vicinanza a importanti luoghi della cultura e della politica, la Galleria ben presto divenne anche centro mondano della citt\u00e0, a tal punto da essere scelta nel 1896 come sede della prima sala cinematografica della citt\u00e0, nonch\u00e9 una delle prime in Italia, voluta dal padovano Mario Recanati, dove furono proiettati i primi film dei fratelli Lumi\u00e8re.\nQuesta ha ospitato per oltre 50 anni gli \"sciusci\u00e0\", i lustrascarpe della citt\u00e0. Farsi lustrare le scarpe all'interno della galleria, era una usanza consentita agli uomini \"chic\" della citt\u00e0 di Napoli. Oggi questo \"rito\" \u00e8 scomparso, l' ultimo sciusci\u00e0 \"veterano\", Antonio Vespa, detto Z\u00ec Ton\u00ecino, \u00e8 morto nel 2018.https://www.ilmattino.it/napoli/cronaca/morto_zi_tonino_antonio_vespa_ultimo_sciuscia-3660670.html\nAll'interno della galleria ci sono gli ingressi di quattro stabili, strutturati su cinque piani, di cui i primi due sono utilizzati quasi unicamente per le attivit\u00e0 commerciali presenti in Galleria (per lo pi\u00f9 negozi di moda e abbigliamento, ristoranti e caff\u00e8 e un fastfood), mentre gli ultimi tre piani sono destinati ad uffici, qualche abitazione privata e ad alberghi. L'interno degli edifici ha recentemente subito un intervento di restauro che ha riportato all'aspetto originario le molte sculture decorative, gli imponenti busti e le caratteristiche decorazioni liberty. I lavori di restauro tuttavia non sono ancora ultimati ma pian piano procedono per riportare questa splendida struttura al suo antico splendore\nAl secondo piano della facciata principale c'\u00e8 il museo del corallo e ne occupa la gran parte, dai balconi del museo i rilievi di stucco della facciata del Teatro di San Carlo sono quasi \u201ca portata di mano\u201d e cos\u00ec pure le famose sculture marmoree di Carlo Nicoli che severamente sostengono le ampie finestre dei saloni principali."}
{"id": "499789", "revid": "6923", "url": "https://it.wikipedia.org/wiki?curid=499789", "title": "Voivodato di Suwa\u0142ki", "text": "Il voivodato di Suwa\u0142ki (in polacco: wojew\u00f3dztwo suwalskie) fu un'unit\u00e0 di divisione amministrativa e governo locale della Polonia negli anni 1975 - 1998. Il voivodato \u00e8 stato sostituito nel 1999, con la nuova suddivisione in voivodati, dal voivodato della Podlachia e dal voivodato della Varmia-Masuria.\nLa capitale era Suwa\u0142ki."}
{"id": "499790", "revid": "287204", "url": "https://it.wikipedia.org/wiki?curid=499790", "title": "Voivodato di Suwalki", "text": ""}
{"id": "499793", "revid": "1345932", "url": "https://it.wikipedia.org/wiki?curid=499793", "title": "Basilica santuario di Santa Maria del Carmine Maggiore", "text": "La basilica santuario del Carmine Maggiore \u00e8 una delle pi\u00f9 grandi basiliche di Napoli.\nRisalente al XIII secolo, \u00e8 oggi un esempio pregevole del barocco napoletano; si erge in piazza Carmine a Napoli, in quella che un tempo formava un tutt'uno con la piazza del Mercato, teatro dei pi\u00f9 importanti avvenimenti della storia napoletana. Il popolo napoletano ha l'abitudine di usare l'esclamazione \"Mamma d'o Carmene\", proprio per indicare lo stretto legame con la Madonna Bruna.\nOrigini.\nLa tradizione racconta che alcuni monaci, fuggendo dalla persecuzione dei saraceni in Palestina, venendo in Napoli, portarono un'immagine della \"Madonna Glicofilusa\" da essi venerata sul monte Carmelo, culla del loro ordine. Vi era in Napoli, presso la marina fuori dalla citt\u00e0, una piccola cappella dedicata a san Nicola che fu concessa ai monaci, che da allora vi s'insediarono e collocarono l'immagine della Madonna in un luogo detto \"la grotticella\".\nMa il primo documento storico della presenza dei carmelitani a Napoli si ha nel 1268, quando i cronisti del tempo descrivono il luogo del supplizio di Corradino di Svevia nella piazza antistante la chiesa di Santa Maria del Carmine.\nIn realt\u00e0, l'icona della \"Vergine Bruna\" (per il colore della pelle) sembra opera di scuola toscana del XIII secolo. \u00c8 una tavola rettangolare, alta un metro e larga 80 centimetri. L'immagine \u00e8 del tipo detto \"della tenerezza\", in cui i volti della Madre e del Figlio sono accostati in espressione di dolce intimit\u00e0 (modello bizantino della Madonna Glykophilousa). \nCome in ogni icona ne possiamo leggere un messaggio:\nCorradino di Svevia.\nFiglio di Corrado IV, morto quando aveva quattordici anni, erede della casata degli Hohenstaufen, Corradino crebbe in disparte, in Baviera, mentre sul trono italiano sedeva illegittimamente Manfredi.\nDopo la morte dello zio Manfredi (sconfitto da Carlo I d'Angi\u00f2 nella battaglia di Benevento nel 1266) i ghibellini italiani ne implorarono la venuta nella penisola e Corradino, nel settembre del 1267, mosse finalmente alla riconquista del suo regno. Entr\u00f2 senza ostacoli e fu accolto calorosamente, ma giunto a Tagliacozzo trov\u00f2 il nemico accampato; lo scontro fu cruento e vide la disfatta dell'armata di Corradino, che riusc\u00ec a mettersi in salvo insieme all'amico Federico d'Austria fuggendo verso le paludi pontine. Traditi dai Frangipane vennero consegnati a Carlo d'Angi\u00f2, che con sommario processo li condann\u00f2 alla pena capitale eseguita mediante decapitazione il 29 ottobre 1268. I corpi dei giovani furono dapprima gettati in un fosso coperto da pietre, poi grazie alle preghiere dell'arcivescovo di Napoli, le loro salme furono sepolte all'interno della chiesa del Carmine.\nNel 1670, dovendosi abbassare il pavimento della chiesa, furono trovate due casse di piombo: una portava l'iscrizione Regis Corradini Corpus, all'interno avvolto in un lenzuolo usurato dal tempo, lo scheletro con il teschio sul petto e una spada al fianco.\nNel 1847 Massimiliano II di Baviera fece erigere il \"monumento a Corradino\", disegnato dal danese Bertel Thorvaldsen e realizzato da Schopf e al suo interno furono poste le ossa che fino ad allora avevano riposato nel cappellone della Madonna.\nNel settembre del 1943 si present\u00f2 in chiesa un gruppo di soldati tedeschi intenzionati a portare via i resti mortali di Corradino e intimarono a padre Elia Alleva (unico religioso rimasto in custodia del tempio) di mostrare il luogo della sepoltura. Il religioso pens\u00f2 bene di portarli nel luogo ove si trova ancora oggi la lapide, frantumata per chi sa quali motivi e mutila delle parti che hanno indotto all'errore. Il sesto rigo, inizia con le seguenti parole: \"il piedistallo\". Manca evidentemente la parte precedente; secondo il Quagliarella la parola mancante \u00e8 \"dietro\", ma in realt\u00e0 dovrebbe essere \"dentro il piedistallo\". I tedeschi interpretarono la lapide mutila secondo le indicazioni di Quagliarella e in pochissimo tempo tolsero il cancelletto che \u00e8 davanti al monumento e spostarono la statua con tutto il piedistallo due o tre metri dal suo posto. Furono spezzate le tre lapidi che erano a terra ma senza trovare niente; non si arresero e fecero anche un grosso buco nel muro del pilastro alle spalle del monumento, anche stavolta senza esito positivo. Andarono via e oggi le ossa di Corradino riposano ancora nel piedistallo della statua.\nIl miracolo del crocifisso.\nIl miracolo del crocifisso \u00e8 legato alla lotta, nel secolo XV, tra gli Angioini e gli Aragonesi, per il dominio di Napoli. Gi\u00e0 dominava in Napoli Renato d'Angi\u00f2, il quale aveva collocato le sue artiglierie sul campanile del Carmine, trasformandolo in vera fortezza, quando Alfonso V d'Aragona assedi\u00f2 la citt\u00e0, ponendo l'accampamento sulle rive del Sebeto, nelle vicinanze dell'attuale borgo Loreto.\nSecondo la tradizione, il 17 ottobre 1439 l'infante Pietro di Aragona fece dar fuoco a una grossa bombarda detta la Messinese, la cui grossissima palla (ancora conservata nella cripta della chiesa), sfond\u00f2 l'abside della chiesa e and\u00f2 in direzione del capo del crocifisso che, per evitare il colpo, abbass\u00f2 la testa sulla spalla destra, senza subire alcuna frattura.\nIl giorno seguente, mentre l'infante Pietro dava di nuovo ordine di azionare la Messinese, un colpo partito dal campanile, dalla bombarda chiamata la Pazza, gli tronc\u00f2 il capo.\nRe Alfonso tolse allora l'assedio, ma quando, ritornato all'assalto nel 1442, il 2 giugno entr\u00f2 trionfalmente in citt\u00e0, il suo primo pensiero fu di recarsi al Carmine per venerare il crocifisso e, per riparare l'atto insano del defunto fratello, fece costruire un sontuoso tabernacolo. Questo per\u00f2, compiuto dopo la morte del re, accolse la miracolosa immagine il 26 dicembre del 1459. Da allora, l'immagine viene svelata il 26 dicembre di ogni anno e resta visibile al gran concorso di fedeli per otto giorni, fino al 2 gennaio. La stessa cerimonia si ripete nel primo sabato di Quaresima per ricordare l'avvenimento del 1676, in cui Napoli fu risparmiata da una terribile tempesta, sedata secondo la leggenda popolare dall'intercessione del crocifisso svelato in via eccezionale per l'occasione nefasta. Ai danni subiti dal complesso nel 1439 deve ricollegarsi la spesa di 300 ducati fatta da Cristoforo Caetani, conte di Fondi, per la sistemazione del dormitorio del convento. Tra il 1467 e il 1473 il figlio del conte Cristoforo, Onorato II Gaetani d'Aragona erog\u00f2 4.000 ducati per lavori che riguardarono il presbiterio della chiesa, danneggiato dal terremoto del 1456, e forse anche la grotta sottostante all'altar maggiore, dove allora si trovava la \"cona\" marmorea che proteggeva il dipinto della Madonna Bruna.\nMiracolo e devozione del mercoled\u00ec.\nNel 1500 in occasione dell'Anno Santo la confraternita dei Cuoiai port\u00f2 a Roma in processione il crocifisso (che si trova ancora nel transetto laterale) e la \"Madonna Bruna\".\nNumerosi miracoli si verificarono nel corso del pellegrinaggio; l'immagine rimase per tre giorni nella basilica di San Pietro in Vaticano, durante i quali, sparsasi la fama dei suoi prodigi in Roma, tutti i fedeli furono attirati a essa, tanto che il papa Alessandro VI, temendo che il fervore dei fedeli si attenuasse nella visita delle basiliche, ne ordin\u00f2 il rientro a Napoli.\nL'icona della Madonna che prima del pellegrinaggio era in un luogo detto \"la grotticella\" fu spostata sull'altare maggiore e successivamente posta in una cona di marmo, con figure di profeti, opera attribuita ai fratelli Malvito che operarono a Napoli tra il 1498 e il 1524.\nDopo eventi cos\u00ec sorprendenti, Federico d'Aragona, il quale reggeva la citt\u00e0 di Napoli, ordin\u00f2 che per il 24 giugno, giorno di mercoled\u00ec, tutti i malati del regno si portassero al Carmine per implorare dal cielo, la sospirata salute.\nInfatti, nel giorno stabilito, alla presenza dei sovrani e del popolo, durante la consacrazione, un raggio di vivissima luce si posava contemporaneamente sull'icona della Bruna e sopra gli infermi, i quali in un istante furono guariti o videro alleviati i loro mali.\nDa allora si scelse il mercoled\u00ec come giorno da dedicare tutto alla Madonna Bruna, e ancora oggi, dopo 500 anni, numerosi fedeli vengono in pellegrinaggio da ogni parte della citt\u00e0 e della provincia, per deporre ai piedi della \"Mamma d'o Carmene\" un fiore, una preghiera, un ringraziamento.\nMasaniello.\nFilippo IV di Spagna, mand\u00f2 come vicer\u00e9 a Napoli il Duca d'Arcos, il quale volendo trarre sempre pi\u00f9 somme di denaro per la Spagna, imponeva alla citt\u00e0 tra le altre gabelle, quella sulla frutta. Il 7 luglio 1647, mentre si preparavano i festeggiamenti per la Madonna del Carmine, il popolo napoletano, capeggiato da Masaniello (che a sua volta era politicamente manovrato da don Giulio Genoino), insorse contro il vicer\u00e9 chiedendo l'abolizione delle gabelle, incendiando case, facendo vittime e distruggendo ogni cosa che appartenesse ai nobili, nemici del popolo. Gli storici dell'Ottocento dipingono questa rivoluzione come antispagnola e antimonarchica, ma studi recenti ne dimostrano l'incongruenza, a partire dal grido con cui fu sollevato il popolo: \u00abViva il re di Spagna, mora il malgoverno\u00bb. Intanto la chiesa e il convento divennero luogo di comizi popolari, per cui si stipulavano negoziati tra popolo e vicer\u00e9.\nGioved\u00ec 11 luglio, Masaniello cavalc\u00f2 con il cardinale Filomarino e il nuovo \"eletto del popolo\" Francesco Antonio Arpaia, tra le acclamazioni e i festeggiamenti dei popolani fino a Palazzo Reale, per incontrare il vicer\u00e9. Alla presenza del duca d'Arcos, a causa di un improvviso malore, perse i sensi e svenne iniziando a manifestare i primi sintomi di quell'instabilit\u00e0 mentale che gli procur\u00f2 poi l'accusa di pazzia. Durante l'incontro, dopo un infruttuoso tentativo di corruzione, il pescatore fu nominato \"capitano generale del fedelissimo popolo napoletano\".\nIl 16 luglio, giorno della festa della Madonna del Carmine, dalla finestra di casa sua, cerc\u00f2 inutilmente di difendersi dalle accuse di pazzia e tradimento che provenivano dalla strada. Sentendosi braccato cerc\u00f2 rifugio nella chiesa del Carmine, e qui, interrompendo la celebrazione della messa, si spogli\u00f2 nudo e inizi\u00f2 il suo ultimo discorso al popolo napoletano. I frati lo invitarono a porre fine a quel gesto poco edificante, ed egli obbed\u00ec, mettendosi a passeggiare nel corridoio principale del convento. L\u00e0 lo raggiunsero alcune persone armate, che prima gli tirarono quattro colpi di archibugio, togliendogli la vita, e poi lo decapitarono. La testa mostrata al vicer\u00e9 fu portata in giro per la citt\u00e0 mentre il corpo fu buttato in un fosso fuori dalla porta del Carmine. Non erano passate ventiquattr'ore che subito si videro i frutti dell'uccisione di Masaniello: il peso del pane diminuito e le gabelle rimesse in vigore. Il popolo si rese subito conto dell'errore e cos\u00ec ne raccolse il cadavere lavandolo nelle acque del Sebeto, la testa fu ricongiunta al corpo e subito portato in processione, il corpo fu sepolto all'interno della chiesa del Carmine. Alle tre del mattino, finita la processione, fu data sepoltura al feretro nella chiesa del Carmine, dove i resti di Masaniello rimasero fino al 1799. In quell'anno, dopo aver represso la congiura giacobina per la Repubblica Napoletana, Ferdinando IV di Borbone ne ordin\u00f2 la rimozione al fine di evitarne l'idolatria popolare.\nFino agli anni sessanta del secolo scorso, nemmeno una parola ricordava i luoghi che videro l'uccisione e la sepoltura di Masaniello: fu cos\u00ec che i carmelitani decisero di tramandare ai posteri il ricordo di quegli eventi con due lapidi, una nel convento dei frati, l'altra in chiesa nel luogo della sepoltura.\nEsterno.\nLa facciata.\nLa facciata attuale risale al 1766; fu elaborata da Giovanni del Gaizo, in sostituzione dell'antica, rovinata dai fulmini e specialmente dal terremoto del 1456, ricostruita nel 1631 e nuovamente rinnovata durante la rivoluzione di Masaniello quando le cannonate spagnole la colpirono per sbaglio. Prima della seconda guerra mondiale, la porta di ingresso era una vera opera d'arte, tutta intagliata a traforo. A lavori ultimati, si accorsero che la facciata era riuscita tanto bassa da far comparire il tetto della chiesa; pensarono allora a coprirlo con il frontale che si vede tuttora.\nSul lato sinistro si pu\u00f2 ammirare il monumento ai caduti del quartiere, durante la prima guerra mondiale.\nIl campanile.\nBench\u00e9 costruito contemporaneamente alla chiesa, di esso si parla la prima volta nel 1439, durante la guerra tra Angioini e Aragonesi. \nPi\u00f9 volte danneggiato e ricostruito assume l'aspetto attuale nella prima met\u00e0 del XVII secolo.\nI primi tre piani sono costruiti (partendo dal basso) nello stile ionico, dorico e corinzio, e si devono all'architetto Giovan Giacomo Di Conforto. Questa parte, iniziata nel 1615 con la offerta di 150 ducati, venne completata nel 1620. Nel 1622 fu innalzato il primo piano ottagonale sotto la cui cornice si legge un'iscrizione; nel 1627 fu portato a termine il secondo piano ottagonale e nel 1631, il domenicano fra Giuseppe Nuvolo, costru\u00ec la cuspide ricoperta di maioliche dipinte. In cima troneggia la croce, su di un globo di rame del diametro di 110 centimetri. L'intera struttura \u00e8 alta 75 metri.\nLe campane.\nSul loro numero originario non ci sono notizie; verso il 1500 se ne contavano quattro, nel corso dei secoli vennero fuse pi\u00f9 volte e raggiunsero l'attuale numero di cinque: \nIl governo di Gioacchino Murat le aveva requisite per coniare moneta, ma alcuni possidenti del quartiere le fecero lasciare al loro posto, sborsando la somma corrispondente.\nChiostro.\nOriginariamente serviva da luogo di ricreazione dei frati e la sua costruzione \u00e8 contemporanea a quella della chiesa. Al posto dei piani superiori del convento girava un ordine di loggiato e la parte abitata era costituita dal cosiddetto salone, oggi adibito a refettorio. Le pareti interne del porticato furono affrescate da Leonardo de Grazia da Pistoia e completate, nel 1606, da Giovanni Balducci; gli affreschi rappresentano scene della vita dei santi Elia ed Eliseo, scene di storia dell'Ordine carmelitano e scene di santi carmelitani. La volta ha pitture in stile pompeiano. Il pavimento \u00e8 a quadroni di piperno e marmo bianco di Caserta. Nel mezzo dell'ala meridionale sorge la torretta con orologio a quadrante in maiolica arabescata di scuola napoletana del XVIII secolo; nell'ala di fronte si ammira invece una meridiana con una lapide al di sotto che ricorda la costruzione del secondo piano del convento. Al centro del giardino \u00e8 collocata una fontana in marmo del XVI secolo con due ninfee giacenti ai lati.\nInterno.\nOriginariamente la chiesa fu costruita nell'austero stile gotico, come le altre chiese angioine di Napoli.\nTra il 1753 e il 1766, fu coperto completamente l'antico stile gotico, per fare posto allo stile barocco napoletano fino a raggiungere l'aspetto attuale. I lavori furono affidati all'architetto Nicola Tagliacozzi Canale, che venne aiutato dai marmisti fratelli Cimmafonti e dallo stuccatore Gargiulo. La chiesa \u00e8 preceduta da un ampio atrio, sotto il cui pavimento furono sepolti alla rinfusa alla caduta della Repubblica Napoletana del 1799, molti dei giustiziati nell'attigua piazza Mercato, tra cui ricordiamo: Cristoforo Grossi, Eleonora Pimentel Fonseca, Luisa Sanfelice, Mario Pagano, Domenico Cirillo, Ignazio Ciaia, Luigi Bozzaotra, Nicola Neri. Nell'atrio possiamo ammirare un altarino, opera di Tommaso Malvito e dedicato a Santa Barbara, protettrice contro i fulmini, e l\u00ec collocata perch\u00e9 vi \u00e8 la base del campanile, pi\u00f9 volte rovinato dai fulmini. La tela di \"Santa Barbara\" attribuita a Luca Giordano, non \u00e8 pi\u00f9 esposta al pubblico.\nL'interno, ricco di marmi policromi, \u00e8 caratterizzato da un'ampia navata fiancheggiata da cappelle intercomunicanti e chiuse da balaustre e cancelli in ferro battuto con ornati di ottone, e da un moderno soffitto a cassettoni che sostituisce quello seicentesco in legno, distrutto durante la seconda guerra mondiale a causa di un aeromoto causato dallo scoppio della nave Caterina Costa nel porto di Napoli. Nel mezzo del soffitto si trova una statua in legno raffigurante la \"Vergine del Carmine\" opera di Mario Corajola del 1955.\nLe cappelle.\nSul lato destro, entrando dalla porta grande, abbiamo le seguenti cappelle:\nSul lato sinistro, entrando dalla porta grande, abbiamo le seguenti cappelle:\nGli organi.\nSulla porta di ingresso si trova il monumentale organo costruito nel 1907 dalla ditta Francesco Mascia e ammodernato nel 1973; \u00e8 noto per essere stato il primo strumento a diffondere via radio, per l'allora EIAR, dei concerti d'organo tenuti dal maestro Franco Michele Napolitano. Lo strumento ha 4\u00a0800 canne.\nAi due lati della navata invece sorgono due organi costruiti alla veneziana; le casse degli strumenti sono un pregevole intaglio ligneo. Il primo strumento fu realizzato nel 1483 da Lorenzo di Jacopo da Prato, poi nel 1714 furono costruiti i due organi attuali da Felice Cimmino; col crollo del soffitto del 1762, fu lasciato funzionante solo quello che si trova sul lato destro, mentre l'altro ha solo il finto prospetto di canne.\nTransetto.\nLa sua volta conserva gli avanzi dell'architettura gotica.\nEntrambe le cappelle del transetto presentano scene affrescate sulle volte e tele di Francesco Solimena. Per l'altare destro il maestro campano realizz\u00f2 nel 1708 l\"'Assunta\", capolavoro dei suoi anni maturi; mentre sopra quello sinistro dipinse in anni precedenti le figure dolenti di \"Giovanni\" e della \"Vergine\" ai lati del quattrocentesco \"Crocifisso dei cuoiai\".\nL'abside.\nL'abside risplende per ricchezza e preziosit\u00e0 di marmi lavorati a commesso, opera di Cosimo Fanzago del 1670. Alle pareti si aprono quattro nicchie contenenti quattro anfore di alabastro ornate da festoni in bronzo dorato. L'altare maggiore si presenta come uno dei migliori lavori esistenti a Napoli, per la grande variet\u00e0 che presenta nei marmi pregiati e pietre preziose, quali agate, onici, lapislazzuli, madreperla, ametiste e altri marmi preziosi.\nDietro l'altare maggiore si apre l'arco che rende visibile dalla chiesa la cappella e l'icona della \"Madonna Bruna\".\nLa sacrestia.\nLa sacrestia fu eseguita su disegno di Nicola Tagliacozzi Canale.\nGli affreschi raffiguranti il \"Sacrificio di Elia\" (sul soffitto) e la \"Fame in Samaria\" (sulla parete) con i sei medaglioni raffiguranti santi carmelitani, sono opera di Filippo Falciatore.\nL'altare sul fondo \u00e8 stato voluto da re Carlo III di Borbone, che lo fece dedicare ai santi Carlo e Amalia, oltre che alla Madonna e a San Sebastiano. Il dipinto \u00e8 di Filippo Falciatore.\nI finti armadi sono di radice di noce e vengono intramezzati da sei mostre di porta di marmo rosso.\nSulla destra, una porta conduce alla sala del lavabo, attualmente sala delle offerte, nel suo interno si pu\u00f2 ammirare un bel lavabo in marmo a commessi con stemma carmelitano, il bassorilievo che descrive il miracolo del crocifisso, e un bell'altare con una tela raffigurante l'esaltazione della croce.\nUn'altra porta conduce alla Sala del Capitolo, attualmente vi \u00e8 la sala delle confessioni nella quale \u00e8 possibile ammirare due medaglioni di legno lavorati a intarsio e raffiguranti \"La parabola del figliuol prodigo\" e \"Ges\u00f9 buon pastore\".\nSul lato sinistro, una porta conduce all'altare maggiore, l'altra alla Cappella della Madonna e alla sala degli ex voto.\nVi \u00e8 inoltre nell'angolo a sinistra di chi entra, l'ombrello che ricorda la dignit\u00e0 di Basilica minore, al cui rango fu elevata da papa Benedetto XV nel novembre del 1917.\nIncendio del campanile.\nOgni anno, il 15 luglio, in occasione dei festeggiamenti in onore della Beata Vergine Maria del Monte Carmelo, ha luogo il tradizionale simulacro di \"incendio\" del campanile. Quando sia iniziata questa tradizione non \u00e8 conosciuto, ma sappiamo che gi\u00e0 ai tempi di Masaniello c'era l'usanza di fingere un attacco a un fortino in legno costruito in piazza del Mercato per poi chiudere la rappresentazione con l'incendio dello stesso. Masaniello, era uno dei capi dei lazzari che assalivano il fortino, e la sua rivolta inizi\u00f2 proprio durante i preparativi della festa del Carmine. Durante il regno dei Borbone, i sovrani di Napoli omaggiavano la Vergine, regalando ogni anno due barili di polvere pirica per gli spettacoli esterni. Nel secolo scorso, la festa richiamava folle da ogni parte della citt\u00e0 e della provincia, caratteristiche erano le bancarelle dei venditori di \"impepate di cozze\", di \"cocomeri\", e soprattutto la tradizione casalinga del tarallo e della birra al balcone di casa propria mentre si ascoltavano le canzoni radiodiffuse per le vie del quartiere.\nAlle ore 22:00 del 15 luglio si spengono le luci della piazza, e ha inizio lo spettacolo: girandole colorate richiamano l'attenzione dei presenti, poi dei bengala colorati con la scritta \"Napoli devota alla Madonna Bruna\" ricordano allo spettatore che quello spettacolo appartiene al popolo, e cos\u00ec, ha inizio l'incendio del campanile. Un razzo chiamato dai tecnici \"'o sorece\" (il topo) parte dall'attiguo terrazzo per colpire il piano delle campane e in un turbinio di esplosioni ha inizio l'incendio: delle piogge colorate rivestono l'intera mole del campanile e illuminano a giorno la piazza, poi tra sbuffi di fuoco e scoppi si accende la croce in cima al campanile (posta a 75 metri di altezza) e cos\u00ec, mentre infuria l'incendio, una stella luminosa va a prendere l'immagine della \"Madonna\", che, salendo verso il campanile, doma e spegne le fiamme."}
{"id": "499794", "revid": "729019", "url": "https://it.wikipedia.org/wiki?curid=499794", "title": "Torsten Frings", "text": "Una delle ultime bandiere del Werder Brema degli anni duemila: in carriera vince 8 titoli tra Werder, Bayern Monaco e Toronto FC, prima di ritirarsi dal calcio giocato. Cresce nell'Alemannia Aachen, passando poi al Werder: resta a Brema sei anni prima di cambiare colori, vestendo anche per qualche anno le maglie di Borussia Dortmund (con i gialloneri debutta e realizza il suo primo gol in Champions League) e Bayern Monaco, ritornando al Werder nel 2005 e rimanendovi fino al 2011, quando vola a Toronto per chiudere la carriera nella MLS nel 2012.\nMediano o interno di centrocampo, totalizza 661 presenze e 84 gol da professionista, 79 gettoni con la Germania, giocando due Europei (quello del 2008 perso in finale contro la Spagna), due Mondiali (tra cui quello del 2002 perso in finale contro il Brasile) e una Confederations Cup.\nCarriera.\nClub.\nDebutta con la maglia dell'Alemannia Aachen, squadra di terza serie, prima di andare al Werder Brema nella stagione 1996-97. Con i verdi riesce a vincere la Coppa Intertoto 1998 e la Coppa di Germania 1998-1999 ai danni del Bayern Monaco. Pochi mesi dopo, perde la finale di Coppa di Lega tedesca proprio contro il Bayern. A fine stagione, per il secondo anno consecutivo, disputa la finale di Coppa di Germania ancora una contro il Bayern Monaco, ma in quest'occasione il Werder viene sconfitto con un netto 3-0 dalla squadra allenata da Ottmar Hitzfeld. Nel 2002 firma un contratto quadriennale con il Borussia Dortmund con un ingaggio dichiarato di 10 milioni di euro e nella prima stagione disputa anche 12 partite di Coppa UEFA, segnando in entrambe le sfide contro la Lokomotiv Mosca.\nLa sua stagione 2003-04 comincia solo il 30 gennaio contro lo Schalke 04, prima partita dopo l'infortunio al ginocchio patito contro il Bochum a luglio. Nella parte finale del campionato prende il posto di Tom\u00e1\u0161 Rosick\u00fd come regista e segna 4 gol in 16 partite, prima di firmare un contratto triennale con il Bayern Monaco. Con la maglia dei bavaresi vince la finale di Coppa di Lega proprio contro la sua ex squadra, il Werder. Nonostante a Monaco di Baviera vinca campionato e Coppa di Germania, condite da 29 presenze in Bundesliga e 10 in Champions League, non ama giocare nella squadra di Felix Magath, che lo impiega fuori ruolo.\nNel giugno del 2005 ritorna quindi al Werder Brema, firmando un contratto triennale. In questa stagione il termina secondo in Bundesliga alle spalle dei rivali dei rivali del Bayern Monaco, dopo una lunga lotta per il primato conclusasi nelle ultime giornate di campionato. In UEFA Champions League l'avventura del Werder termina agli ottavi. La stagione successiva con il Werder vince la finale di Coppa di Lega ai danni del Bayern Monaco. Inoltre, in questa stagione con il Werder si laurea campione d'inverno, salvo poi concludere il campionato \"solamente\" al terzo posto. L'avventura in UEFA Champions League termina alla fase a gironi con un terzo posto, permettendo al Werder Brema di essere ripescato in Coppa UEFA, dove la squadra termina la sua avventura in semifinale. La stagione successiva conclude il campionato con un secondo posto. Per il secondo anno consecutivo l'avventura in UEFA Champions League termina con un terzo posto, concludendo poi l'avventura in Coppa UEFA agli ottavi. La stagione 2008-2009 termina con un clamoroso decimo posto, peggior risultato del Werder durante la gestione di Thomas Schaaf. L'avventura in UEFA Champions League si conclude, nuovamente, con un terzo posto nella fase a gironi. Tuttavia il Werder Brema arriva in finale della Coppa UEFA 2008-2009, eliminando sul suo cammino Milan, Saint-\u00c9tienne, Udinese e i connazionali dell'Amburgo: la squadra biancoverde verr\u00e0 sconfitta solo in finale dagli ucraini dello Shakhtar Donetsk. Il Werder si rifar\u00e0 vincendo la Coppa di Germania contro il . L'anno dopo invece il Werder arriva terzo in campionato e perde la finale di Coppa di Germania. Nell'andata dei play-off per la Champions League 2010-2011, Frings segna su rigore il secondo gol alla Sampdoria, rete che si riveler\u00e0 importante per il passaggio alla fase a gironi.\nIl 18 maggio 2011 annuncia il suo ritiro dal calcio giocato, ma due mesi dopo cambia idea firmando per il Toronto FC. Il 26 febbraio 2013 in conferenza stampa annuncia di aver terminato definitivamente la propria carriera da giocatore.\nNazionale.\nDebutta in nazionale il 27 febbraio 2001 contro la Francia. Con la maglia della nazionale tedesca ha disputato i Mondiali del 2002 e del 2006, gli Europei del 2004 e quelli del 2008 in Svizzera e Austria.\nAllenatore.\nDal 2013 diventa vice allenatore del Werder Brema II, la seconda squadra del Werder Brema, e nel 2014 segue il suo capo allenatore Viktor Skrypnyk promosso in prima squadra, facendogli sempre da vice, fino al settembre 2016, quando viene esonerato l'intero staff.\nIl 27 dicembre 2016 viene annunciato come nuovo capo allenatore del Darmstadt, squadra che stava occupando l'ultimo posto in classifica in Bundesliga. Il club ha chiuso la stagione con lo stesso piazzamento, retrocedendo in 2. Bundesliga. Frings \u00e8 stato confermato in panchina nonostante la retrocessione, ma nel dicembre 2017 \u00e8 stato esonerato dopo una serie di 11 partite senza vittorie. Il 14 luglio 2020 viene nominato come nuovo allenatore dell'SV Meppen ma viene esonerato il 14 aprile 2021 lasciando la squadra in zona retrocessione.\nStatistiche.\nPresenze e reti nei club.\n\"Statistiche aggiornate al 23 agosto 2012.\""}
{"id": "499795", "revid": "123815946", "url": "https://it.wikipedia.org/wiki?curid=499795", "title": "Superphylum", "text": "Il superphylum (in genere reso al plurale con superphyla) \u00e8 una suddivisione tassonomica del regno animale e del regno vegetale. Raggruppa pi\u00f9 phyla all'interno di uno stesso sottoregno.\nCome altre suddivisioni di alto livello degli esseri viventi viene preferibilmente definito dagli studiosi in modo da raggruppare entit\u00e0 di livello tassonomico inferiore che abbiano un'origine comune.\nNon tutti i phyla sono raggruppati in superphyla; questi infatti, analogamente a quanto capita per altre unit\u00e0 tassonomiche quali ad esempio le trib\u00f9 o gli infraordini, vengono definiti solo nelle linee evolutive che presentano al loro interno maggiore variabilit\u00e0."}
{"id": "499796", "revid": "647088", "url": "https://it.wikipedia.org/wiki?curid=499796", "title": "Sora (Kingdom Hearts)", "text": " \u00e8 il protagonista della serie di videogiochi \"Kingdom Hearts\". Si presenta come un giovane inizialmente insicuro e debole rispetto all'amico Riku, verso il quale nutre una stima smisurata. Ben presto ai due si aggiunge anche una ragazza, Kairi, che Sora e Riku trovano sulla spiaggia dell'isola in cui vivono. Eroe dal cuore puro ed animo nobile, col proseguire della vicenda acquista sempre pi\u00f9 fiducia in s\u00e9 stesso arrivando ad affrontare con coraggio anche i nemici pi\u00f9 temibili. Il suo nome in giapponese significa , in contrapposizione a e a - quest'ultimo contiene il kanji per . Sora custodisce in s\u00e9 il cuore di Ventus e lo spirito di Roxas, quest'ultimo il suo Nessuno. Inoltre dentro Sora c'\u00e8 Xion, la sua Replica creata dall'Organizzazione XIII per duplicare i poteri di Roxas e far s\u00ec che Sora non si risvegliasse mai.\nAll'inizio di \"Kingdom Hearts\" ha quattordici anni e in \"Kingdom Hearts II\", avendo dormito per un anno per poter ripristinare completamente i suoi ricordi, ne ha quindici. In origine poteva impugnare il Keyblade grazie alla presenza del cuore di Ventus in lui ma durante gli avvenimenti di \"Kingdom Hearts\", Sora diventer\u00e0 l'effettivo custode della Catena regale grazie alle sue imprese. In \"Kingdom Hearts II\" questa cosa si traduce infatti nella possibilit\u00e0 di usare ora due Keyblade alla volta, come durante le fasi finali dello scontro con Xemnas in cui Sora assalta il capo dell'Organizzazione impugnando sia il suo Keyblade che quello di Riku o in alcune Fusioni che pu\u00f2 usare nel gioco.\n\u00c8 arrivato al quinto posto nella classifica dei migliori personaggi di videogiochi di sempre secondo un sondaggio di Famits\u016b.\nIdeazione del personaggio.\nSora \u00e8 stato progettato da Tetsuya Nomura come protagonista di \"Kingdom Hearts\". Tuttavia, non era originariamente previsto per essere il protagonista poich\u00e9 la Disney voleva che fosse Paperino a ricoprire il ruolo, mentre Square voleva Topolino. Nomura ha disegnato Sora con i concetti dei personaggi Disney in mente, basando il suo abbigliamento sui tipici guanti bianchi di Topolino, pantaloncini rossi e scarpe gialle giganti. Sora originariamente brandiva un'arma simile a una motosega; tuttavia, l'arma non \u00e8 stata ben accolta dalla Disney, il che ha portato Nomura a ridisegnare l'arma in un Keyblade. \u00c8 stato anche progettato con alcuni tratti somatici ispirati ad un leone, che sono stati rimossi poich\u00e9 lo staff li ha trovati simili a quelli del protagonista di \"Final Fantasy IX\" Zidane Tribal. Dopo un colloquio con lo staff Disney, il design \u00e8 stato ulteriormente rielaborato e Nomura lo ha terminato dopo una notte di lavoro. Essendo originariamente un nuovo personaggio nel primo \"Kingdom Hearts\", Square ha aggiunto personaggi di \"Final Fantasy\" che supportassero il protagonista.\nUno dei concetti principali del personaggio di Sora nella serie \u00e8 che, secondo Nomura, \u00e8 un ragazzo normale invece che un essere soprannaturale, anche se \u00e8 profondamente connesso con altri personaggi della serie. Con Sora, Nomura vuole dare ai giocatori il messaggio che anche se non sono \"persone importanti\", hanno l'opportunit\u00e0 di realizzare grandi cose. Ci\u00f2 \u00e8 stato sottolineato nel finale segreto di \"Birth by Sleep\", che Nomura sperava che i giocatori trovassero perch\u00e9 mostrava il potenziale di Sora di influenzare la vita di tutti. Nelle prime versioni dello sviluppo di \"Birth by Sleep\", Nomura pensava che Ventus sarebbe stato effettivamente Sora prima di rinascere, ma a causa del feedback negativo dall'estero, quella trama \u00e8 stata scartata. Nomura ha affermato che il nome di Sora pu\u00f2 essere interpretato come \"cielo\", poich\u00e9 \u00e8 quello che vuol dire in giapponese \"sora\" (\u7a7a). Questo nome \u00e8 stato scelto anche per simboleggiare il ruolo di Sora e la sua personalit\u00e0, cos\u00ec come il suo stretto rapporto con Riku e Kairi, rendendo i loro tre nomi insieme \"cielo, terra e mare\". \u00c8 stato anche descritto da Nomura come dotato di una personalit\u00e0 estroversa, che gli permette di fare amicizia per tutta la serie. Di tutti i personaggi che Nomura ha disegnato, Sora \u00e8 il suo preferito, definendolo \"speciale\" dopo aver lavorato per sviluppare il personaggio in molti giochi\nSviluppo.\nDopo il primo \"Kingdom Hearts\", Nomura era preoccupato che i giocatori non sarebbero stati contenti che Sora avrebbe iniziato \"Kingdom Hearts II\" come un personaggio debole con pochi poteri che ancora una volta doveva essere livellato come il primo titolo. Pertanto, Nomura ha sviluppato la trama di \"Chain of Memories\" per spiegare come Sora perde le sue abilit\u00e0 nel Castello dell'Oblio e poi ricomincia. Inoltre, con \"Chain of Memories\" \u00e8 stato aggiunto un nuovo mistero riguardante i ricordi di Crepuscopoli di Sora, che sarebbe stato spiegato solo in \"Kingdom Hearts II\". Il team responsabile di \"Kingdom Hearts II\" ha espresso difficolt\u00e0 ad animare Sora in Fusione Valore a causa delle sue animazioni di movimento completamente diverse tranne che per quella di camminata, che \u00e8 condivisa in tutte le forme di Sora.\nDopo aver terminato \"Kingdom Hearts II\", Nomura ha voluto concedere a Sora una pausa dalla serie per concentrare i seguenti giochi su altri personaggi della serie. Inoltre, gli eventi dal finale di \"Coded\" e \"Birth by Sleep\" hanno suggerito un nuovo mistero riguardo al personaggio di Sora, che sarebbe stato rivelato in \"Kingdom Hearts III\". Sebbene Nomura avesse dichiarato nel marzo 2010 che Sora sarebbe stato ancora una volta al centro del successivo \"Kingdom Hearts\", aggiunse che lo avrebbe diviso con un altro personaggio di grande importanza. In risposta alle voci che dicevano che la storia di Sora sarebbe finita in \"Kingdom Hearts III\", Nomura ha risposto che Sora \u00e8 il protagonista della serie e che il suo ruolo finir\u00e0 al suo termine. Per questo gioco, Nomura era interessato a dare a Sora un nuovo abito, ma era preoccupato di farlo a causa della popolarit\u00e0 del vestito di \"Kingdom Hearts II\" del personaggio. Alla fine, ha deciso di crearne uno nuovo poich\u00e9 \"Kingdom Hearts III\" era un nuovo titolo numerato.\nAspetto e personalit\u00e0.\nSora \u00e8 un ragazzino con capelli castani \"a porcospino\" ed occhi azzurri. Al debutto indossava una tuta unica rossa, una giacca bianca con dettagli blu e guanti senza dita bianchi, con grosse scarpe gialle ed una catenina legata alla cintura; inoltre indossa sempre una collana con un pendente a forma di corona. In determinati mondi tuttavia il suo aspetto viene alterato dalla magia di Paperino per adattarsi a diversi ambienti e mimetizzarsi con gli abitanti di quel luogo, ad esempio trasformandosi in un tritone in ambienti sottomarini. Dopo esser cresciuto significativamente durante il sonno tra \"Chain of Memories\" e \"Kingdom Hearts II\", Sora riceve un nuovo vestito da Flora, Fauna e Serenella, simile al precedente ma perlopi\u00f9 nero (scarpe comprese) con dettagli bianchi, gialli e rossi, ed equipaggiato con due spallacci: questo nuovo abito gli permette di fondersi coi suoi alleati, cambiando di aspetto a seconda del potere usato. Durante il suo viaggio nei mondi in \"Dream Drop Distance\", gli abiti di Sora variano diventando una maglietta grigia con una \"X\" bianca sopra, una giacca grigia con dettagli rossi, dei pantaloni perlopi\u00f9 rossi coi risvolti grigi, e tornando ad indossare scarpe gialle. In \"Kingdom Hearts III\", in vista dei loro prossimi scontri, Sora riceve da Yen Sid un nuovo set di abiti, confezionati dalle tre fate madrine per proteggerli dall'Oscurit\u00e0: il completo \u00e8 composto di una maglietta scollata grigia, giacca e pantaloni grigio scuro con dettagli rossi, bracciali d'arme dello stesso colore, ed un paio di stivaletti neri e gialli; questo completo cambia leggermente di tonalit\u00e0 a seconda di quale trasformazione del Keyblade stia usando Sora.\nL'arma principale di Sora \u00e8 un Keyblade chiamato il quale, attraverso l'uso di uno speciale oggetto di equipaggiamento chiamato \"keyholder\" (portachiavi), pu\u00f2 assumere numerose forme uniche legate all'origine del keyholder. Durante \"Kingdom Hearts II\", Sora ottiene anche il potere di brandire due Keyblade, le cui forme dipendono dai keyholder equipaggiati individualmente.\nIn tutta la serie, Sora \u00e8 raffigurato come un adolescente allegro che tiene alle sue amicizie e fa affidamento su di loro per trarre forza: di conseguenza, molti dei nemici di Sora usano i suoi amici come esca per sfuttare il Keyblade per i loro scopi. Durante il primo gioco si scopre che non era Sora a dover a brandire il Keyblade ma Riku, e che venne scelto in assenza del suo detentore previsto: nonostante in seguito nel gioco venga in un certo momento reclamato da Riku, la bont\u00e0 di spirito di Sora vince sul cuore tenebroso dell'amico, qualit\u00e0 che ne fa diventare l'effettivo custode.\nStoria.\n\"Kingdom Hearts Birth by Sleep\".\nDopo che il maestro Xehanort separa dal cuore di Ventus la sua Oscurit\u00e0, il ragazzo \u00e8 ridotto in fin di vita a causa del suo cuore danneggiato; Xehanort decise di deporlo in un luogo tranquillo dove spegnersi in pace ovvero la propria terra natia: le Isole del destino. L\u00ec, il cuore di Ventus entr\u00f2 in contatto con quello di un appena nascituro Sora, che generosamente si propose di riparare il cuore di Ventus danneggiato, almeno finch\u00e9 non fosse forte abbastanza da ripararlo da solo, permettendo a Ventus di sopravvivere. Questa connessione \u00e8 inoltre alla base del fatto che Vanitas \u00e8 praticamente identico al Sora quindicenne in quanto Sora, essendo collegato a Ventus, \u00e8 anche collegato a Vanitas.\nLa storia di Terra - Terra giunge alle Isole del destino e nota due bambini, notando la luce di Riku, il quale viene scelto da Terra come suo erede e futuro custode del Keyblade. Sora, una volta che Riku ritorna da lui, gli chiede cosa quell'uomo gli avesse detto, ma Riku gli risponde che \u00e8 un segreto.\nLa storia di Aqua - La ragazza giunge anche lei sulle Isole seguendo una luce ed incontra Sora e Riku sulla spiaggia. Subito nota che i due bambini sono la copia dei suoi due amici, Riku assomiglia a Terra, mentre Sora a Ventus, e si chiede se deve affidare il potere del Keyblade a uno dei due ma si accorge che Terra ha gi\u00e0 scelto Riku e per questo chiede a Sora di vegliare sul suo amico nel caso egli dovesse in futuro perdersi in sentieri oscuri.\nLa storia di Ventus - Dopo che Ventus sconfigge Vanitas, che si \u00e8 fuso forzatamente con lui per creare il \u03c7-blade, perde il proprio cuore, che vaga senza meta. Sora, mentre \u00e8 in compagnia di Riku, sente in s\u00e9 una profonda tristezza e chiede all'amico cosa possa essere; Riku allora gli spiega che forse qualcuno di qualche lontano mondo sta male e ha solo bisogno di essere ascoltato. Sora decide di comportarsi come il suo amico gli suggerisce e attraverso il proprio cuore riesce a comunicare con quello di Ventus: proprio in questa occasione il cuore perso di Ventus si rifugia in Sora fino a che il cuore del ragazzo non avesse trovato la forza necessaria per tornare indietro al proprio corpo, evento che dar\u00e0 a quest'ultimo la capacit\u00e0 di brandire un Keyblade.\n\"Kingdom Hearts\".\nSora \u00e8 un ragazzino che passa le sue giornate assieme ai suoi migliori amici Riku e Kairi sulle Isole del destino, casa loro. Un giorno fa un misterioso sogno (il \"Tuffo nel cuore\") guidato da una voce (forse Ventus) in cui il ragazzino viene messo in guardia dagli Heartless, risvegliandosi dopo averne affronatto uno gigantesco. Destatosi viene punzecchiato dai due per essere un dormiglione, dopodich\u00e9 i tre si rimettono al'opera per reperire ci\u00f2 che manca per completare la loro zattera cos\u00ec che, come suggerito da Riku, potranno di viaggiare verso mondi nuovi lasciandosi alle spalle la loro tediosa e monotona vita dell'isola. Cercando ci\u00f2 che gli serve, Sora entra nel \"luogo segreto\" dell'isola, dove c'\u00e8 una misteriosa porta di legno: vi incontra una figura incappucciata che lo avverte di come il suo mondo fosse stato \"collegato all'Oscurit\u00e0\", lasciando Sora confuso. La sera prima della partenza, la costa \u00e8 sconvolta da una violenta tempesta: Sora si precipita sull'isola per mettere a secco la zattera ma sull'isola viene attaccato dalle misteriose creature del sogno. Fuggendo, Sora si imbatte in Riku che, in modo alquanto misterioso, afferma che la \"porta\" di quel mondo \u00e8 stata aperta, invitando l'amico a non avere paura dell'Oscurit\u00e0 che li stava circondando e di venire con lui a vedere finalmente i nuovi mondi. Sora cerca di afferrare Riku mentre vengono inghiottiti dalle tenebre, ma una luce lo libera e Sora si ritrova ad impugnare il Keyblade, riuscendo con esso a farsi largo tra le creature per raggiungere il luogo segreto, incontrando Kairi: la porta di legno si spalanca facendo uscire un forte vento che scaraventa Kairi contro Sora, ma la ragazzina svainisce nell'aria appena prima di arrivargli addosso, e di seguito anche Sora viene gettato fuori dal turbine. Sora quindi di ritrova ad affrontare lo stesso mostro gigante del suo sogno e, una volta sconfitto, viene sbaragliato dalla potenza della tempesta oscura, che nel frattempo ha distrutto le isole.\nSora si risveglia nella Citt\u00e0 di mezzo, dove viene preso in custodia per breve tempo da Leon e Yuffie: qui il ragazzo scopre di essere stato scelto come custode del Keyblade e quindi l'unica speranza per difendere i mondi dagli Heartless. Qui conosce anche Pippo e Paperino, emissari di re Topolino inviati a trovare la \"chiave\". Durante i viaggi per i vari mondi, Sora diventa sempre pi\u00f9 forte incontrando nuovi e incredibili amici, nonch\u00e9 rivali e temibili avversari: Sora infatti si trover\u00e0 ad affrontare i piani di Malefica, una strega malvagia, potentissima, astuta e molto pericolosa che ha riunito un potente gruppo di cattivi Disney (Jafar, Ade, Ursula, Capitan Uncino e il Bau Bau) per sottomettere l'universo col potere degli Heartless.\nNel suo viaggio, Sora incontra pi\u00f9 di una volta Riku, il quale, dopo essere scomparso nell'Oscurit\u00e0 la notte della tempesta, ha incontraro Malefica ed \u00e8 stato da lei soggiogato. La prima volta che si reincontrano, Sora \u00e8 felice di saper che sia sano e salvo, tuttavia pi\u00f9 avanti Riku si mostra per quello che \u00e8, rivelando di stare con Malefica e accusando Sora di bighellonare coi suoi nuovi amici mentre lui pensava a trovare un modo di risvegliare Kairi. Giunto con Paperino e Pippo alla Fortezza Oscura, Sora incontra nuovamente Riku impegnato in un duello con la Bestia, al quale salva la vita: in quell'occasione Riku stupisce tutti sottraendo il Keyblade a Sora e, deridendolo, gli lascia la sua vecchia spada di legno. Abbandonato loro malgrado anche da Paperino e Pippo (che hanno l'ordine preciso di seguire il custode del Keyblade), Sora trova la forza di andare avanti nella Bestia, il quale, bench\u00e9 ferito, procede verso la Fortezza. Sora riesce a raggiungere Riku e, protetto da Pippo e Paperino, dimostra di essere il degno custode del Keyblade affermando che la vera forza provenga dal cuore, per poi combattere e sconfiggere Riku, che fugge. Il trio risale la Fortezza e raggiunge il Santuario, dove affronta e sconfigge Malefica, anche quando la strega viene trasformata in un drago per mano di Riku, ormai non pi\u00f9 in lui e completamente in balia di una presenza oscura. Lo strano Riku scappa e Sora lo insegue fin davanti a una serratura; qui comprende che l'amico non \u00e8 pi\u00f9 in s\u00e9, ma \u00e8 controllato da qualcun altro: lo spirito di Ansem, studioso dell'Oscurit\u00e0, che gli rivela che il cuore di Kairi, la sera in cui le Isole del destino vennero distrutte, aveva trovato rifugio in Sora ed \u00e8 sempre stato con lui. Sora \u00e8 scioccato da ci\u00f2, ma sotto la spinta della sua amica si rifiuta di permettere all'oscuro scienziato di prendere il cuore di Kairi, affrontando e battendo l'amico posseduto. Sora per\u00f2 \u00e8 cosciente che deve rilasciare il cuore di Kairi perch\u00e9 la Serratura finale, se rimasta incompleta, sarebbe presto collassata: impugna cos\u00ec il Keyblade artificiale di Ansem e si colpisce nel petto liberando il cuore di Kairi, ma divenendo contemporaneamente un Heartless. In seguito la luce di Kairi ristora la sua umanit\u00e0, permettendo al ragazzo di entrare nella serratura della Fortezza Oscura e chiuderla. Ansem si \u00e8 intanto rintanato ai Confini del mondo, quanto rimasto dei mondi consumati dagli Heartless nonch\u00e9 il posto pi\u00f9 vicino al Regno dell'Oscurit\u00e0: Sora si dirige l\u00ec per sconfiggerlo definitivamente e chiudere la serratura del Kingdom Hearts. Prima di partire, alla Fortezza Oscura, Sora ha anche un durissimo scontro con una misteriosa figura in un soprabito nero, che una volta affrontata scompare lasciando dietro misteriose parole.\nRaggiunti i Confini del mondo, Sora e i suoi amici raggiungono Ansem e il ragazzo gli intima di liberare il suo amico. Ansem allora li affronta prima in quello che rimane delle Isole del destino e poi fondendosi col gigantesco Heartless Mondo caotico, ma viene definitivamente sconfitto. In un ultimo tentativo, Ansem richiama a s\u00e9 la forza oscura del suo Kingdom Hearts, ma viene investito da una calda luce che lo sconfigge definitivamente, facendolo scomparire. Sora, Paperino e Pippo quindi si apprestano a chiudere la porta per il Regno dell'Oscurit\u00e0 venendo aiutati da Riku ed il Re, che si sacrificano rimanendo dall'altra parte della porta: Topolino e Sora, coi loro Keyblade, sigillano la porta ed i mondi distrutti dagli Heartless iniziano gradualmente a formarsi, disgregando i Confini del mondo. Durante questo processo, Kairi viene trasportata da Sora mentre le Isole del destino iniziano a riformarsi: i due si separano nuovamente ma Sora promette all'amica che sarebbe tornato.\nQuando i Confini del mondo vengono distrutti, Sora e i suoi amici vengono misteriosamente catapultati in una landa erbosa dove incontrano Pluto. Il cane, che aveva con s\u00e9 una missiva bollata col marchio di Topolino, forse ha notizie del Re e cos\u00ec il trio si mette al suo inseguimento.\nLa notte giunge sulla piana erbosa. Sora facendo due passi incontra una figura misteriosa in soprabito nero che lo esorta a seguirlo lungo uno dei percorsi, conducendolo al Castello dell'Oblio; una misteriosa sensazione convince il trio ad entrare nel castello, dove cominciano immediatamente a dimenticare i propri ricordi: le memorie di Sora su Kairi vengono sostituite lentamente da quelle di una misteriosa ragazza, Namin\u00e9, e persino il Grillario si cancella. Nel Castello dell'Oblio incontra quattro membri di una misteriosa Organizzazione, senza sapere che Riku \u00e8 nei sotterranei del castello.\nSalendo, Sora viene manipolato dall'Organizzazione, la quale lo fa scontrare con una copia di Riku e facendolo dubitare su ci\u00f2 che sa; in pi\u00f9 Larxene, un membro dell'Organizzazione, stuzzica Sora dicendogli che Namin\u00e9 fosse nel castello, dandogli quindi un motivo per andare avanti. Procedendo per i tredici piani del Castello dell'Oblio, Sora attraversa nuovamente i mondi che ha visitato, sconfiggendo nella sua scalata Vexen (il quale viene per\u00f2 effettivamente ucciso da Axel) e Larxene. Grazie ad Axel per\u00f2, il quale \u00e8 un doppiogiochista inviato dai piani alti dell'Organizzazione, Sora incontra Namin\u00e9, la quale gli spiega cosa stesse accadendo e di come Marluxia, il signore del castello, lo abbia ingannato grazie a lei. Giunto in cima, l'eroe del Keyblade fronteggia Marluxia, battendolo dopo uno scontro cruento.\nNamin\u00e9, pentita delle azioni compiute, si prodiga quindi per ripristinare i ricordi di Sora, facendolo assopire insieme a Paperino e Pippo in alcune capsule speciali, iniziando un lungo e difficile processo di ricostruzione. Prima che si addormentasse, Sora promette a Namin\u00e9 di rincontrarsi anche se non si ricorder\u00e0 di lei.\n\"Kingdom Hearts II\".\nRisvegliato da un lungo sonno durato un anno e con le memorie a posto, Sora si risveglia a Crepuscopoli e riprende il suo viaggio alla ricerca dell'amico Riku. Il ragazzo per\u00f2 viene subito indirizzato da re Topolino verso un'altra meta: la Torre misteriosa. Qui, Sora, Paperino e Pippo vengono accolti dal maestro di Topolino, Yen Sid, il quale li avvisa di un nuovo nemico: i Nessuno, la controparte degli Heartless comandati dall'enigmatica Organizzazione XIII. All'inizio dell'avventura, Sora giunge alla Fortezza Oscura, dove Leon sta supervisionando la ricostruzione del mondo ed ha instaurato il \"Comitato di restauro della Fortezza Oscura\", del quale fanno parte anche i suoi amici incontrati alla Citt\u00e0 di mezzo: Cid, Merlino, Leon, Yuffie ed Aerith, ai quali si aggiungono in seguito Cloud (gi\u00e0 incontrato da Sora nel primo capitolo al Monte Olimpo), Tifa e le tre fatine Yuna, Rikku e Paine. Eventualmente, grazie all'intervento di Sora, il mondo torna anche ad avere il suo nome originario: il Giardino radioso.\nIn questa nuova avventura, Sora viaggia per i mondi ritrovando nuovi e vecchi amici, sventando la minaccia dei Nessuno nonch\u00e9 quella di una rediviva Malefica, la quale \u00e8 decisa a riprendere i suoi piani di conquista aiutata da Pietro. Imbattendosi in loro, i membri dell'Organizzazione chiamano Sora col nome \"Roxas\", cosa che lo infastidisce e confonde. Nel viaggio acquisisce nuove conoscenze ed abilit\u00e0, unendosi infine a re Topolino per l'assalto al Mondo che non esiste, quartier generale dell'Organizzazione XIII e dei Nessuno, dove incontra finalmente Riku. Grazie al suo amico, Sora capisce che l'Organizzazione lo chiama \"Roxas\" perch\u00e9 quello \u00e8 il nome del suo Nessuno, e che lo invitassero a tornare con loro o lo chiamassero traditore perch\u00e9 Roxas una volta era parte dei loro ranghi. Risalendo il Castello che non esiste, Sora sconfigge tre dei quattro membri superstiti dell'Organizzazione, Xigbar, Sa\u00efx e Luxord, per poi affrontare il loro capo Xemnas assieme a Riku in una duratura ed estenuante battaglia.\nSperduto assieme a Riku nel Regno dell'Oscurit\u00e0 in seguito allo scontro, i due tornano alle Isole del destino grazie al messaggio in bottiglia di Kairi, festeggiando con gli amici. In seguito, nell'epilogo del gioco, Sora riceve un messaggio dal Re, nel quale lo convoca spiegando ci\u00f2 che ha scoperto. Nell'epilogo di \"Kingdom Hearts II\", Sora dice che ci sono persone legate a lui che stanno soffrendo, ed \u00e8 per questo che deve partire per salvarle. A quel punto Kairi gli restituisce il portafortuna e Sora le ripromette che glielo riporter\u00e0 nuovamente indietro.\nDopo la disfatta di Ansem e Xemnas, Yen Sid informa Topolino che il maestro Xehanort \u00e8 tornato in vita: \u00e8 dunque compito di Sora e Riku recarsi alla Torre misteriosa per sostenere l'esame per diventare veri maestri del Keyblade.\n\"\" e \"0.2 Birth by Sleep\".\nIn seguito alla sconfitta di Ansem e Xemnas, il malvagio maestro Xehanort \u00e8 tornato in vita. Infatti, come spiegato da Yen Sid, quando un Heartless e il suo corrispondente Nessuno vengono eliminati, la persona che li aveva generati torna in possesso del proprio cuore. Allo scopo di scongiurare la minaccia di Xehanort, Sora e Riku vengono convocati alla Torre misteriosa per sostenere l'esame del Simbolo di maestria allo scopo di dimostrare di essere Maestri del Keyblade a tutti gli effetti. Come prova, Yen Sid chiede ai due ragazzi di viaggiare attraverso i \"Mondi dormienti\", ovvero quei mondi che nonostante siano stati riportati indietro in seguito alla loro distruzione non si sono tuttavia liberati completamente dell'oscurit\u00e0 che li attanaglia, e che quindi \"riposano\" in una sorta di limbo. Sora e Riku avrebbero dovuto aprire le sette serrature nascoste all'interno di questi mondi, in modo da liberarli dal loro sonno: a tale scopo, i due vengono rispediti indietro nel tempo, nella stessa notte in cui le Isole del destino furono inghiottite dall'Oscurit\u00e0, per poi antrarvi. Durante l'esame per\u00f2, Sora viene perseguitato da un misterioso ragazzo (che si scoprir\u00e0 poi essere proprio il giovane Xehanort) e da Xemnas, che cominceranno a far vacillare le sicurezze del ragazzo e architettando una trappola per farlo cadere in mano loro. Alla fine dell'esame infatti, Sora si ritrova non alla Torre misteriosa ma al Mondo che non esiste, dove la trappola scatta e Sora si ritrova a inseguire delle visioni che lo portano ad addentrarsi sempre di pi\u00f9 in un sonno profondo, quasi catatonico. Lo scopo di tutto questo era rendere Sora uno dei dodici contenitori nei quali vi \u00e8 riposto il cuore del maestro Xehanort al fine di far scontrare tredici oscurit\u00e0 contro sette luci e riforgiare l'originale e perduto \u03c7-blade, cos\u00ec da sbloccare il Kingdom Hearts. Prima per\u00f2 che il redivivo maestro Xehanort possa inserire parte del suo cuore in Sora, viene fermato da Riku e Topolino oltre che dal tempestivo intervento di Lea, Paperino e Pippo. Sora per\u00f2, cadendo in quel sonno, ha danneggiato il suo cuore, che \u00e8 stato avvolto grazie al cuore di Ventus nell'Armatura del Keyblade del ragazzo ma che \u00e8 comunque caduto preda dell'Oscurit\u00e0. Sora quindi viene risvegliato da Riku, che si era tuffato nel suo cuore per liberarlo dall'Oscurit\u00e0, sancendo la fine dell'esame: solo Riku viene nominato Maestro proprio a causa del fatto che Sora si sia lasciato inghiottire dalle tenebre, ma ci\u00f2 non lo scoraggia e, dopo aver festeggiato la promozione di Riku, Sora parte da solo in un nuovo viaggio nei Mondi dormienti al fine di rinforzarsi e dimostrare che anche lui \u00e8 degno di essere nominato Maestro.\nDopo un po', Sora fa ritorno alla Torre misteriosa accolto da Pippo e Paperino, trovando solo Yen Sid nello studio e rimanendo un po' deluso per non aver incontrato i suoi amici al suo ritorno. Yen Sid ribadisce quindi a Sora come il motivo dell'esame a cui lui e Riku sono stati sottoposti era far imparare loro come destare dal sonno, rivelando per\u00f2 che quando Xehanort lo ha fatto addormentare, ha prosciugato anche le sue altre abilit\u00e0, indebolendolo notevolment. Lo stregone aggiunge comunque che una speranza che Sora recuperi la propria forza esiste anche se non sar\u00e0 un recupero totale, mettendolo sulle tracce di un \"vero eroe\" che riusc\u00ec a riacquistare tutto il suo potere. Yen Sid quindi affida Sora nelle mani di Pippo e Paperino e i tre partono nel loro viaggio.\nUna volta sulla Gummiship, Sora per\u00f2 non sa cosa fare dato che i Ponti tra i mondi si sono richiusi. Pippo ricorda a Sora di fare come Yen Sid gli ha detto e seguire il proprio cuore, ma Sora non sa ancora come agire. Pippo prova a smuovere ancora Sora dicendogli \"che il suo cuore possa essere la sua chiave guida\", frase che sblocca Sora, il quale apre col suo Keyblade un Ponte dopo di che i tre proseguono per la loro meta: il Monte Olimpo.\n\"Kingdom Hearts III\".\nGiunti sul Monte Olimpo, Sora trova la citt\u00e0 di Tebe sotto attacco da parte dei Titani sguinzagliati da Ade. Raggiunto Ercole, il ragazzo lo aiuta a fermare l'assalto all'Olimpo raggiungendo la casa degli dei, ivi liberando Zeus e sconfiggendo i Titani, costringendo Ade a una nuova ritirata negli Inferi. A questo punto, come unico consiglio, Ercole gli dice che, quando si gett\u00f3 nello Stige per salvare Megara, fu la forza del suo cuore ad aiutarlo nel momento della difficolt\u00e0; Sora fa tesoro delle parole dell'eroe.\nDopo essere tornati alla Torre misteriosa per informare Yen Sid, i tre ripartono vengono contattati da Ienzo, i quali li informa che i dati nascosti da Ansem all'interno del cuore di Sora spiegavano come nel cuore del ragazzo ci fossero altri tre cuori dormienti tra cui quello di Roxas, e che per poter essere salvati, Sora aveva bisogno del potere del risveglio. Insieme a Paperino e Pippo, dunque, riparte alla volta dei mondi per ritrovare la sua forza e il potere del risveglio, partendo da Crepuscopoli alla ricerca di qualche informazione su come risvegliare Roxas. Durante il viaggio, Sora s'imbatte nei membri della Vera Organizzazione XIII, i quali stavano ricavando informazioni dai mondi per ultimare i preparativi per in vista della battaglia finale ed individuare eventuali altre sette luci da usare per forgiare il \u03c7-blade al posto dei guardiani qualora non fossero stati pronti allo scontro.\nDopo essere venuto a sapere da Cip e Ciop che Riku e re Topolino erano intrappolati all'interno del Regno dell'Oscurit\u00e0, Sora segue nuovamente il suo cuore, giungendo alle Isole del destino: l\u00ec trova il Tutore del Maestro, col quale riesce ad entrare nel Reame dell'Oscurit\u00e0 giungendo in soccorso di Riku e Topolino, che erano alle prese con una Aqua corrotta dall'Oscurit\u00e0. Sora combatte e sconfigge la maestra, scacciando le tenebre che la attanagliavano e recandosi con lei al Castello dell'Oblio, che Aqua riporta al suo antico splendore trasformandolo di nuovo nella Terra di partenza e salvare cos\u00ec Ventus. Arrivati nella sala dove Ven giace addormentato, trovano ad aspettarli Vanitas, desideroso di potersi riunire con l'altra met\u00e0 del suo cuore: Aqua decide di duellare con lui, ma viene sconfitta. Percependo il pericolo che correva la sua amica, il cuore di Ventus reagisce, consentendo a Sora di sbloccare il potere del risveglio e liberarlo dal suo sonno decennale. Vanitas batte in ritirata soddisfatto, mentre Sora e Ventus si presentano per la prima volta in carne e ossa.\nCol termine dell'allenamento di Lea e Kairi, i sette guardiani della luce sono infine riuniti e pronti a raggiungere le tredici oscurit\u00e0 per fermarli e scongiurare il pericolo che Kingdom Hearts venga evocato dal maestro Xehanort. Prima della battaglia finale per\u00f2, le luci si preparano ognuna per conto proprio e Sora, tornato alle Isole del destino coi suoi amici, mangia un frutto di paopu con Kairi.\nLe luci giungono al Cimitero dei Keyblade, dove le oscurit\u00e0 li accolgono sguinzagliando un'orda di Heartless, Nessuno e Nesciens che i sette sconfiggono, prima di radunarsi nuovamente per inseguire Xehanort. i nove si imbattono in Terra-Xehanort, che mette subito fuorigioco Ven e Lea ma viene fermato da Pippo e, a costo della sua vita, annientato da Paperino; in seguito tutti cadono per mano da una gigantesca Marea demoniaca evocata da Riku oscuro, e Riku, prima che scompaiano, dice a Sora di non demoralizzarsi. Ritrovatosi nel Mondo finale (dove incontra anche il Chirithy che un tempo apparteneva a Ventus), un limbo tra sonno e morte a cui appartengono anche le Stazioni del cuore, Sora entra in contatto con Namin\u00e9 e riesce poi a salvare tutti grazie al potere del risveglio; prima di tornare per\u00f2, Sora viene avvertito dal giovane Xehanort che non ci sarebbe stato modo di salvarlo per aver abusato di quel potere. I guardiani della luce tornano dunque in vita, ritrovandosi momenti prima alla loro morte. Gli eventi si ripetono ma quando Terra-Xehanort li attacca, questi viene stavolta fermato dalla Volont\u00e0 residua e la Marea demoniaca viene poi sconfitta da Sora col potere dei custodi del passato. Persino Yen Sid interviene per far s\u00ec che i sette guardiani possano andare ad affrontare i tredici studiosi mentre lo stregone viene protetto da Pippo e Paperino.\nArrivati al cospetto di Xehanort, i sette vengono divisi dall'anziano maestro, che evoca un labirinto in cui gli scontri tra le fazioni si susseguono; con l'incedere delle battaglie, anche Terra, Roxas e Xion fanno ritorno. Rimasto solo il maestro Xehanort, l'anziano maestro ha trasformato l'oscurit\u00e0 dei suoi undici alleati caduti in altrettante copie dell'Innominata, ma poich\u00e9 ne necessita ancora una, annienta Kairi davanti agli occhi increduli delle Luci e di Sora, che in lacrime assalta il maestro ma venendo facilmente respinto. Xehanort ha finalmente forgiato l'agognato \u03c7-blade ma mentre si appresta a riscattare il potere del Kingdom Hearts, viene bloccato dalle Luci, e Sora e Xehanort vengono portati nell'antico mondo di Scala ad Caelum. Ivi il maestro Xehanort si unisce con la manifestazione degli altri dodici Xehanort, ingaggiando uno scontro all'ultimo colpo con Sora, uscendone infine sconfitto.\nLa battaglia si conclude con uno Xehanort stremato mentre Sora viene raggiunto dai suoi compagni: Xehanort viene convinto dal cuore di Eraqus, che esce da Terra ed assume le sue sembianze, ad arrendersi e dopo che i due sono scomparsi, Sora sigilla il Kingdom Hearts col \u03c7-blade.\nTornati al Cimitero dei Keyblade, nonostante gli avvertimenti di Riku e Topolino, Sora decide di andare a cercare Kairi da solo, capendo che i loro destini sono legati e torna ancora una volta nel Mondo Finale, dove Chirity lo avverte che per salvare Kairi, dovendo abusare nuovamente del potere del risveglio come ha gi\u00e0 fatto, sarebbe stato rimosso dall'esistenza. Sora tuttavia va a salvarla ugualmente, rivivendo dall'esterno gli eventi del Cimitero dei Keyblade e ritrovando Kairi a Scala ad Caelum ove, insieme, affrontano e sconfiggono Xehanort. I due quindi tornano alla loro linea temporale ma, alle Isole del destino, per l'abuso del potere del risveglio, Sora scompare davanti agli occhi di Kairi, ritrovandosi al Mondo finale, stavolta senza la possibilit\u00e0 di tornare indietro. Qualche tempo dopo, Sora \u00e8 raggiunto da Yozora, giunto l\u00ec alla sua ricerca: una volta appurate le proprie identit\u00e0, Yozora lo mette al corrente di avere l'ambiguo compito di \"salvarlo\" e per questo lo affronta, ma Sora riesce a trionfare. Sconfitto, Yozora va via in un raggio di luce asserendo che i suoi poteri \"non servano ancora\" ad un confuso Sora mentre quest'ultimo ritorna al Mondo finale.\nAbilit\u00e0.\nSora \u00e8 molto abile nell'usare il Keyblade, e nel suo repertorio ha anche attacchi speciali (Trio Limite) con Paperino, Pippo o i personaggi ospiti del gruppo. Pu\u00f2 portare con lui un elevato numero di oggetti di varia natura.\nMagie.\nSora apprende le magie nella Citt\u00e0 di mezzo, grazie a Paperino. Ogni magia ha tre stadi di potenza, che si ottengono in genere sconfiggendo dei boss. Le magie del primo capitolo sono:\nIn \"Chain of Memories\" si possono fare nuove magie combinando gli effetti di quelle vecchie.\nDopo il sonno di un anno, Sora scorda completamente la magia e la impara nuovamente grazie a Merlino, nella Fortezza Oscura. A differenza del primo capitolo per\u00f2, Sora non impara pi\u00f9 Antima, Aero e Stop ma in loro sostituzione apprende:\nTrasformazioni.\nA causa di vari motivi, Sora pu\u00f2 assumere sembianze diverse. Grazie alla magia di Paperino infatti, Sora pu\u00f2 assumere sembianze diverse in base al mondo che visitano per \"confondersi\" con i suoi abitanti e sfruttare al meglio il potere del mondo nonch\u00e9 per mantenere il suo ordine. Successivamente, grazie alla magia delle tre fate madrine, Sora potr\u00e0 cambiare aspetto ed abilit\u00e0 in seguito alla fusione con uno o entrambi i compagni di squadra.\nTrasformazioni fisiche.\nIn particolare la forma Tritone ha pulsanti modificati per permettere al giocatore di nuotare mentre quella Leone ha nuove abilit\u00e0 inerenti al fatto che Sora sia diventato un cucciolo di leone.\nFusioni.\nGrazie ai vestiti donatigli da Yen Sid e le tre fate madrine in \"Kingdom Hearts II\", Sora ottiene un nuovo potere chiamato : pu\u00f2 cos\u00ec fondersi con i suoi compagni di squadra per un tempo limitato, cambiando aspetto ed acquisendo nuovi poteri ed abilit\u00e0 uniche basate su chi si \u00e8 fuso con lui. Inizialmente Sora pu\u00f2 fondersi solo con Pippo o Paperino, mentre in seguito ottiene la capacit\u00e0 di fondersi con entrambi i membri della squadra. In \"Kingdom Hearts III\", piuttosto che con i compagni di squadra, Sora trae potere dal Keyblade che sta usando, attivando cos\u00ec una : in questa maniera, Sora pu\u00f2 trasformare il Keyblade che sta usando, scatenando la Fusione specifica legata ad esso: in questa maniera, Sora adatta ogni Keyblade alle proprie necessit\u00e0 riuscendo a scatenare meglio e pi\u00f9 efficacemente i suoi poteri.\nAccoglienza e critica.\nSono stati rilasciati vari tipi di merchandising basati sul personaggio di Sora. Esistono diversi tipi di action figure che mostrano Sora con un aspetto diverso come la sua forma originale, il design di \"Kingdom Hearts II\" e altre varianti. Altri accessori includono peluche, collane e cinturini per cellulare.\nNel gennaio 2010, \"Famits\u016b\" ha presentato Sora come il quinto personaggio pi\u00f9 popolare di tutti i tempi tra i suoi lettori. \u00c8 stato anche presentato sulla copertina del numero #1105, mostrando le sue numerose apparizioni nel corso degli anni. UGO Networks ha posto Sora al diciannovesimo posto nella lista dei \"25 migliori personaggi dei giochi di ruolo giapponesi\" definendolo un personaggio \"carismatico e visivamente interessante\". Sebbene non sia entrato nella top ten della \"Top Ten: List of Videogame Characters\" di \"Electronic Gaming Monthly\", Sora \u00e8 stato comunque notato per la sua crescente popolarit\u00e0. In un sondaggio ASCII Media Works in cui i fan hanno votato il personaggio di videogiochi o manga con il cui nome avrebbero chiamato i propri figli, il nome di Sora era il secondo nella categoria maschile. In un sondaggio \"Famitsu\" del 2011, Sora \u00e8 stato votato come il personaggio di \"Kingdom Hearts\" pi\u00f9 popolare, con la sua lotta contro Roxas di \"Kingdom Hearts II\" definita come la migliore scena della serie. Si \u00e8 anche classificato 15\u00b0 nel sondaggio di \"Game Informer\" sui migliori personaggi degli anni 2000.\nNel complesso, critici e fan hanno generalmente elogiato il personaggio di Sora. Quando Sora fu rivelato per la prima volta nel 2002, Giancarlo Varanini di GameSpot consider\u00f2 \"una fusione appropriata degli universi Square e Disney\". Ha anche notato comicamente che Sora \"non sembra un granch\u00e9, ma sai come va\". Uno scrittore di 1UP.com ha definito Sora \"uno dei miei personaggi di Square preferiti di tutti i tempi\", lodando la sua personalit\u00e0 allegra. Gamasutra ha commentato il viaggio di Sora lungo la serie nel loro lungometraggio \"The Birth of Collecting: The Osiris Archetype In Games\" di Jason Johnson; paragonando Sora a Iside, Johnson trov\u00f2 attraente l'avventura di Sora. IGN ha elogiato il carattere resiliente di Sora, sottolineando come un \"ragazzino\" cos\u00ec ordinario affrontasse dure sfide durante le sue avventure per amore dell'amicizia, mentre Nicole Monet Kirk di RPGFan lo ha etichettato come un \"eroe estremamente simpatico\". Inoltre, nel libro \"Interactive Storytelling for Video Games: A Player-Centered Approach to Creating Memorable Characters and Stories\", si nota che mentre Sora segue l'\"archetipo standard dell'eroe\", il suo personaggio diventa pi\u00f9 credibile e forte quando si preoccupa del suo il destino degli amici. Haley Joel Osment, doppiatore inglese di Sora, \u00e8 stato elogiato anche da Matt Swidder di Gaming Target, che ha detto che Osment \"\u00e8 perfetto per Sora\". Osservando il lavoro di Osment, Louis Bedigian di GameZone ha detto che \"Sora aveva qualcosa di raro nei personaggi dei videogiochi: la profondit\u00e0\" lodando anche il suo ruolo in \"Kingdom Hearts\". Bryan Vore di Game Informer ha scoperto che in \"Kingdom Hearts II\" Osment \u00e8 migliorato nel dare voce al personaggio, lodando il suo operato. Nella loro lista di \"Super Smash Bros. Brawl\", IGN ha descritto Sora come \"... l'eroe pi\u00f9 attivo ed evoluto nell'elenco di questa settimana\". IGN lo ha elencato come un possibile personaggio in Brawl, sebbene non sia stato scelto come \"la scelta del lettore\".\nLe trasformazioni di Sora nei vari mondi Disney in \"Kingdom Hearts II\" sono state considerate divertenti da Julia Reges di AllGame in virt\u00f9 della loro variet\u00e0. Analizzando anche \"Kingdom Hearts II\", Greg Bemis di G4TV ha elogiato lo sviluppo di Sora nel gioco, inclusa la sua crescita e il fatto che ciascuno dei suoi attacchi sia divertente. Anche se \"Computer and Video Games\" hanno anche riscontrato un miglioramento nei movimenti di Sora grazie alle sequenze realizzate con i comandi di reazione, li hanno trovati \"abbastanza semplici\". Cortney Stone di RPGamer ha dichiarato che Sora ora si muoveva \"come un combattente acrobatico\" in contrasto con la sua \"goffaggine adolescenziale\" vista nel primo \"Kingdom Hearts\", e ha apprezzato la trasformazione di Sora in un leone nel sequel. Il suo nuovo vestito \u00e8 stato anche ben accolto da GameSpy, che ha trovato che fosse un miglioramento rispetto a quello originale. GamesRadar aveva opinioni simili e si \u00e8 concentrato in particolare sulla trasformazione di Sora e sulle sue nuove abilit\u00e0. \"Game Informer\" defin\u00ec i Drive Forms di Sora e le sue tecniche combinate con altri personaggi come una delle migliori aggiunte al gameplay. Sebbene IGN avesse anche elogiato la crescita di Sora in \"Kingdom Hearts II\" nel loro articolo \"Kingdom Hearts III: The IGN Concept\", afferm\u00f2 che per rendere il suo ruolo in un sequel futuro pi\u00f9 divertente, avrebbe bisogno un maggiore sviluppo. Inoltre, commentando il suo ruolo in un futuro sequel, GamesRadar ha affermato che sarebbe stato necessario che Sora risultasse pi\u00f9 vecchio cos\u00ec da rendere la storia pi\u00f9 matura.\nSora ha anche ricevuto commenti negativi riguardo alla sua caratterizzazione. \u00c8 stato terzo nella \"I 5 protagonisti pi\u00f9 irritanti dei giochi di ruolo\" di 1UP.com con lo scrittore Bob Mackey che l'ha definito \"una versione umana e matura di Topolino\", ha criticato il suo vestito originale e la relazione con Riku e Kairi, e trovandolo meno popolare dei personaggi Disney presenti nella serie. Nel gennaio 2007, Sora \u00e8 stato elencato come il quarto \"pi\u00f9 grande idiota\" del 2006 da \"Game Informer\", citando le parti cantate di Atlantica del gioco."}
{"id": "499798", "revid": "345376", "url": "https://it.wikipedia.org/wiki?curid=499798", "title": "Vigilio di Trento", "text": "Biografia.\nGli inizi.\nIl nome Vigilio deriva dal latino \"Vigilius\" (vigilante). Non si conosce il nome del padre, mentre la madre si chiamava Massenzia e i suoi fratelli Claudiano e Magoriano, che divennero anch'essi santi. Vigilio si trasfer\u00ec presto con i suoi genitori da Roma (possibile citt\u00e0 natale) a Trento, ma complet\u00f2 la sua formazione teologico-filosofica prima ad Atene, dove fece amicizia con Giovanni Crisostomo e poi a Roma. Nel 380 circa torn\u00f2 a Trento, dove si fece ammirare per la sua formazione culturale ma anche la sua umilt\u00e0 e di cui venne nominato vescovo nel 385 circa.\nL'incarico gli fu dato da Valeriano di Aquileia; Ambrogio, vescovo di Milano, riconobbe e conferm\u00f2 Vigilio come vescovo di Trento.\nIl vescovato.\nVigilio fu attivo come missionario ai tempi di papa Siricio, quando ancora molte zone del Trentino dovevano essere evangelizzate; oper\u00f2 soprattutto nella valle dell'Adige e nella zona di Trento (arrivando a Sud fino al Lago di Garda e in Val Vestino) e fece costruire numerose chiese.\nGrazie all'interessamento dello stesso vescovo di Milano riusc\u00ec a far arrivare nelle valli di Non e Sole i missionari Sisinnio, Martirio e Alessandro che l\u00e0 furono in seguito trucidati. San Vigilio \u00e8 ricordato proprio per la clemenza nei confronti delle popolazioni locali dopo l'episodio, che accadde il 29 maggio 397 a Sanzeno nella Val di Non (lat. \"Anaunia\"). Lo stesso santo scrisse l'opera \"De Martyrio SS. Sisinnii, Martyrii et Alexandri\" riguardante questi fatti.\nIl martirio.\nSecondo la tradizione, Vigilio fu molto solerte nel combattere l'idolatria e ci\u00f2 avrebbe causato il suo martirio nel 405: accompagnato dai fratelli e da un altro missionario si sarebbe recato in Val Rendena, dove avrebbe celebrato la Messa e gettato nel fiume Sarca una statua di Saturno. Questo avrebbe scatenato l'ira dei pagani, che lo avrebbero ucciso usando bastoni e zoccoli di legno (\"sgalmere\") con i quali spesso \u00e8 raffigurato. I suoi resti sarebbero poi stati portati a Trento per essere seppelliti nel Duomo che lui stesso aveva fatto costruire e dove si trovano ancora oggi. Nel 1988, la strada per cui la sua salma avrebbe fatto ritorno in citt\u00e0 \u00e8 stata ripristinata e segnalata dalla SAT e denominata \"Sentiero di San Vigilio\" o \"San Vili\". \nIn un suo studio del 1994, monsignor Iginio Rogger ha messo in dubbio la storicit\u00e0 del martirio, giudicandolo non provato.\nAneddoti.\nUna leggenda vuole che Vigilio, fuggendo dalla Val Rendena dove si era recato per evangelizzate le popolazioni pagane, si trov\u00f2 senza via di fuga nei pressi dell'attuale abitato di Spiazzo Rendena. Scapp\u00f2 poi a Cadine dove ponendo la mano sulla roccia e dicendo: \"apriti o croz che i rendeneri mi sono addos\"; cos\u00ec si apr\u00ec un varco, riuscendo poi a raggiungere Trento ed a salvarsi. Ancora oggi quella gola \u00e8 nota ai trentini come \"Bus de Vela\", dal nome del sobborgo adiacente.\nSi dice che nelle soffitte e nelle cantine di Trento si nascondano degli scorpioni, per ricordare quello caduto dal soffitto nel calice mentre San Vigilio, salvatosi miracolosamente, celebrava la Messa. Quasi mai per\u00f2 questi animali sono stati dipinti nelle raffigurazioni del santo forse perch\u00e9 in altri luoghi, per esempio nella chiesa di Santa Lucia in Val di Non sono spesso associati agli ebrei.\nIl culto.\nSubito dopo il martirio la fama di Vigilio si sparse in Italia. Eugippio, successore di Vigilio nell'incarico vescovile a Trento, fece intitolare a Vigilio la cattedrale di Trento e la fece ingrandire, data l'importanza acquisita dal culto dedicato al santo. La chiesa venne poi rinnovata in stile romanico lombardo. Molte altre chiese in Trentino-Alto Adige sono dedicate a Vigilio e alcune localit\u00e0 portano il suo nome, la pi\u00f9 conosciuta delle quali \u00e8 San Vigilio di Marebbe, 10\u00a0km a sud di Brunico. \u00c8 del 1470 ca. un dettagliato ordinamento (\"ordnung, wie man es mit der hochen kreuzvart gen Triend halten sol\"), rilasciata dal consiglio civico di Bolzano che regolamentava l'annuale pellegrinaggio che da Bolzano portava a Trento, in onore del patrono \"sand Viligen\", il nome tedesco di S. Vigilio.\nVigilio \u00e8 uno dei patroni del Trentino e dell'Alto Adige, delle miniere e dei minatori (vedi anche Santa Barbara) e dell'arcidiocesi di Trento. Inoltre a Roma, vicino all'Abbazia delle Tre Fontane, c'\u00e8 una parrocchia intitolata a San Vigilio.\n\u00c8 raffigurato con il pastorale, la palma e uno zoccolo di legno.\nLa ricorrenza liturgica si festeggia il 26 giugno, presunta data del suo martirio.\nPatronati.\nSan Vigilio \u00e8 il santo patrono dell'Arcidiocesi di Trento e della Diocesi di Bolzano-Bressanone. Inoltre \u00e8 festeggiato come patrono di diverse citt\u00e0 o villaggi.\nIn Italia:\nIn Brasile:\nFeste Vigiliane.\nA Trento, nell'ultima settimana di giugno, ogni anno si festeggia il santo patrono, con una settimana di festa: le feste Vigiliane.\nAnche a Zelarino (Localit\u00e0 del comune di Venezia) si festeggia nella seconda met\u00e0 di giugno la festa di San Vigilio in onore del Santo protettore della Parrocchia dedicata a S. Maria Immacolata e S. Vigilio."}
{"id": "499799", "revid": "254059", "url": "https://it.wikipedia.org/wiki?curid=499799", "title": "Ildebrando (vescovo di Firenze)", "text": "Biografia.\nFu scelto come successore del Vescovo Guido nel 1008 ed uno dei suoi primi incarichi fu quello di accompagnare l'imperatore Enrico II a Roma per ricevere l'incoronazione papale.\nGrazie al prestigio dell'impresa ottenne il favore imperiale per costruire una nuova grande basilica dedicata a San Miniato protomartire in luogo di un piccolo oratorio collinare posto sul luogo dove secondo la leggenda questo santo si era recato portando la sua testa staccata sotto il braccio. La chiesa che sorse \u00e8 San Miniato al Monte, uno dei capolavori del romanico toscano. \nSostenne questa nuova chiesa accanto alla quale pose un monastero benedettino e vi rivers\u00f2 numerose donazioni. Sottopose al nuovo monastero l'abbazia di Sant'Andrea e la chiesa di Santa Felicita.\nSecondo un documento del Capitolo di Firenze era ancora vivo nel 1020, mentre il primo documento relativo al suo successore Lamberto risale al 1025."}
{"id": "499802", "revid": "78273", "url": "https://it.wikipedia.org/wiki?curid=499802", "title": "Alibrando", "text": ""}
{"id": "499803", "revid": "287204", "url": "https://it.wikipedia.org/wiki?curid=499803", "title": "Basilica reale pontificia di San Francesco di Paola", "text": "La basilica reale pontificia di San Francesco di Paola \u00e8 una basilica minore di Napoli, ubicata in piazza del Plebiscito, nel centro storico; \u00e8 considerata uno dei pi\u00f9 importanti esempi di architettura neoclassica in Italia.\nStoria.\nL'arrivo di Gioacchino Murat a Napoli coincise con l'inizio di un progetto di riassetto urbanistico della citt\u00e0: in particolare, questo interess\u00f2 quella zona periferica, che diventer\u00e0 in seguito piazza del Plebiscito, sede di numerosi conventi e giardini, nonch\u00e9 luogo frequentato da malviventi. Il generale francese ordin\u00f2 quindi l'abbattimento di tutti gli edifici e la costruzione di una piazza che avrebbe dovuto prendere il nome di Gran Foro Gioacchino: tra i progetti presentati venne scelto dal Consiglio degli Edifici Civili, in assenso con l'architetto di Casa Reale Antonio De Simone, quello di Leopoldo Laperuta, il quale proponeva l'edificazione di un porticato con al centro un'aula circolare da utilizzare come sede di assemblee popolari.\nI lavori iniziarono nel 1809, tuttavia non vennero mai portati a compimento per via della cacciata di Gioacchino Murat da Napoli e della restaurazione della corona borbonica: Ferdinando I delle Due Sicilie quindi, come voto nei confronti di san Francesco da Paola, che aveva intercesso per lui affinch\u00e9 ritornasse sul trono del Regno, decise la costruzione di una chiesa al centro del costruendo porticato. Venne indetto un concorso che fu vinto dall'architetto ticinese Pietro Bianchi, il quale aveva in parte rispolverato il vecchio progetto di Laperuta, oltre a soddisfare tutte le richieste del re, come quella dell'altezza della cupola che non doveva superare il Palazzo Reale, posto proprio di fronte: i lavori furono appaltati a Domenico Barbaja e la prima pietra venne posta il 17 giugno 1816; la facciata fu terminata nel 1824, le decorazioni interne nel 1836, mentre le statue furono poste nel 1839. In definitiva la chiesa fu conclusa nel 1846, rispecchiando pienamente quello che era il gusto neoclassico ed ispirandosi nelle forme al Pantheon di Roma, oltretutto, grazie al privilegio concesso da papa Gregorio XVI, fu la prima chiesa di Napoli ad avere l'altare rovescio.\nDescrizione.\nEsterno.\nRetta dai frati minimi, la chiesa si apre al centro del colonnato di piazza del Plebiscito, progettato da Leopoldo Laperuta. Il porticato della piazza, sostenuto da colonne doriche, descrive una semi-ellisse delimitata, sui lati maggiori, dai palazzi Salerno e dell'ex Foresteria; in corrispondenza dei fuochi si trovano le statue equestri di \"Carlo III\" e di \"Ferdinando I\", la prima opera di Antonio Canova, mentre la seconda avente il cavallo del medesimo Canova e il cavaliere opera dello scultore Antonio Cal\u00ec.\nLa facciata del tempio, al centro dell'emiciclo, \u00e8 preceduta da una breve scalinata in marmo di Carrara, ed \u00e8 caratterizzata da un pronao con sei colonne in ordine ionico ancora in marmo di Carrara, lavorate da Carlo Beccalli, e due pilastri laterali che reggono l'architrave sulla quale \u00e8 incisa la scritta:\nSopra l'architrave poggia un timpano triangolare sul quale sono poste, a sinistra una statua di \"San Francesco di Paola\" opera di Giuseppe Del Nero, a destra una statua di \"San Ferdinando di Castiglia\" e sulla sommit\u00e0 una statua della \"Religione\", queste ultime due scolpite da Heinrich Konrad Schweickle.\nL'ingresso all'interno della basilica \u00e8 dato da tre portali, di cui quello centrale diviso in sei scomparti dove sono raffigurati l'inaugurazione della chiesa da parte di Ferdinando II, la Croce, lo stemma di san Francesco e due scene di vita del santo.\nInterno.\nSuperato l'ingresso si accede all'atrio: questo presenta una cappella sul lato sinistro ed una sul lato destro, entrambe coperte da cupola e con un fondo ad esedra dove \u00e8 posto il coro. La cappella di sinistra \u00e8 dedicata alla anime del Purgatorio e custodisce una tela di Luca Giordano, raffigurante \"Sant'Onofrio\", una di Paolo De Matteis, con soggetto la \"Trinit\u00e0\", ed opere di altri artisti come Raffaele Postiglione e Giuseppe Bonito. La cappella di destra \u00e8 dedicata al Santissimo Sacramento e al suo interno conserva un altare in marmi policromi del XVIII secolo, sormontato da una tela con soggetto \"San Francesco di Paola\", opera di un ignoto appartenente alla scuola di Jusepe de Ribera; completano l'ambiente pitture di artisti neoclassici napoletani come \"San Giovanni Battista\" di Antonio Licata del 1845, \"Cristo Crocifisso\" e \"Deposizione nel sepolcro\" (copia del dipinto di Caravaggio alla Pinacoteca vaticana) di Tommaso De Vivo realizzati tra il 1824 ed il 1825, \"Tre Marie al sepolcro\" di un ignoto, \"Martirio di Sant'Irene\" di Fabrizio Nenci del 1832 e \"Cristo che scaccia Satana\" di Antonio De Crescenzio, queste due entrambe nel presbiterio.\nNella sacrestia \u00e8 presente una tela di Gaspare Landi raffigurante l\"Immacolata\" ed una di Antonio Campi, datata 1586, con soggetto la \"Circoncisione\": tra le altre opere presenti, pitture di Giacomo del P\u00f2 ed un \"Sant'Antonio con Bambino\" e \"Santa Maria Maddalena\" di autore ignoto, vicino alla scuola di Luca Giordano, precedentemente ospitate all'interno della Cappella Palatina del Maschio Angioino.\nSuperato l'atrio si accede al corpo centrale della chiesa, dalla forma rotonda, con un diametro di trentaquattro metri e interamente pavimentato con marmi policromi a riprodurre disegni geometrici; lungo tutto il perimetro della chiesa si innalzano trentaquattro colonne in marmo di Mondragone, alte undici metri, terminanti con un capitello corinzio decorato con il giglio borbonico, a cui si interpongono otto pilastri della stessa altezza. Colonne e pilastri reggono il tamburo, all'interno del quale sono state realizzate delle tribune, utilizzate dai reali per assistere alle funzioni religiose; all'altezza dell'altare maggiore e dell'ingresso sporgono due palchetti decorati con statue in legno dorato, raffiguranti da un lato le quattro \"Virt\u00f9 Teologali\" e dall'altro le due \"Virt\u00f9 Cardinali\". Il tamburo sorregge la cupola, alta cinquantatr\u00e9 metri, decorata internamente a lacunari e esternamente ricoperta da pietra calcarea di Gaeta.\nSia sulla parte sinistra che su quella destra si aprono tre cappelle; a sinistra queste sono adornate con tele ritraenti rispettivamente la \"Morte di sant'Andrea Avellino\", l\"Immacolata\", entrambe di Tommaso De Vivo, e il \"Transito di san Giuseppe\", di Camillo Guerra, mentre quelle di destra, oltre alle tele presentano anche cartoni monocromatici con scene della vita di san Francesco; in particolare, sull'altare della prima cappella l\"Ultima comunione di san Ferdinando di Castiglia\" di Pietro Benvenuti ed ai lati i cartoni con \"San Francesco di Paola in udienza presso re Luigi XI\" e \"Santo nell'epico viaggio sullo stretto di Messina a bordo del suo solo mantello\", segue la cappella con quadro di \"San Francesco di Paola\" realizzato da Natale Carta ed infine la cappella con tela di \"San Nicola da Tolentino\", sempre del Carta, e cartoni che ritraggono \"San Francesco che profetizza il papato a Sisto V\" e \"San Francesco che guarisce un appestato\". Tutti gli altari sono intercalati da statue: da sinistra seguono \"Sant'Atanasio\" di Angelo Solari, \"Sant'Agostino\" di Tommaso Arnaud, \"San Marco\" di Giuseppe Fabris, realizzata a Roma, \"San Giovanni\" di Pietro Tenerani del 1834 anch'essa realizzata a Roma, \"San Matteo\" di Carlo Finelli, \"San Luca\" di Antonio Cal\u00ec, \"Sant'Ambrogio\" di Tito Angelini, \"San Giovanni Crisostomo\" di Gennaro Cal\u00ec.\nNella zona absidale \u00e8 posto l'altare maggiore; disegnato nel 1751 da Ferdinando Fuga ed originariamente destinato alla chiesa dei Santi Apostoli, \u00e8 realizzato in porfido ed abbellito con lapislazzuli e pietre d'agata ed ai suoi lati sono poste due colonne in breccia egiziana, utilizzate come candelabri e provenienti dalla chiesa dei Santi Severino e Sossio; completa l'altare il dipinto di Vincenzo Camuccini che rappresenta \"San Francesco di Paola resuscita il giovane Alessandro\".\nIpogeo.\nSotto la basilica di San Francesco di Paola si estende un ipogeo di oltre mille metri quadri.\nQuesto ambiente sotterraneo si dirama tra cunicoli e corridoi attorno a una vasta sala circolare, con volta di copertura sorretta da una struttura a fungo, che nell'insieme ha le stesse dimensioni della chiesa superiore.\nL'imponenza e la qualit\u00e0 architettonica di questi vasti spazi, liberati dai detriti durante un restauro avvenuto nel corso del 2018, lasciano ipotizzare che l'ipogeo fosse destinato, una volta completato nelle decorazioni, ad accogliere le tombe dei Borbone, fino ad allora ospitate nella basilica di Santa Chiara; una teoria che sembra trovare conferma anche nelle parole di alcuni autori ottocenteschi, quali l'architetto Camillo Napoleone Sasso, il Chiarini ed Eugenio Balbi. Restano tuttavia ignote le ragioni che impedirono il concretizzarsi del progetto; \u00e8 stato ipotizzato che i sovrani abbiano avuto dei ripensamenti dovuti al fatto che la chiesa di Santa Chiara fosse storicamente pi\u00f9 legata alla dinastia dei Borbone, e che, di l\u00ec a poco, l'unificazione d'Italia abbia fatto tramontare definitivamente ogni intento.\nFortuna critica.\nL'insieme della basilica e del colonnato della piazza costituisce il principale complesso neoclassico di Napoli, nonch\u00e9 un'opera paradigmatica per l'architettura italiana dell'Ottocento.\nBianchi realizz\u00f2 una chiesa fortemente ispirata al Pantheon di Roma, variando solo le proporzioni e inserendovi due cupole minori ai lati della calotta principale. Il notevole effetto complessivo riusc\u00ec a graduare il passaggio tra l'ordine monumentale della piazza e i confusi caseggiati situati sulla retrostante collina di Pizzofalcone.\nL'interno della chiesa, tuttavia, risulta meno felice dell'esterno, trasudando una freddezza cimiteriale nella ricca decorazione di marmi, stucchi e ghirlande.\nQuesto evidente divario insinu\u00f2 il dubbio che il Neoclassicismo si confacesse pi\u00f9 all'architettura delle ville, dei palazzi, dei teatri e delle regge, piuttosto che a quella delle chiese; per questo motivo, di l\u00ec a poco, l'architettura ecclesiastica volse verso il neogotico."}
{"id": "499804", "revid": "363629", "url": "https://it.wikipedia.org/wiki?curid=499804", "title": "Helen Levitt", "text": "\u00c8 cresciuta a Brooklyn (New York) e una volta finita la scuola ha subito cominciato a lavorare nel campo della fotografia presso uno studio nel Bronx.\nNel 1937, intrapresa la carriera dell'insegnamento, rimase fortemente affascinata dai \"chalk drawings\", i disegni coi gessetti colorati tipici della cultura di strada newyorkese del tempo.\nServendosi di una Leica 35mm, assecond\u00f2 la sua nuova passione e nell'arco di dieci anni scatt\u00f2 un gran numero di fotografie di \"chalk drawings\". Il suo lavoro culmin\u00f2 in un'uscita editoriale soltanto nel 1987 con \"In The Street: chalk drawings and messages, New York City 1938-1948\", una raccolta che ebbe straordinario successo e che \u00e8 oggi considerata tra i pi\u00f9 importanti libri fotografici di sempre.\nTra il 1938 e 1941 studi\u00f2 e collabor\u00f2 con Walker Evans, il maestro dei \"Subway portraits\" di New York. Nel 1943, Edward Steichen in persona si occup\u00f2 di curare e allestire al Museum of Modern Art di New York la sua prima esposizione. In seguito, Helen Levitt segu\u00ec la strada della fotografia documentaristica.\nNegli anni cinquanta lavor\u00f2 a fianco di James Agee e si ciment\u00f2 nella regia cinematografica. Nel 1959 e nel 1960 la Fondazione Guggenheim le commission\u00f2 dei \"portfolio\" a colori su New York. Gran parte di queste foto fu poi trafugata; le foto rimaste ed alcuni scatti degli anni successivi sono stati raccolti in \"Slide Show: The Color Photographs of Helen Levitt\" (maggio 2005). La sua prima pubblicazione fu \"A Way of Seeing\" (1965)."}
{"id": "499808", "revid": "125765879", "url": "https://it.wikipedia.org/wiki?curid=499808", "title": "Blade II", "text": "Blade II \u00e8 un film del 2002 diretto da Guillermo del Toro. Il film \u00e8 ispirato all'omonimo personaggio dei fumetti della Marvel Comics, \"Blade\", e sequel del fortunato primo episodio del 1998. Sebbene fosse un prodotto di ispirazione Marvel, \"Blade\", \"Blade II\" e \"X-Men\" sono gli unici film a non riportarne il logo all'inizio della pellicola. Il logo della Marvel \u00e8 stato introdotto, nella saga di Blade, solo in \"Blade: Trinity\".\nNel seguito tornano Wesley Snipes nel ruolo del protagonista e Kris Kristofferson in quelli di \"Whistler\". Si uniscono a loro Ron Perlman, Leonor Varela e Luke Goss nel ruolo dell'antagonista del film; in origine il cattivo del film doveva essere Morbius, il \"vampiro vivente\", ma la Marvel decise di cambiarlo in \"Jared Nomak\". Al film avrebbe dovuto partecipare anche la popstar Michael Jackson, eterno amico di Wesley Snipes, nel piccolo ruolo di un vampiro ma impegni presi in precedenza dal cantante hanno spinto la produzione a tagliare la sequenza.\nIl film ha avuto un ulteriore seguito nel 2004 chiamato \"\".\nTrama.\nPraga. Un uomo di nome Jared Nomak si reca in una banca del sangue per vendere il proprio sangue, ma viene portato in una stanza in cui si ritrova circondato da vampiri. Invece di esserne vittima, reagisce con violenza massacrandoli e cibandosene.\nNel frattempo Blade va alla ricerca del suo mentore Abraham Whistler, trasformato in vampiro e tenuto prigioniero dai suoi simili. Dopo aver scoperto il luogo in cui \u00e8 tenuto e salvato il vecchio, i due ritornano nel nascondiglio dove ad attenderli c'\u00e8 un nuovo componente della squadra, Scud, esperto in armi e tecnologia. Blade inietta un nuovo siero che fa tornare normale Whistler (la trasformazione ha curato il cancro, ma non ha rigenerato la gamba rotta). I tre ricevono la visita inaspettata di diversi vampiri; Blade affronta una vampira che riesce a tenergli testa nel combattimento con la spada, che si riveler\u00e0 essere Nyssa figlia dell'anziano Damaskinos. Dopo questo scontro i vampiri propongono un'alleanza a Blade che, dopo un'iniziale perplessit\u00e0, si reca con i due amici nella residenza dell'anziano, dove viene informato del pericolo rappresentato da Nomak, membro di una nuova razza di vampiro chiamata Mietitore, mutata da un virus anomalo e che si nutre sia di vampiri che di umani. Qui fa la conoscenza di Damaskinos in persona e Kounen (consulente dei vampiri).\nDamaskinos propone una collaborazione con Blade per distruggere Nomak (che nel frattempo continua a mietere vittime, le quali si trasformano in vampiri della sua razza dopo essere state morse), anche con l'ausilio di un team apposito (l'Emobranco) creato inizialmente per sconfiggere lo stesso Blade e dopo avergli fatto capire che anche gli umani sono in pericolo, si decide ad accettare. Del gruppo fanno anche parte Nyssa e Reinhardt, quest'ultimo non entusiasta dell'alleanza col Diurno, infatti, dopo una lite, il cacciatore gli pianta una micro bomba con argento nell'osso occipitale.\nIl primo luogo da perlustrare \u00e8 una discoteca piena di vampiri, dove avviene uno scontro con i seguaci di Nomak, che si scoprir\u00e0 essere resistente ad aglio, argento e anticoagulante EDTA, ma non alla luce e ai raggi UVA. Blade e compagni hanno la meglio. Nonostante la perdita di un membro (Priest) e il ferimento di Lighthammer, Blade si insospettisce poich\u00e9 vede Nomak risparmiare Nyssa e inoltre il mutante cerca di convincere il diurno stesso di non essere suo nemico. Il gruppo cattura un mutante che morir\u00e0 subito dopo; dall'autopsia emerge che ha una bocca enorme dotata di aculei paralizzanti, una lunga lingua pi\u00f9 affilata dei canini, di un osso protettivo intorno a met\u00e0 del cuore che rende molto difficile trapassarlo con un'arma da taglio e che deve nutrirsi costantemente di sangue, motivo della sua morte, e l'unico a non risentirne \u00e8 Nomak in quanto paziente zero.\nL'Emobranco prosegue con la caccia e si avvia verso le fogne, dove si divide in ulteriori tre gruppi: Blade, Nyssa e Asad; Reinhardt, Chupa e Whistler; Lighthammer, Verlaine e Snowman. Il terzo gruppo incontra subito la morte: Lighthammer, apparentemente guarito dal primo scontro, diventa mutante, uccide Snowman e muore insieme a Verlaine davanti ai raggi solari. Reinhardt e Chupa invece aggrediscono Whistler per vendicare il loro compagno, ma l'uomo riesce a salvarsi grazie all'arrivo dei mutanti che divorano Chupa ed in seguito anche Asad. Nel frattempo Blade attiva la bomba a raggi UVA e fa una strage di mutanti. Dopo l'esplosione Whistler viene trovato da Nomak, che, per\u00f2, non ha intenzione di ucciderlo; infatti gli rivela alcuni segreti da raccontare a Blade. Tuttavia il successo della battaglia viene interrotto dall'intervento di soldati al servizio dei vampiri che catturano Blade, Whistler e Scud, e credono Nomak morto insieme ai suoi simili.\nAl quartier generale dei vampiri, Blade viene a conoscenza di alcune verit\u00e0 nascoste: Nomak \u00e8 figlio di Damaskinos e la sua mutazione non \u00e8 casuale, ma voluta dallo stesso anziano che aveva intenzione di creare una nuova specie di vampiro pi\u00f9 forte e resistente, fallendo in tale tentativo. Inoltre Scud \u00e8 un \"familiare\" e ha fatto il doppio gioco per tutto il tempo; Blade tuttavia si era reso conto dell'inganno fin dall'inizio e aveva taciuto solo per poter usare il talento di Scud a suo vantaggio. Giunto a questo punto lo uccide tramite la micro bomba che ha rimosso da Reinhardt, credendola falsa. Ora l'unico obiettivo rimasto \u00e8 prelevare tutto il sangue di Blade e cercare di creare un siero per rendere diurni tutti i vampiri. Blade viene cos\u00ec lasciato esanime e dissanguato in una stanza mentre Nomak fa irruzione nella base per vendicarsi di chi lo ha usato come cavia e farsi giustizia da solo (Whistler gli ha rivelato dove si nasconde il padre). Nyssa, sconvolta dalle informazioni su Nomak e dalle menzogne del padre, \u00e8 disgustata da quanto \u00e8 avvenuto poich\u00e9 il padre non si \u00e8 fatto problemi a mentire, usare e anche sacrificare i suoi stessi figli pur di raggiungere i propri scopi, tra cui catturare Blade, mentre quest'ultimo, pur essendo loro nemico giurato, l'ha salvata due volte dimostrandosi un uomo d'onore. Intanto Whistler si libera, uccide Kounen e getta Blade in una vasca di sangue per farlo riprendere. Il Diurno torna in forze, annienta la squadra di sicurezza, incluso Reinhardt, riprendendosi la sua spada e il suo equipaggiamento. Nyssa e Damaskinos invece vengono inseguiti da Nomak per tutto il palazzo, fino ad arrivare ad un salone dove Nyssa, stanca delle false promesse del padre, decide di bloccarlo e di farsi uccidere insieme a lui da Nomak. Damaskinos finge di chiedere perdono a Nomak, ma il mutante non cede alle bugie del padre e lo uccide senza piet\u00e0 dissanguandolo; poi azzanna anche Nyssa, ma viene fermato da Blade. Nel violento duello finale, il Diurno ha la meglio e conficca la spada nella met\u00e0 del cuore di Nomak senza la protezione ossea uccidendolo . Nyssa, a terra e con ancora pochi minuti prima di mutarsi nella specie di Nomak, chiede a Blade come ultimo desiderio di vedere l'alba. Whistler dopo aver distrutto i campioni e le ricerche sui mutanti raggiunge Blade, per assistere alla morte di Nyssa incenerita dal sole.\nTerminata la missione, Blade mantiene la promessa fatta all'inizio del film a un vampiro, che aveva risparmiato temporaneamente in cambio di informazioni, e lo uccide in un nightclub trafiggendolo alla fronte con la sua spada.\nProduzione.\nDopo il successo del primo film, la New Line Cinema diede via libera ad un sequel, ingaggiando ancora una volta David S. Goyer come sceneggiatore. Stephen Norrington non torn\u00f2 alla regia e fu rimpiazzato da Guillermo del Toro, avvicinato al progetto dal produttore Peter Frankfurt.\nIncassi.\nIl film ha incassato a livello mondiale $155,010,032 divenendo il maggior successo della trilogia.\nAccoglienza.\nBlade II \u00e8 stato accolto in maniera mista da parte della critica: su Rotten Tomatoes il film ha un punteggio del 57% basato su 151 recensioni, con un voto medio di 6,04 su 10.\nLa critica ne ha lodato lo stile visivo, le performance degli attori, le scene d'azione e gli effetti speciali, mentre la sceneggiatura e lo sviluppo dei personaggi principali \u00e8 stato soggetto a critiche.\nRoger Ebert diede al film 3 stelle e mezza su 4, ritenendolo migliore del predecessore e scrivendo nella sua recensione che \"Blade II \u00e8 un vomitorio di visceri davvero piuttosto brillante, un fumetto con il sogno di diventare un libro di testo per chirurghi pazzi\".\nJames Berardinelli invece diede due stelle e mezzo, etichettando la pellicola come \"Un film per spettatori alla ricerca di intrattenimento rumoroso, insensato e rauco\".\nColonna sonora.\n\"Blade II Original Motion Picture Soundtrack\".\nLa colonna sonora del film \u00e8 stata distribuita da Virgin Records e contiene i seguenti brani:\n\"Blade II Original Motion Picture Score\".\nLo score del film, invece, \u00e8 stato composto da Marco Beltrami.\nEdizioni home video.\nIl DVD del film \u00e8 stato distribuito da Eagle Pictures; il film \u00e8 stato presentato sul mercato con i seguenti contenuti speciali:"}
{"id": "499810", "revid": "12290", "url": "https://it.wikipedia.org/wiki?curid=499810", "title": "Blade 2", "text": ""}
{"id": "499814", "revid": "2153076", "url": "https://it.wikipedia.org/wiki?curid=499814", "title": "Encore (album Eminem)", "text": "Encore (reso graficamente \u018eNCORE) \u00e8 il quinto album in studio di Eminem, pubblicato il 16 novembre 2004.\nDescrizione.\nLa copertina del disco, che mostra il rapper mentre s'inchina davanti ad una platea, esprime la sua intenzione di voler abbandonare presto la carriera da musicista. Ci\u00f2 \u00e8 suggerito anche dal finale della title track, in cui Slim Shady (l'alter ego musicale di Eminem) uccide il pubblico con una pistola e poi si suicida.\nProdotto di nuovo con il suo mentore Dr. Dre, \"Encore\" \u00e8 stato premiato negli Stati Uniti con 5 dischi di platino.\nDei suoi singoli: \nAccoglienza.\nAccolto con recensioni generalmente miste, su Metacritic ottiene un punteggio pari a 64/100 basato su 26 recensioni. Il disco vende copie nei primi tre giorni e 1,5 milioni di copie fisiche nella prima settimana negli Stati Uniti, ottenendo quattro certificazioni di disco di platino dalla RIAA prima della fine dell'anno. A nove mesi dalla sua uscita, \"Encore\" ha venduto 11 milioni di copie in tutto il mondo. Al novembre 2013 ha venduto 5,343 milioni di copie negli Stati Uniti.\nTracce.\nBonus CD:"}
{"id": "499815", "revid": "324090", "url": "https://it.wikipedia.org/wiki?curid=499815", "title": "Lamberto (vescovo di Firenze)", "text": "Biografia.\nSuccedette ad Alibrando nel 1025 circa, data desunta da un atto di donazione di quell'anno che reca per la prima volta la sua firma, con il quale conferm\u00f2 anche la donazione delle terre e degli altri beni concessi dal suo predecessore al convento e alla chiesa di San Miniato al Monte.\nNel 1032 rinunci\u00f2 al vescovado per tornare alla vita monastica, forse turbato dalla dilagante pratica della simonia di una parte del clero. Si ritir\u00f2 nella badia a Coneo dove mor\u00ec.\nGli succedette Atto I nel 1034."}
{"id": "499816", "revid": "123881288", "url": "https://it.wikipedia.org/wiki?curid=499816", "title": "Isocora", "text": "In termodinamica una trasformazione isoc\u00f2ra \u00e8 una variazione dello stato di un sistema durante la quale il volume rimane costante.\nCalore e lavoro.\nSe ora si considera una trasformazione isocora reversibile finita di un gas perfetto tra due stati alle temperature formula_1e formula_2, e supponendo che in questo intervallo di temperatura il calore molare formula_3 si possa considerare costante, essendo\nsi ottiene dal primo principio della termodinamica:\nInfatti per quanto riguarda il lavoro di volume:\nessendo il volume costante, si ha formula_7, e quindi anche:\nIn cui formula_9 e formula_10 indicano il calore e il lavoro scambiati dal sistema, formula_11 la capacit\u00e0 termica a volume costante, formula_12 la pressione, formula_13 il volume, e formula_14 la temperatura.\nVariazione di entropia.\nDalla definizione di entropia:\nda cui si vede che l'entropia di un'isocora aumenta in un riscaldamento, e diminuisce con un raffreddamento.\nRappresentazione geometrica.\nIn un diagramma termodinamico a due variabili di stato le \"isocore\" sono curve che uniscono stati del sistema che hanno lo stesso volume.\nNel piano di Clapeyron le isocore sono ovviamente linee verticali. In quello di Carnot sono esponenziali positive: infatti rielaborando la relazione trovata nel paragrafo precedente si ottiene:\ninoltre fra loro sono tutte traslate orizzontali, verso destra per volumi crescenti, e hanno concavit\u00e0 sempre maggiore delle isobare, dato che formula_17.\nGas perfetto.\nLa trasformazione isocora di un gas perfetto \u00e8 descritta dalla seconda legge di Gay-Lussac:\ncorrispondente ad una retta anche nel diagramma di fase. L'entropia aumenta perci\u00f2 sempre in una compressione, e cala in un'espansione:"}
{"id": "499817", "revid": "1791", "url": "https://it.wikipedia.org/wiki?curid=499817", "title": "Isocore", "text": ""}
{"id": "499818", "revid": "1705737", "url": "https://it.wikipedia.org/wiki?curid=499818", "title": "Action figure", "text": "Action figure (letteralmente \"modellino in azione\") \u00e8 un'espressione della lingua inglese che si riferisce alla categoria di bambole giocattolo che comprende riproduzioni snodabili di personaggi di film o serie televisive. Le action figure pi\u00f9 famose sono, ad esempio, G.I. Joe o Big Jim, ma anche quelle dei personaggi di \"Guerre stellari\" o \"Star Trek\", dei fumetti, dei manga o sportivi come i campioni del wrestling, di cantanti, di militari e cos\u00ec via.\nQuello delle \"action figure\" \u00e8 un settore molto importante nel mercato collezionistico: in realt\u00e0 sono giocattoli le statuine mobili (\"action figures\") e \"ornamenti\" quelle immobili (semplicemente \"figures\"). Il collezionismo di questi prodotti \u00e8 molto fiorente in Giappone, Europa e Stati Uniti.\nStoria.\nLe \"action figure\" sono in genere dotate di arti snodabili e altre parti mobili (ma la maggior parte sono fisse e piantate su una base). Il termine fu coniato in origine dalla Hasbro nel 1964, quando fu commercializzato il primo modello di G.I. Joe. Trattandosi di giocattoli orientati a un pubblico di bambini maschi, la Hasbro prefer\u00ec evitare il termine pi\u00f9 convenzionale di \"doll\" (bambola) per descrivere il proprio prodotto.\nNel 1971, la Mego inizi\u00f2 a produrre le figure dei supereroi tratte dai fumetti su licenza della Marvel e della DC Comics. Con queste edizioni ottenne un grande successo e questi giocattoli hanno conservato nel tempo un alto valore sul mercato collezionistico.\nMego ha poi commercializzato i Micronauti, una linea di giocattoli basata sul modello della precedente linea di giocattoli giapponese \"Microman\" della Takara Tomy. Mego si vede contrastare alla testa delle vendite, perdendo \"de facto\" il controllo del mercato, quando perde la licenza per la produzione di giocattoli tratti dal film di \"Star Wars\" a favore della Kenner Products nel 1976. Il grande successo della linea di giocattoli di \"Star Wars\" della Kenner ha portato a definire nuovi standard nel settore e, in conseguenza del successo di Star Wars, le action figure da collezione sono diventate presto un nuovo business per gli studi cinematografici.\nMerchandising.\nQuale merchandising legato all'uscita di film o serie televisive, le action figure appaiono spesso come riproduzione dei personaggi pi\u00f9 celebri del fenomeno.\nFumetti.\nSono molto diffuse la action figure relative a personaggi di fumetti, anime e manga. In Giappone il termine \u00abaction figure\u00bb \u00e8 usato anche per descrivere le \u00abbambole\u00bb dei personaggi derivati da videogiochi.\nSerie televisive.\n\"Action figure\" sono state usate anche per la realizzazione di alcune serie televisive, per esempio \"Thunderbirds\" di Gerry e Sylvia Anderson.\nFigurini militari.\nPi\u00f9 recentemente sono nate delle linee di \"Action figure\" in scala 1/6 che riproducono dei figurini militari, prevalentemente della seconda guerra mondiale, ma anche relativi ad altri periodi storici"}
{"id": "499819", "revid": "72396", "url": "https://it.wikipedia.org/wiki?curid=499819", "title": "Rito mozarabico", "text": "Il rito mozarabico (o altrimenti detto visigotico, ispanico, toledano o isidoriano) \u00e8 una liturgia della Chiesa cattolica nata nel IV secolo nella Penisola iberica (pi\u00f9 precisamente nelle regioni appartenenti all'antico regno visigoto di Toledo), che \u00e8 stata praticata fino all'XI secolo nei territori ispanici, tanto in quelli cristiani, quanto in quelli musulmani. Questo rito \u00e8 tuttora utilizzato dalla Chiesa latina in alcune regioni spagnole e per la Chiesa spagnola riformata episcopale (anglicana). Ad esso si associa un tipo di canto, impropriamente chiamato \"canto mozarabico\".\nEtimologia.\nDopo la conquista araba e la conseguente espansione dell'islam nella penisola iberica dopo il 711, i cristiani ispanici continuarono a celebrare i riti secondo la loro liturgia. Costoro venivano chiamati dai nuovi dominatori \"moz\u00e1rabes\" (\"muz\u00e1rabes\", \"most\u00e1rabes\"). L'origine del termine non \u00e8 nota precisamente; si presume che derivi da \"musta'rab\", parola che designava una persona arabizzata.\nEvoluzione storica.\nLa ricostruzione della storia della liturgia ispanica \u00e8 molto difficile, e ci\u00f2 \u00e8 dovuto al fatto che le fonti letterarie pi\u00f9 antiche risalgono soltanto al VII-VIII secolo; la maggior parte del repertorio utilizzato in Spagna e nella Gallia Narbonense ci \u00e8 stato trasmesso in codici di datazione compresa tra il VIII e il XII secolo, ed un importante numero di copie sono state realizzate nelle legatorie toledane ancora nel XIV secolo, con la conseguente perdita di fedelt\u00e0 alle notazioni musicali che i copisti non conoscevano pi\u00f9.\nOrigine della liturgia.\nSappiamo davvero poco dell'origine e della formazione del rito mozarabico e del canto ad esso associato. Ovviamente, si ebbero in relazione alla diffusione del Cristianesimo nella penisola iberica durante i primi secoli dopo la morte di Cristo. La provincia dell'Hispania, infatti, fu una di quelle che pi\u00f9 velocemente vennero convertite al nuovo culto tra tutte quelle dell'Impero romano d'Occidente, evento favorito da tre importanti fattori:\nInfluenza della liturgia sinagogale.\nLa maggior parte delle comunit\u00e0 ebraiche spagnole, durante i primi secoli dell'era cristiana, rimase fedele alle proprie credenze religiose: nella penisola era gi\u00e0 presente un'efficiente organizzazione sinagogale, dalla quale successivamente deriveranno sia la corrente sefardita sia la Qabbalah. Al contrario, una discreta parte degli ebrei arrivati dopo le ribellioni degli Zeloti e la distruzione di Gerusalemme (70) si convert\u00ec alla nuova religione cristiana, che, in un primo tempo, non era considerata altro che una \"setta\" dell'Ebraismo stesso.\nDopo il Concilio di Gerusalemme e l'integrazione a tutti gli effetti dei gentili nelle comunit\u00e0 cristiane, queste si distanziarono definitivamente dalle sinagoghe e cominciarono a sviluppare culti propri, fondamentalmente incentrati su questi tre aspetti:\nFormalmente, il culto cristiano al principio non era differente da quello giudaico, e lo divenne separandosi a poco a poco da esso, anche laddove la presenza di elementi \"gentili\" era preponderante. Alcuni affermano che fino agli inizi del IV secolo non si sia attuata \"de facto\" la divisione tra ebrei e cristiani nella Penisola, che le relazioni tra le due comunit\u00e0 fossero stretti, e che tenessero pratiche liturgiche comuni.\nIn realt\u00e0 il processo di persecuzione perpetrato contro le comunit\u00e0 cristiane sotto diversi imperatori (Nerone, Vespasiano, Adriano, Settimio Severo, Decio, Diocleziano, ecc.) e dai governatori locali, furono fattori importanti per la separazione tra le due comunit\u00e0. Cos\u00ec appare raccolto negli atti del Concilio di Elvira (odierna Granada), che si svolse verso l'anno 300 o 303, anteriore alla grande persecuzione di Diocleziano. In questo sinodo, presieduto da Osio, vescovo di Cordova, padre della Chiesa Spagnola, vi si definirono le relazioni tra i cristiani e le altre comunit\u00e0 ebraiche, eretiche e pagane e, specificatamente, si allude alla celebrazione della messa e dei sacramenti, trasmettendoci le prime notizie attendibili riguardo al rito che sar\u00e0 successivamente chiamato \"mozarabico\".\nL'importanza del culto sinagogale nella liturgia cristiana \u00e8 presente e rintracciabile soprattutto in due aspetti:\nAltri apporti.\nOltre alla liturgia ebraica, ci furono altri fattori che influirono nella formazione e configurazione del rito e del canto mozarabici. Tra questi \u00e8 necessario citare elementi pre-romani (Celtiberi) e romani.\nLe diverse celebrazioni religiose dell'antichit\u00e0 racchiudevano tutte le liturgie, i sistemi di recitazione e di organizzazione musicale. L'interrelazione culturale che si produsse all'interno dei territori dell'Impero romano ha reso molto difficile distinguere le une dalle altre, soprattutto quando entrarono in contatto i cristiani di diverse aree d'Oriente e d'Occidente. Certamente si pu\u00f2 ben notare un sostrato comune nelle differenti liturgie cristiane di aree distinte dell'impero, soprattutto tra quelle occidentali che ci sono giunte pi\u00f9 complete: la romano-gregoriana, la milanese o ambrosiana, e la mozarabica o ispanica. Questo sostrato comune si \u00e8 riflesso in particolare nell'evoluzione del responsorio, canti salmodici di origine ebraica che in questi tre riti cattolici si sono convertite in melodie molto melismatiche. Un altro esempio di questa comune evoluzione \u00e8 il recitativo.\nConsolidamento del rito mozarabico.\nDopo il crollo dell'Impero romano d'Occidente ad opera del capo guerriero erulo Odoacre (476) e con la formazione in \"Hiberia\" e in \"Gallia\" meridionale del regno visigoto di Toledo, si consolidarono l'unit\u00e0 e la specificit\u00e0 della Chiesa Spagnola, strettamente legata alla tradizione latina e in perenne lotta con l'eresia ariana dei nuovi dominatori.\nLa derivazione del clero cattolico ispanico dalla popolazione romana, contro quello ariano di origine germanica, fissarono le tradizioni culturali dell'impero nella Penisola iberica pi\u00f9 che in qualunque altra regione dell'occidente europeo. Di fatto, il caso spagnolo fu un'eccezione di sviluppo culturale in quei tempi cos\u00ec turbolenti, che termin\u00f2 con il III Concilio di Toledo (aperto l'8 maggio 589), quando il re Recaredo I si convert\u00ec, insieme con la nobilt\u00e0 sueba e visigota.\nLa forza della Chiesa spagnola si riflesse tanto sulla sua attivit\u00e0 conciliare (si tennero ben quattordici concili nazionali a Toledo, pi\u00f9 numerosissimi provinciali: a Saragozza, Tarragona, Cartagena, Siviglia ecc.), quanto nella quantit\u00e0 di ecclesiastici eruditi, tra cui i santi Isidoro di Siviglia, Fruttuoso e Martino di Braga, Leandro di Siviglia, Ildefonso di Toledo, Braulione di Saragozza, ecc.\nLa fissit\u00e0 e la ricchezza del rito mozarabico si incontrano rispecchiate nei canoni conciliari e negli scritti ecclesiastici, specialmente nel \"De Ecclesiasticis Officiis\" e nella \"Regula Monachorum\" di Isidoro di Siviglia e nelle regole dei santi Fruttuoso e Martino di Braga. Si incorpor\u00f2 il sistema di notazione musicale greco-romano attraverso le opere di Boezio, Cassiodoro e altri, volgarizzate nelle \"Etymologiae\" di Isidoro, e si assunse l'organizzazione di canti distinti in diversi messali, codici liturgici e regole monastiche.\nIn questo periodo si cristallizz\u00f2 anche l'influenza di altre liturgie cristiane: quella mozarabica acquis\u00ec l'\"Inno\", proprio del rito ambrosiano, la \"Scholastica\" dalla tradizione romana; e si diffusero ampiamente le musiche cantate di origine orientale a causa della presenza bizantina, per pi\u00f9 di un secolo, sulla costa orientale della Penisola.\nChiesa mozarabica.\nDopo la conquista musulmana della penisola iberica nel 711, la vitalit\u00e0 e l'originalit\u00e0 della liturgia ispanica rimasero sorprendentemente incorrotte, tanto nei nuclei cristiani rimasti isolati nel nord della regione, quanto nelle comunit\u00e0 assoggettate al dominio arabo.\nSubito la Catalogna, inglobata nel regno dei Carolingi, abbandon\u00f2 il rito mozarabico e adott\u00f2 modelli pre-gregoriani, con la diffusione gi\u00e0 nel IX secolo della liturgia romana in molte delle sue diocesi. Questo fenomeno non si verific\u00f2 negli altri due regni cristiani spagnoli, la Navarra e le Asturie, che mantennero come simbolo di identit\u00e0 nazionale l'eredit\u00e0 visigota. Furono estremamente restie all'acquisizione del rito romano, sempre associato al potere imperiale franco e, successivamente, del Sacro Romano Impero Germanico.\nSebbene l'apertura della societ\u00e0 andalusa avesse permesso ai cristiani la partecipazione alla vita culturale e civile, grazie all'assunzione dell'arabo (o degli idiomi berberi) come lingua colta, essi mantennero il latino come lingua privata e rituale, conservando intatto il legame liturgico e musicale con l'epoca visigota. La costante pressione sulla popolazione cristiana, tuttavia, provoc\u00f2 un crescente movimento migratorio dal sud della Spagna verso nord. Il trasferimento di questa enorme massa di persone (e il suo conseguente insediamento nei regni settentrionali) gener\u00f2 due tradizioni liturgiche che si evolsero differentemente, e una terza nata nei monasteri spagnoli:\nLotta contro la liturgia romana.\nA met\u00e0 dell'XI secolo il rito mozarabico cominci\u00f2 ad essere soppiantato dalla liturgia romano-gregoriana. I re di Navarra e di Castiglia incoraggiarono l'arrivo di monaci che sottostavano alla regola di san Benedetto da Norcia, e aderirono alle tesi riformiste dei papi Gregorio VII e Urbano II. L'uniformazione al rito romano dalla precedente liturgia mozarabica prese inizio con il Concilio di Coyanza (1050), durante il quale si permise a cattedrali e abbazie di adottare il canone gregoriano. La resistenza del clero locale fu considerevole, tuttavia la situazione divent\u00f2 alquanto sfavorevole sotto il regno di Alfonso VI di Castiglia, il quale, nel 1080, convoc\u00f2 un sinodo generale del suo regno a Burgos, e dichiar\u00f2 ufficialmente l'abolizione del rito mozarabico a favore di quello romano. Poich\u00e9 l'opposizione del clero e del popolo a questo cambiamento fu violenta, il re comp\u00ec due atti simbolici: un torneo, nel quale due cavalieri difendevano l'uno il rito mozarabico, l'altro quello romano (che si concluse con la vittoria del primo) e l'ordalia, durante il quale furono sottoposti alla prova del fuoco due libri liturgici, uno mozarabico, l'altro romano. Le cronache riportano che, poich\u00e9 il primo non si incendiava, il sovrano in persona si avvicin\u00f2 alla brace e lo spinse con un calcio in mezzo alle fiamme, dichiarando vincitore il rito romano-gregoriano.\nTuttavia, durante l'assedio di Toledo (1085), Alfonso torn\u00f2 a considerare la sopravvivenza del rito ispanico, che la popolazione mozarabica della citt\u00e0 rifiutava di abbandonare. Come clausola nel patto di conquista, sei parrocchie toledane ottennero il permesso di conservare l'antica liturgia, e in contrapposizione il papa, con l'approvazione del re castigliano, nomin\u00f2 come primo arcivescovo della citt\u00e0 un monaco cluniacense, \"don Bernardo\". Il rito mozarabico si mantenne, a partire da questo episodio, soltanto nelle comunit\u00e0 cristiane ancora sottomesse agli arabi musulmani, nonostante fossero in progressiva decadenza.\nDurante il resto del processo di riconquista della Spagna (tanto quello castigliano, quanto quello aragonese), una delle clausole sempre presenti nei patti di tregua o di resa era la rinuncia del clero e del popolo mozarabo all'antica liturgia ispanica; ci\u00f2 caus\u00f2 la scomparsa delle antiche usanze man mano che i diversi territori venivano incorporati nei regni cristiani. Soltanto una comunit\u00e0 si era salvata nella citt\u00e0 di Cordova, riconquistata da Ferdinando III gi\u00e0 nel XIII secolo; tuttavia l'emigrazione dei \"Moz\u00e0rabes\" verso nord e la successiva ripopolazione della regione con castigliani della Meseta, fecero s\u00ec che anche quest'ultima comunit\u00e0 si estinguesse in meno di cinquant'anni.\nRiforma di Cisneros.\nDopo questi fatti, la liturgia mozarabica perse rapidamente terreno a vantaggio di quella gregoriana, e, come \u00e8 stato gi\u00e0 detto, continu\u00f2 ad essere praticata nella sola citt\u00e0 di Toledo, tra l'altro in condizioni piuttosto precarie. Cos\u00ec, in pieno processo riformatore della Chiesa Spagnola, con l'appoggio della \"regina Cattolica\", il cardinale Francisco Jim\u00e9nez de Cisneros, arcivescovo di Toledo, nel 1495 fece costruire una cappella all'interno della cattedrale di Toledo (dedicata al \"Corpus Christi\") perch\u00e9 si mantenesse la liturgia tradizionale, dotandola di una rendita per il proprio mantenimento e di sacerdoti provenienti dal suo capitolo cattedrale. In questo modo cominci\u00f2 un importante lavoro di compilazione e riordinamento liturgico - ciascuna parrocchia, infatti, celebrava la messa e gli uffici in maniera differente e la tradizione orale che tramandava i canti stava andando perduta - e riun\u00ec grandi quantit\u00e0 di codici provenienti da tutto il regno: elabor\u00f2 una ricostruzione dei testi e uno studio delle risorse liturgiche, che culmin\u00f2 nella stampa di un nuovo messale e di un breviario. In essi erano state trascritte le musiche che ancora si tramandavano in notazione quadrata: i testi antichi che si erano conservati permisero una ricostruzione approssimativa dell'antico rito mozarabico cos\u00ec com'era stato in epoca visigota; tuttavia lo stesso non pot\u00e9 essere fatto con il canto.\nAl giorno d'oggi, si conservano manoscritti di secoli compresi tra il IX e il XI, contenenti praticamente tutto il repertorio canoro mozarabico; il problema \u00e8 che sono scritti in notazione neumatica che non indica gli intervalli, e pertanto non possono essere letti. Solo ventuno di essi possono oggi essere eseguiti, poich\u00e9 sono stati ritrovati in diversa notazione su un manoscritto successivo risalente al XIII secolo. Per questo, neppure le melodie restaurate e trascritte dal cardinal Cisneros sono realmente autentiche, a eccezione di alcuni recitativi tramandatisi per via orale.\nUltime riforme del rito.\nDurante il corso del XVIII secolo, le edizioni del messale mozarabico curate da monsignor Cisneros vennero pi\u00f9 volte revisionate e manipolate.\nFino alla met\u00e0 del Novecento, le riforme settecentesche apportate per ultime al canone ispanico non vennero modificate. Fu solo con il Concilio Vaticano II che il clero spagnolo torn\u00f2 ad interessarsi al rito visigotico: anche a Roma, infatti, le alte gerarchie avevano compreso il grande potenziale di questa liturgia, ricca di storia e di cultura. Venne uniformato alla \"Costituzione Apostolica sopra la Sacra Liturgia\", che si prefiggeva come obiettivo il ritorno alla purezza primitiva del canone, oltre ad imporne la celebrazione almeno una volta al giorno nella cattedrale di Toledo. Papa Giovanni Paolo II ne permise l'uso in qualsiasi luogo della Spagna, laddove la devozione popolare o l'interesse storico-culturale lo richiedessero. La revisione fu promossa e attuata dal cardinale Marcelo Gonz\u00e1lez Mart\u00edn, in qualit\u00e0 di arcivescovo di Toledo - Responsabile Superiore del Rito e Presidente della Commissione di Liturgia della Conferenza Episcopale. Si nomin\u00f2 una \u00e9quipe di esperti sacerdoti toledani e di altre diocesi, di diverse congregazioni religiose, che nel giro di un solo anno, consultando archivi e biblioteche, manoscritti e codici pubblicati, riuscirono a restituire l'antichissimo messale mozarabico alla sua autenticit\u00e0 e genuina bellezza, eliminando le impurit\u00e0 che erano state aggiunte attraverso i secoli.\nNel 1992 venne presentato il primo volume del \"Nuovo Messale Ispano-Mozarabico\" a Giovanni Paolo II, che celebr\u00f2 la messa con questo rito il 28 maggio dello stesso anno, solennit\u00e0 dell'Ascensione di Ges\u00f9, divenendo il primo pontefice ad averlo utilizzato a Roma.\nStrutture liturgiche.\nLe diverse tradizioni rituali mozarabiche - la \"castigliano-leonese\" (che chiameremo \"tradizione A\"), la \"toledana\" e \"riojana\" (che chiameremo entrambe \"tradizione B\") - si differenziano tra loro pi\u00f9 per l'ordine degli elementi liturgici nelle proprie strutture che per lo schema generale. Questo ci fa capire che il canone ispanico, al di l\u00e0 delle diverse manifestazioni regionali, mantiene una forte unit\u00e0 strutturale, comparabile a quella della liturgia romano-gregoriana.\nLa diversit\u00e0 di queste tre tradizioni, tuttavia, non \u00e8 evidente, giacch\u00e9 i diversi manoscritti ci tramandano soltanto le parti che si credevano necessarie, omettendo quelle che si cantavano ogni giorno (oggi le conosciamo grazie alla tradizione orale toledana, recuperata dalla riforma di Cisneros) e i recitativi. Inoltre, sebbene il corpo liturgico abbia un carattere unitario, nella maggior parte dei casi si mantengono costumi devozionali propri, che ci sono stati trasmessi grazie all'infaticabile opera dei copisti.\nPossiamo distinguere chiaramente, in primo luogo, la \"Messa\", universale e identica per tutte le chiese e i monasteri, e l\"'ufficio divino\", reso particolare e distintivo da ogni chiesa episcopale - \"ordo cathedralis\" - e da ogni monastero - \"ordo monasticus\" -. Il I Concilio di Braga (561 o 563) distinse chiaramente i due \"ordines\".\nLa messa mozarabica.\nLa messa, come nel resto dei riti cristiani, consiste in due parti: la \"Liturgia della Parola\" (composta da letture e canti), e la \"Liturgia Eucaristica\" (composta da formule, orazioni e altre preghiere). Nello schema originale, che ha mantenuto pi\u00f9 o meno inalterata la riforma del rito attuata sotto il patrocinio di Cisneros, \u00e8 la seguente:\nQuesta messa viene celebrata giornalmente nella cattedrale maggiore di Toledo in lingua latina. Il monastero di \"San Pasquale de Madrid\" compie una celebrazione a settimana (il marted\u00ec alle ore 18.00), e con speciali solennit\u00e0 il 2 gennaio \"In caput anni\", e la festa della Vergine il 18 dicembre. Nel monastero asturiano di \"El Salvador de Valdedios\", questa liturgia viene celebrata un sabato al mese.\nOrdo cathedralis.\nSono le orazioni liturgiche che si tengono pubblicamente in chiesa e che, secondo i dettami del Concilio Vaticano II, i chierici spagnoli devono compiere quotidianamente. All'inizio, questo ufficio era composto dal \"Matutinum\" e dal \"Vesperum\". Il XI Concilio di Toledo include la messa come un'ora canonica, e ordina che i religiosi debbano pregare anche alla \"Tertia\", \"Sexta\" e \"Nona\" ora del \"Officium monasticum\".\n\"Officium vespertinum\".\nIl \"Vesperum\" mozarabico corrisponde ai \"vespri\" romani. La funzione \u00e8 basata sulla ritualizzazione del rapporto Luce-Tenebre. Il suo schema \u00e8 come segue:\nOrdo monasticus.\nLa liturgia praticata nei monasteri spagnoli ha un'impostazione che obbedisce al principio dell\"'universa laus\" (\"orazione continua\"), che tutti i frati devono praticare. L'impossibilit\u00e0 di rimanere perennemente a lodare Dio in comunit\u00e0, impone l'organizzazione delle orazioni comuni nelle diverse ore canoniche (ore e vigilie), nelle quali i romani dividono il giorno e la notte. Cos\u00ec, sebbene originariamente l'orazione monastica consistesse nella recitazione quotidiana e ininterrotta dei centocinquanta salmi biblici, poco a poco la si limit\u00f2 ai momenti pi\u00f9 importanti dell'orario civile: si stabil\u00ec un'orazione ogni tre ore durante il giorno, e, per non dover svegliarsi che due sole volte durante la notte, si unirono le vigilie in un'unica orazione (i \"notturni\"). L'orario di recitazione \u00e8 attualmente organizzato nel seguente modo:\nLe ore maggiori, salvi i notturni, hanno uno schema simile all\"'Ordo cathedralis\", per questo motivo di seguito \u00e8 riportato soltanto lo schema basilare dello sviluppo delle ore minori e dei notturni.\nOre minori.\nEsistono due varianti per la recitazione delle ore minori, secondo le due tradizioni liturgiche mozarabiche, anche se le formule - antifone, \"alleluiaticum\", responsori, inni, ecc. - non differiscono tra loro.\n\"Notturni\".\nGli uffici della notte hanno una struttura pi\u00f9 complicata e stabile. Equivalgono alla \"Compieta\" del rito romano. Sebbene in origine fossero tre (come il numero di veglie della notte), la liturgia mozarabica le ha raccolte in una sola funzione, anche se, pi\u00f9 tardi, la severit\u00e0 di vita dei monaci visigoti ripristin\u00f2 la triplice recitazione organizzata nel seguente modo:\nLa struttura dell\"'Ordo ad nocturnos\" \u00e8 la seguente:"}
{"id": "499823", "revid": "1573940", "url": "https://it.wikipedia.org/wiki?curid=499823", "title": "OCZ Technology", "text": "OCZ Technology con sede in California, a Sunnyvale, \u00e8 stato un produttore di hardware per pc, in particolare produceva memorie RAM e flash, dischi ssd, alimentatori, ventole, e dall'aprile 2008 anche notebook. Da quando nell'agosto del 2000 \u00e8 entrata nel mercato delle memorie ha posto primariamente i suoi prodotti al mercato dell'hardware per computer. \u00c8 famosa per l'alto margine di overclock dei suoi prodotti, in particolare delle memorie RAM, capaci di scendere a latenze impensabili per i concorrenti. \nIl 25 novembre 2013 dichiara bancarotta e successivamente il 21 gennaio 2014 viene acquisita dalla Toshiba Corporation, che lanciata la nuova sussidiaria denominata OCZ Storage Solutions."}
{"id": "499825", "revid": "79968", "url": "https://it.wikipedia.org/wiki?curid=499825", "title": "Documentario", "text": "Il documentario \u00e8 un'opera audiovisiva i cui elementi narrativi ed espressivi costitutivi sono colti dalla realt\u00e0; nel documentario la vicenda narrata, gli ambienti dove si svolge e i personaggi che la interpretano sono reali e agiscono su un piano di realt\u00e0, a differenza del tradizionale cinema di finzione (detto anche cinema a soggetto) dove invece gli elementi costitutivi sono sostanzialmente costruiti artificiosamente.\nIl documentarista basa la narrazione e la drammaturgia del film sulla propria visione soggettiva di un determinato aspetto della realt\u00e0 osservata e sulla sua interpretazione.\nDescrizione.\n\u00c8 frequente l'equivoco di ritenere il documentario una riproduzione fedele della realt\u00e0: ci\u00f2 non \u00e8 e non pu\u00f2 essere, in quanto il documentarista per dar luogo al proprio racconto opera delle scelte narrative ed espressive tali da soggettivare l'esposizione della realt\u00e0. Dalla scelta dello stile narrativo fino alla limitazione del campo visivo in ripresa tramite l'inquadratura, dalla giustapposizione di inquadrature e scene al montaggio fino al sonoro, tutta la costruzione del documentario \u00e8 un processo finalizzato all'interpretazione della realt\u00e0. Il documentarista propone la personale visione della realt\u00e0 in una lettura soggettiva; quindi tutt'altro dalla \"trasparente\" riproposizione della realt\u00e0 nella sua piena oggettivit\u00e0. Va ribadito che tale visione oggettiva (\"veritiera\") della realt\u00e0 \u00e8 pressoch\u00e9 impossibile (e, si potrebbe dire, anche inutile).\nConsiderando il documentario un racconto per immagini alla stregua del cinema di finzione, senza dubbio al documentario possono essere applicate le tradizionali regole della narratologia nonch\u00e9 le schematizzazioni proprie della narrazione cinematografica e della narrazione in genere, come le funzioni degli archetipi, le figure retoriche, la suddivisione in tre atti, le unit\u00e0 aristoteliche e altre (ben riassunte nel saggio di Christopher Vogler \"Il viaggio dell'eroe\").\nA volte il documentario, per raggiungere un fine educativo e divulgativo, si propone di rendere conto di una specifica realt\u00e0 o un determinato tema in termini quanto pi\u00f9 lineari e oggettivi possibili, limitando l'aspetto espressivo e interpretativo, o ben celandolo; in tali casi il documentarista focalizza la sua opera su un'esposizione chiara ed esaustiva anzich\u00e9 espressiva e artistica. Questa modalit\u00e0 viene applicata soprattutto ad argomenti scientifici, naturalistici, etnografici, ma anche in film di propaganda (soprattutto fino agli anni cinquanta del Novecento), dove l'asciuttezza degli aspetti espressivi dovrebbe avvalorare l'oggettivit\u00e0 del narrato. Il documentario a tema educativo e divulgativo ha avuto grande importanza con l'avvento dei mass media e della televisione in particolare, trovando proprio nella televisione il suo mezzo di diffusione.\nProprio le reti televisive statunitensi, al fine di industrializzare il documentario e meglio gestirne il processo produttivo, negli anni hanno portato ad una classificazione del documentario per argomenti e modalit\u00e0 espressive, abbinando a ogni genere determinati modi di narrazione e realizzazione (di fatto dei clich\u00e9). Tali classificazioni hanno innanzitutto lo scopo di governare un elemento spiccatamente artistico e quindi per sua natura \"ingovernabile\" in termini industriali.\nNella storia del documentario hanno fatto la loro comparsa grandi artisti come Robert J. Flaherty, Dziga Vertov, Joris Ivens e John Grierson, che appartengono a buon diritto alla storia del grande cinema.\nStoria.\nGli esordi.\nIl documentario, inteso come filmato dal valore esplicativo e divulgativo che mostrava soprattutto genti e luoghi lontani, \u00e8 antico come il cinema stesso. In questo ricalcava una delle funzioni delle immagini, quella di permettere una sorta di \"Grand tour\" per poveri. Molti dei cortometraggi proiettati dai fratelli Lumi\u00e8re il 28 dicembre 1895 al Salon indien du Grand Caf\u00e9, prima proiezione pubblica della storia, sono documentari o presunti tali.\nIn seguito, alla curiosit\u00e0 si aggiunsero anche gli interessi scientifici. Albert Kahn, magnate della finanza francese, cerc\u00f2 di costruire il primo atlante geo-etno-antropologico del mondo intero, avvalendosi interamente di fotografie e di riprese cinematografiche; con questo intento sped\u00ec una ventina di fotografi e cineoperatori per il mondo, talvolta viaggiando con loro, che tra il 1909 e il 1919 raccolsero pi\u00f9 di diecimila fotografie e un migliaio di \"vedute in movimento\" di un minuto circa ciascuna, oggi conservate al Museo Albert Kahn di Parigi.\nAnche in Italia si ebbero documentaristi di grande spessore, come Luca Comerio e Roberto Omegna che tra il 1905 e il 1915 si spinsero con coraggio in zone anche molto impervie. Comerio aveva come obiettivo la costruzione di un film-utopia dove voleva mostrare tutto il mondo e che avrebbe intitolato \"Dal Polo all'Equatore\": se ne conservano alcune parti, come la spedizione al Polo sud organizzata dal Duca degli Abruzzi (1899) o quella del barone Raimondo Franchetti in Africa nel 1910, oppure le scene della guerra sull'Isonzo (1917). In queste opere era evidente uno sguardo sul mondo da \"dominatore\" occidentale che guarda tutto con superiorit\u00e0: scene simboliche allora interpretate come segni di potere e civilt\u00e0 (la caccia alla tigre, i servi neri alla portantina, l'impartizione dell'educazione alle popolazioni locali) ci mostrano a distanza di un secolo una mentalit\u00e0 sorpassata, imbevuta di colonialismo, di conquista spietata e arrogante.\nOmegna invece pu\u00f2 essere considerato il padre del documentario scientifico, con i suoi film sulle farfalle (vincitori del primo premio all'Esposizione internazionale di Torino (1911), dove usava la macrofotografia e si avvaleva, per le didascalie, delle composizioni del poeta Guido Gozzano, suo cugino.\nUn altro utopista fu Boles\u0142aw Matuszewski, che si propose di filmare tutti gli eventi della storia umana per comporre un archivio totale e assoluto. La voglia di dominio del mondo si era trasposta dall'ambito politico a quello scientifico, grazie alle nuove possibilit\u00e0 offerte dal cinematografo dei Fratelli Lumi\u00e8re, che nei progetti originari si sarebbe dovuto proprio chiamare \"Domitor\", una contrazione di \"dominator\".\nInizialmente i primi filmati documentari erano distribuiti nelle sale cinematografiche, oppure diffusi sotto forma radiofonica, come voce narrante di un testo avente caratteristiche informativo-didattiche.\nIn seguito ai film sono stati associati i testi parlati, integrando le due forme comunicative in modo da poter fornire un'informazione completa e referenziata.\nTuttavia \u00e8 solo nel corso degli anni trenta che si diffonde l'uso del termine \"documentario\" cos\u00ec come viene comunemente inteso ai giorni nostri. Il passaggio del termine da aggettivo qualificativo all'utilizzo come sostantivo, appare per la prima volta in un articolo del \"New York Sun\" dell'8 febbraio 1926, scritto da John Grierson in occasione della presentazione pubblica del secondo film di Robert J. Flaherty: \"L'ultimo Eden\".\nIl documentario poetico.\nSebbene il cinema fosse nato come documentario, con le vedute Lumi\u00e8re, con il tempo aveva dovuto cedere il passo al cinema narrativo di finzione. Negli anni venti erano comunque emersi alcuni nomi, tra i quali spicca quello di Robert J. Flaherty, padre della \"docu-fiction\", ovvero una mescolanza di finzione e documentario. In \"Nanuk l'eschimese\" (Nanook of the North), Flaherty racconta la famiglia eschimese di Nanook, con la loro vita, la pesca, gli igl\u00f9, ecc., anche se esiste una debole narrazione di sfondo e le scene sono chiaramente concordate con il regista, come quella della caccia alla foca, dove vennero usate le armi tradizionali nonostante nella zona fossero gi\u00e0 in uso da tempo i fucili e la famiglia era fittizia, con i protagonisti che gi\u00e0 da tempo non vivevano in un igl\u00f9; inoltre la moglie di Nanuk era interpretata dall'amante di Flaherty, dalla quale ebbe un figlio mai riconosciuto legalmente. Il termine \"documentary\" apparve per la prima volta nel 1926 in una recensione di John Grierson al film \"L'ultimo Eden\" (Moana) di Flaherty.. Nel 1934 approfond\u00ec il tema del racconto del lavoro umano con \"L'uomo di Aran\", un altro grande poema sulla vita dei poveri contadini e pescatori delle Isole Aran in Irlanda. Con le sue opere cre\u00f2 una sorta di scambio tra la sua visione soggettiva e la veicolazione di conoscenza su ci\u00f2 che veniva narrato alla spettatore.\nAltro autore di documentari \"poetici\" fu Jean Epstein, che aveva creato anche film narrativi investigando spesso un equilibrio tra visione oggettiva e soggettiva. Nel 1923 gir\u00f2 un documentario sull'eruzione dell'Etna e nel 1929 fu la volta di \"Finis Terrae\", che raccontava la vita dei poveri pescatori bretoni, con alcune tracce di storia narrata (la vicenda di un coltellino smarrito o quella di un pescatore malato..). Molto poetiche sono soprattutto le immagini della tempesta rallentate o quella delle donne che aspettano in riva il ritorno dei mariti, riprese anche da altri autori (lo stesso Flaherty oppure Luchino Visconti ne \"La terra trema\").\nIn tutto il mondo film\u00f2 poi Joris Ivens, che infuse nelle sue opere un forte impegno sociale e culturale. Suoi sono alcuni documentari celebri come \"Regen\", sulla pioggia (1929) o \"Zuiderzee\", su una diga olandese (1930) o soprattutto \"Borinage\", su uno sciopero dei minatori (1933). Film\u00f2 inoltre la rivoluzione in Cina e il Vietnam, ma anche il paesaggio francese o il vento.\nPi\u00f9 importante come teorico e organizzativo del genere documentario fu l'inglese John Grierson, che fond\u00f2 la scuola di documentarismo inglese, canadese e fu tra gli ispiratori del successivo \"free-cinema\" degli anni cinquanta. I film della sua scuola (che contava documentaristi come Basil Wright, Paul Rotha, Alberto Cavalcanti), erano sempre dotati di \"un ritmo musicale oltre che poetico e letterario\", nati spesso dalla collaborazione con grandi poeti (come Wystan Hugh Auden) o grandi musicisti (come Benjamin Britten e Darius Milhaud). Il suo libro \"Grierson on Documentary Film\" \u00e8 il primo apporto teorico al cinema documentario, dal quale provennero molte idee anche in ambiti diversi, come con Cesare Zavattini e il suo neorealismo. Secondo il testo infatti il documentario non doveva e non poteva essere una riproduzione oggettiva della vita, perch\u00e9 l'occhio del regista l'avrebbe sempre deformato con la sua visione e le sue scelte; piuttosto si doveva usare la imprescindibile soggettivit\u00e0 per creare uno sguardo sul mondo.\nIl documentario moderno.\nLa seconda guerra mondiale e l'enorme quantit\u00e0 di materiale girato, uniti spesso a una sincera ricerca di memoria storica e monito, hanno favorito la creazione e diffusione del documentario storico e bellico, genere ancora oggi tra i pi\u00f9 popolari.\nA partire dal secondo dopoguerra, lo sviluppo di nuovi mezzi di comunicazione e soprattutto l'evoluzione tecnica delle macchine da ripresa che godettero di una drastica riduzione di pesi, ingombri e rumorosit\u00e0 (fino alla registrazione digitale di fine XX secolo che ha eliminato l'uso della pellicola unendo anche una estrema miniaturizzazione), hanno permesso la evoluzione del documentario finalmente girato in vera presa diretta grazie anche all'uso di apparecchi audio portatili e sincronizzabili Nagra . Nasceva pertanto in questo periodo il cinema \"verit\u00e0\" che ottimizzava le nuove tecnologie in quanto non necessitava di numeroso personale logistico e godeva del vantaggio della immediatezza e della sorpresa. Se ne avvantaggi\u00f2 soprattutto il mezzo televisivo con la creazione di documentari giornalistici sotto forma di reportage o inchiesta. Sempre nell'ambito del documentario in presa diretta gli anni delle contestazioni studentesche portarono allo sviluppo del cinema militante di interesse politico e tendenze manifestatesi a partire dagli anni settanta legate a un cinema riflessivo, che si possono ordinare in alcune categorie: il film di montaggio, il film autobiografico e diaristico, il film-saggio..\nL'interesse delle maggiori case di produzione verso il mezzo televisivo, portatore di altissimi ricavi e immediata eccezionale notoriet\u00e0, port\u00f2 anche alla creazione di documentari di carattere scientifico e divulgativo nati specificamente per la esclusiva trasmissione televisiva. Ebbero eccezionale successo i documentari sulle ricerche e le esplorazioni di Jaques-Yves Cousteau e le divulgazioni di David Frederick Attenborough. In Italia la diffusione del documentario televisivo ha un nome di spicco, il giornalista Piero Angela. Oggi la gran parte dei film documentari vengono prodotti dalle reti televisive pubbliche; la rete pubblica inglese BBC \u00e8 un'importante ed autorevole produttrice di documentari divulgativi, mentre per quanto riguarda il documentario di creazione o d'autore, il canale culturale franco-tedesco arte \u00e8 sicuramente il principale referente produttivo in Europa. Altri gruppi editoriali specializzati nella produzione di documentari tematici sono History, National Geographic, Discovery Channel. Anche molte testate cartacee di divulgazione scientifica producono o distribuiscono documentari e posseggono canali televisivi e portali web dai contenuti prevalentemente documentaristici. Il pi\u00f9 diffuso in Italia \u00e8 Focus.\nData la quasi esclusiva presenza dei documentari divulgativi sui canali televisivi, la natura dei documentari cinematografici ha subito negli anni una profonda trasformazione, assumendo la forma del Film-documentario (detto anche docufilm, in inglese \"nonfiction film\"). Nato e pensato per la distribuzione nei cinema, esalta l'aspetto artistico e drammaturgico, spesso con particolare virtuosismo sia nella fotografia che soprattutto nella sceneggiatura, nel montaggio e nell'analisi critica e autoriale dei contenuti. Ritenuti ormai film con pari dignit\u00e0 delle pellicole di fiction concorrono nei concorsi e festival cinematografici non solo nella categoria specifica, ma spesso anche per i riconoscimenti pi\u00f9 alti in competizione con il cinema attoriale tradizionale. \u00c8 inoltre considerato l'ambito dove \u00e8 possibile la maggior ricerca di nuove forme di sperimentazione espressiva. Eccellenti esponenti nella realizzazione di film-documentario e della sua progressiva evoluzione sono: l'antesignana Leni Riefensthal (Il trionfo della volont\u00e0, Olympia), Alain Resnais (Notte e nebbia), Louis Malle (Il mondo del silenzio), Wim Wenders (Il sale della terra), Werner Herzog (Grizzly Man, Encounters at the End of the World), Claude Lanzmann, (Shoah, L'ultimo degli ingiusti), Michael Moore (Bowling a Columbine) e l'italiano Gianfranco Rosi (Fuocoammare).\nAltri generi di documentario.\nI film documentari che, per finalit\u00e0 narrative, contengono al loro interno sequenze ricostruite e/o interpretate da attori vengono comunemente definiti \"docu-fiction\" o \"docu-drama\" e in questa veste hanno spesso una distribuzione in televisione. Invece i film che si presentano come documentari solo come artificio narrativo, ovvero non rappresentano la realt\u00e0 ma vicende di fantasia, sono chiamati \"falsi documentari\" o mockumentary."}
{"id": "499830", "revid": "729019", "url": "https://it.wikipedia.org/wiki?curid=499830", "title": "Plextor", "text": "Il marchio Plextor (\u30d7\u30ec\u30af\u30b9\u30bf\u30fc) \u00e8 molto conosciuto per i masterizzatori di compact disc e DVD.\nIl marchio \u00e8 utilizzato per tutti prodotti di \"Electronic Equipment Division and Printing Equipment Division\" di Shinano Kenshi\nIl marchio all'inizio era conosciuto come \"TEXEL\", dal quale nome fu introdotto il primo lettore per dishi ottici (CD-ROM) nel 1989.\nIl marchio \u00e8 usato per masterizzatori CD, DVD, dischi rigidi, dischi rigidi portatili, Personal Video Recorder, lettori di floppy disk e chiavi USB. Recentemente, la produzione \u00e8 stata diversificata con l'introduzione di dischi SSD con attacco SATA o PCI Express."}
{"id": "499832", "revid": "590", "url": "https://it.wikipedia.org/wiki?curid=499832", "title": "Problema knapsack", "text": ""}
{"id": "499834", "revid": "339392", "url": "https://it.wikipedia.org/wiki?curid=499834", "title": "KPN Mobile", "text": ""}
{"id": "499835", "revid": "1305772", "url": "https://it.wikipedia.org/wiki?curid=499835", "title": "Documentario (disambigua)", "text": ""}
{"id": "499836", "revid": "110157", "url": "https://it.wikipedia.org/wiki?curid=499836", "title": "Vicebsk", "text": "Vicebsk (; ; in polacco: \"Witebsk\"), \u00e8 una citt\u00e0 della Bielorussia, vicino al confine con la Russia e con la Lettonia.\n\u00c8 il capoluogo della voblasc' omonima, e nel 2009 aveva 347.928 abitanti, il che la rendeva la quarta maggiore citt\u00e0 del Paese. Snodo ferroviario per Mosca, San Pietroburgo, Or\u0161a, Polack e stradale (tra le quali le statali M3 e M8).\nGeografia.\nVicebsk sorge nella parte nord-orientale della Bielorussia, lungo le rive del fiume Zapadnaja Dvina, nel punto di confluenza con gli affuenti Vic'ba e Lu\u010dosa. \u00c8 situata a circa 300\u00a0km dalla capitale Minsk.\nStoria.\nI documenti storici riportano il nome Vidbesk, Videbsk, Vitepesk, Vit'besk, nei documenti storici tedeschi - Vitenbeke.\nVicebsk si svilupp\u00f2 da un porto sul fiume, dove il Vic'ba (\"\u0412\u0456\u0446\u044c\u0431\u0430\", dal quale la citt\u00e0 prende il nome) si getta nel fiume Daugava. La prima citazione scritta della citt\u00e0 risale al 1021, ma la fondazione ufficiale sarebbe del 974, anno in cui la Principessa Olga di Kiev ordin\u00f2 che fosse fondata una citt\u00e0 sul sito di un antico insediamento dei Krivi\u010di.\nLa leggenda dice che la citt\u00e0 fu fondata da Olga Principessa di Kiev nel 974, Olga tuttavia mor\u00ec nel 969. Se la fondazione della citt\u00e0 \u00e8 da collegarsi all'opera di costei, secondo la \"Storia degli anni passati\" nel 947 Olga avrebbe visitato l'area compresa tra il Dvina occidentale e il Dnieper fondandovi i .\nNei secoli XII e XIII, Vicebsk era una citt\u00e0 ben stabilita all'incrocio dei traffici tra il Mar Baltico, Mar Nero e Mar Mediterraneo, lungo la cosiddetta via variago-greca. Nel 1320 la citt\u00e0 fu incorporata nel Granducato di Lituania; nel 1659 divenne parte della Confederazione polacco-lituana, come parte del Voivodato di Vicebsk. Nel 1597 a Vicebsk fu garantito il Diritto di Magdeburgo, e nel 1772, a seguito della prima spartizione della Polonia, fu assegnata all'Impero russo, diventando il capoluogo del Governatorato di Vitebsk.\nSotto la Russia, la citt\u00e0 fu un grande \"Shtetl\" (villaggio con popolazione prevalentemente ebrea, tipico dell'Europa centrale e orientale) nella \"Linea di demarcazione per l'insediamento ebreo\" (zona della Russia occidentale in cui era permesso l'insediamento permanente degli ebrei): met\u00e0 della popolazione all'inizio del XX secolo era ebrea ortodossa.\nNegli anni 1919-1991 la citt\u00e0 fece parte dell'Unione Sovietica, motivo per cui il nome russo \"Vitebsk\" gode ancor oggi di larga diffusione; dal 1991 fa parte della Bielorussia indipendente. Negli anni 1941-1944, durante la seconda guerra mondiale, la citt\u00e0 fu posta sotto occupazione tedesca: la maggior parte degli antichi edifici della citt\u00e0 furono distrutti nelle battaglie con l'Armata Rossa.\nNel gennaio 1991, Vicebsk celebr\u00f2 il primo Festival Marc Chagall. Nel giugno 1992 fu eretto un monumento a Chagall nella sua strada natale (Pokrovskaja) e fu posta un'iscrizione sulle mura della casa che gli diede i natali. Dal 1992, Vicebsk ospita l'annuale \"Bazar Slavo\", un festival internazionale di arte, che ha come centro la musica slava. Vi partecipano artisti dalla Russia, Bielorussia e Ucraina, con ospiti da molti altri paesi slavi e non.\nMonumenti e luoghi d'interesse.\nLa citt\u00e0 ha custodito per molto tempo uno dei pi\u00f9 antichi edifici della Bielorussia, la Chiesa dell'Annunciazione. La chiesa, che poggiava su sei colonne, risaliva al periodo della Rus' di Kiev. Fu costruita attorno al 1140, rifondata nel XIV e nel XVII secolo, riparata nel 1883 e distrutta dall'amministrazione comunista nel 1961. I pochi resti della chiesa furono conservati fino al 1992, quando venne ricostruita secondo l'aspetto originario, sebbene sia incerto come si potesse presentare la chiesa inizialmente.\nAllo stesso modo le chiese del periodo polacco-lituano vennero distrutte, anche se la Chiesa della Resurrezione (fondata tra il 1772 ed il 1777) \u00e8 stata ricostruita recentemente. La cattedrale ortodossa, dedicata all'intercessione della Theot\u00f3kos, fu edificata nel 1760. Altri luoghi importanti sono l'ex-municipio (1775), ora sede del Museo storico di Vicebsk; il Palazzo del Governatore russo, dove Napoleone festeggi\u00f2 il suo 43\u00ba compleanno nel 1812; l'ex-cattedrale cattolica di Santa Barbara in stile neoromanico (1884-1885) e la nuova cattedrale cattolica di Ges\u00f9 Misericordioso, edificata nel 2009; l'obelisco del centenario della vittoria dell'esercito russo su Napoleone.\nEconomia.\nTrasporto.\nAeroporto.\nAeroporto di Vitebsk (si chiama anche come Vitebsk-Vostochnij) fondato nel 1978. Si trova a 10\u00a0km dalla citt\u00e0. \nFerrovie.\nLa stazione ferroviaria di Vitebsk collega la citt\u00e0 con Minsk, Polotsk, Or\u0161a, tanti citt\u00e0 paesi della regione di Vitebsk e con la Russia (Smolensk e Mosca).\nTrasporto urbano.\nIl sistema di trasporto urbano di Vitebsk consiste in autobus urbano, filobus e tram. La rete tranviaria di Vitebsk \u00e8 la pi\u00f9 storica in Bielorussia. La rete filoviaria include 15 linee di filobus (11 linee di filobus tradizionale e 4 linee di bus elettrico IMC).\nSport.\nCalcio.\nLa squadra principale della citt\u00e0 \u00e8 il FK Vitebsk."}
{"id": "499837", "revid": "1543377", "url": "https://it.wikipedia.org/wiki?curid=499837", "title": "Acido lipoico", "text": "Lacido lipoico (o acido tiottico), fu isolato per la prima volta nel 1951 da estratti di fegato, dai biochimici americani L.J. Reed e I.C. Gunsalus che riuscirono a ottenere solo pochi mg partendo da grandi quantit\u00e0 di fegato.\nCaratteristiche e processi chimici.\nL'acido lipoico \u00e8 una molecola anfipatica di piccole dimensioni, formata di otto atomi di carbonio, due di ossigeno nel gruppo carbossilico e due di zolfo. In natura esiste sotto due forme, come disolfuro ciclico (forma ossidata) o come catena aperta con il nome di acido diidrolipoico, che mostra due gruppi sulfidrilici in posizione 6 e 8; le due forme sono per\u00f2 facilmente interconvertibili tramite reazioni redox.\nL'acido lipoico partecipa a diversi meccanismi antiossidativi quali la riduzione del glutatione (GSH) e dell'acido ascorbico. La vitamina C ridotta riattiva la vitamina E ossidata (cromanossil radicale) riducendola a tocoferolo (vitamina E attiva).\nL'acido alfa lipoico pu\u00f2 andare incontro sia a reazioni di ossidoriduzione, sia fungere da trasportatore di elettroni o di gruppi acetilici. \u00c8 altamente assorbibile attraverso la membrana cellulare, svolgendo la sua azione antiossidante all'interno e a all'esterno della cellula.\nL'acido lipoico \u00e8 un cofattore di numerosi enzimi che intervengono nella decarbossilazione ossidativa del piruvato e di altri chetoacidi, venendovi continuamente rigenerato. Svolge un ruolo importante anche nel controllo del glucosio e nella prevenzione di patologie come la cataratta e l'ictus.\nLivelli di assunzione e tossicit\u00e0.\nL'acido lipoico non pu\u00f2 essere definito un costituente essenziale dell'organismo: la sua esigua presenza ne d\u00e0 la certezza.\nI livelli di assunzioni raccomandati non consentono di stabilire una dose giornaliera raccomandata (RDA); unica eccezione, per i diabetici diversi studi consentono di individuare una dose utile di 600\u00a0mg/die o superiore.\nViene consigliata la contemporanea somministrazione di vitamine del gruppo B perch\u00e9 l'acido alfa lipoico ne pu\u00f2 provocare una perdita.\nSi segnala inoltre un'urina maleodorante (come per gli asparagi) durante l'assunzione di acido alfa lipoico.\nALA nell'esercizio fisico.\n\u00c8 generalmente dimostrato che l'ALA (acido lipoico alfa) migliora la composizione corporea in animali diabetici, migliorando la sensibilit\u00e0 all'insulina. Ci\u00f2 ha senso perch\u00e9 l'abbassamento degli zuccheri nel sangue si traduce in livello di insulina pi\u00f9 bassi, riducendo potenzialmente il deposito di grasso. Per di pi\u00f9, l'ALA pu\u00f2 teoricamente migliorare il recupero e la crescita muscolare, anche attraverso il suo effetto sulla sensibilit\u00e0 all'insulina. Se si riesce a immagazzinare pi\u00f9 glucosio nel muscolo, questo si traduce in maggiori scorte di glicogeno muscolare. Una maggiore sensibilit\u00e0 potrebbe significare maggiore sintesi proteica, maggiore recupero e maggiore crescita muscolare. Infine, l'attivit\u00e0 antiossidante dell'ALA aiuterebbe a combattere i radicali liberi che altrimenti ritarderebbero il recupero. Sebbene l'interpretazione di questi risultati possa far pensare a effetti molto importanti dell'ALA nell'ambito dell'esercizio fisico, \u00e8 necessaria un'analisi pi\u00f9 approfondita per verificare se \u00e8 effettivamente un integratore utile nell'attivit\u00e0 sportiva.\nPropriet\u00e0 antiossidanti.\nAnche se \u00e8 stato stabilito che l'ALA sia un antiossidante molto potente, pu\u00f2 in realt\u00e0 essere talmente potente da portare all'effetto inverso, ovvero danneggiare le cellule. Infatti, uno studio sull'esercizio fisico eseguito utilizzando l'ALA ha dimostrato che il supplemento induce un danno ossidativo (Saengsirisuwan et al., 2004). Ci\u00f2 nonostante, \u00e8 importante riconoscere che lo studio era sui ratti, e i ricercatori utilizzarono pi\u00f9 ALA di quanto normalmente viene assunto, il che potrebbe facilmente essere la causa dei risultati avversi. Tuttavia queste constatazioni sono importanti considerando che questo fu uno dei primi studi sull'interazione tra ALA ed esercizio fisico.\n\u00c8 risaputo che esistono molte diverse attivit\u00e0 cellulari che si verificano in una volta, portando a numerosi potenziali meccanismi di danno ossidativo. Di conseguenza esistono diversi tipi di antiossidanti che operano in differenti aree della cellula. Ci\u00f2 che allarma, \u00e8 che entrambi gli studi sull'esercizio che mostrano un danno ossidativo indotto dall'uso di antiossidanti prevedevano lo stesso tipo di trattamento. La ricerca con l'allenamento coi pesi su umani test\u00f2 la vitamina C e la \"N\"-acetil cisteina, mentre lo studio sui ratti testava l'interazione tra la corsa e l'integrazione di ALA. Tutte queste sostanze sono conosciute come antiossidanti estremamente potenti. Come punto comune, entrambi gli studi testavano l'esercizio, entrambi usavano potenti antiossidanti ed entrambi indussero un danno ossidativo. Comunque diversi studi pi\u00f9 recenti sull'uomo mostrano che dosaggi di ALA tra 600 e 1000\u00a0mg riducono il danno ossidativo indotto dall'esercizio coi pesi. A causa dei possibili effetti pro-ossidanti indotti da alti dosaggi sui ratti, \u00e8 suggeribile quantomeno moderarne in consumi.\nSensibilit\u00e0 insulinica.\nUn altro aspetto da ridiscutere riguardo alle propriet\u00e0 del ALA \u00e8 il miglioramento della sensibilit\u00e0 insulinica. La considerazione che l'ALA migliori la sensibilit\u00e0 all'insulina potrebbe non essere del tutto accurata perch\u00e9 questo farmaco stimola il recettore dell'insulina e le relative proteine di segnalazione indipendenti dall'insulina.\nIn altre parole, per quanto riguarda la segnalazione, l'ALA \u00e8 fondamentalmente \"insulina in una pillola.\" In realt\u00e0, la maggior parte di questo lavoro \u00e8 stato condotto sull'analisi delle cellule adipose, quindi questo non pu\u00f2 essere rappresentativo di tutti i tessuti insulino-sensibili. Pu\u00f2 essere pi\u00f9 preciso dire che, finora, l'ALA \u00e8 come \"insulina per l'assorbimento del glucosio specifica per il grasso\".\nStudi recenti hanno trovato che l'ALA non sia efficace come antiossidante in soggetti con una ridotta tolleranza al glucosio. Venne trovato che in soggetti con alterata tolleranza al glucosio l'ALA non porti a migliorare il profilo lipidico, ma alla possibilit\u00e0 di peggiorarlo aumentando i livelli delle lipoproteine a bassa densit\u00e0 (LDL), e contribuendo di conseguenza allo sviluppo dell'aterosclerosi e delle malattie cardiovascolari. Il risultato di interesse nel contesto dell'attivit\u00e0 fisica, \u00e8 che l'effetto aterogeno dell'ALA veniva annullato quando i soggetti seguivano un programma di allenamento aerobico a moderata intensit\u00e0 trisettimanalmente per 12 settimane.\nPerdita di grasso.\nOltre a un miglioramento della sensibilit\u00e0 all'insulina, un'altra propriet\u00e0 del ALA sarebbe favorire il processo della perdita di grasso. Ci\u00f2 potrebbe essere connesso col fatto che esso aumenta l'assorbimento del glucosio da parte delle cellule insulino-sensibili, mantenendo la glicemia a un livello moderato e impedendo alti picchi di insulina. Questo potrebbe avere delle importanti implicazioni, perch\u00e9, come \u00e8 noto, l'insulina \u00e8 il principale ormone del deposito o dell'accumulo di scorte, e oltre ad essere responsabile del deposito di grasso, ne impedisce anche la liberazione dalle cellule adipose. Quindi la teoria sostiene che se si mantiene bassa l'insulina con l'uso del ALA si riduce di conseguenza l'effetto inibitorio sull'ossidazione di grassi.\nCome \u00e8 stato possibile notare in precedenza, l'ALA ha effetti insulino-simili, in particolare per l'assorbimento di glucosio. Sono stati comunque rilevati effetti positivi in relazione alla crescita delle cellule adipose. Quando le cellule adipose immature sono state immerse in una soluzione di ALA, esse hanno resistito il segnale dell'insulina per aumentare il deposito di grasso e maturare in cellule adipose adulte. Questo \u00e8 molto interessante perch\u00e9 l'ALA ha un potente segnale di come insulino-simile per quanto riguarda l'assorbimento del glucosio, ma ci\u00f2 evidentemente non vale per il deposito di grasso.\nDopo anni di analisi in vitro o su animali, studi recenti sull'uomo segnalano effetti positivi diretti sulla perdita di peso. Su 360 obesi, il gruppo che assumeva 1800\u00a0mg di ALA al giorno, dopo 20 settimane riscontr\u00f2 una maggiore perdita di peso. Nonostante i ricercatori avessero infine considerato l'ALA una terapia aggiuntiva per il trattamento dell'obesit\u00e0, non erano state stabilite le variazioni della composizione corporea, ovvero se l'ALA avesse favorito una riduzione del peso intaccando solo la massa grassa, o anche la massa magra.\nALA e crescita muscolare.\nUn comune motivo per cui viene suggerito l'utilizzo del ALA in ambito sportivo \u00e8 il suo presunto effetto favorevole sullo sviluppo dell'ipertrofia muscolare. In realt\u00e0 la questione \u00e8 pi\u00f9 complessa di come pu\u00f2 sembrare, e a oggi non sono state condotte ricerche sull'uomo riguardo alla sua funzione favorevole sulla crescita muscolare. Una modalit\u00e0 in cui opera l'ALA per stimolare l'assorbimento del glucosio \u00e8 quella di segnalare al muscolo una scarsa disponibilit\u00e0 energetica. Quando il muscolo rileva questo segnale, egli cerca di aumentare la captazione di glucosio (cio\u00e8 \"energia\"). Mentre questo pu\u00f2 avvenire per il glucosio, tale meccanismo potrebbe invece avere un effetto inibitorio sulla crescita muscolare.\nL'ALA aumenta i livelli di una proteina chiamata AMPK, che \u00e8 nota aumentare la sua attivit\u00e0 in caso di ridotta energia cellulare. Si crede che l'AMPK inibisca la sintesi proteica muscolare (MPS), un processo che rappresenta fondamentalmente la crescita, la riparazione e il recupero del tessuto muscolare. \u00c8 interessante notare che anche il farmaco per diabetici metformina agisce attraverso l'elevazione del AMPK, dimostrando delle somiglianze con l'ALA.\nInoltre, altri studi hanno dimostrato che l'ALA inibisca l'attivit\u00e0 di alcuni enzimi e proteine necessarie per la crescita muscolare. Alcuni risultati hanno evidenziato che l'ALA aumenti la perdita di massa magra possibilmente per un effetto di soppressione della sintesi proteica nel muscolo scheletrico dei ratti a causa di una sottoregolazione della via di segnalazione mTOR. Rimane da stabilire se questi effetti possono essere rilevati sull'uomo. Nonostante le teorie sull'azione inibitrice del ALA sull'ipertrofia muscolare, altri studi su animali possono fornire alcuni risultati positivi. Alte dosi di ALA utilizzate non inibirono crescita muscolare, n\u00e9 l'effetto del clenbuterolo sull'aumento della crescita.\nALA e sintesi del glicogeno.\nUn'altra motivazione per l'uso del ALA in ambito sportivo riguarda le propriet\u00e0 legate alla risintesi del glicogeno. L'esercizio fisico esaurisce le riserve di glicogeno muscolare (essenzialmente energia immagazzinata sotto forma di carboidrati). L'ALA sarebbe implicato in questo processo, perch\u00e9 esso migliora l'assorbimento del glucosio da parte dei tessuti insulino-sensibili, per tanto il muscolo scheletrico dovrebbe essere in grado di captarne maggiori quantit\u00e0. Questo effetto era stato dimostrato sui ratti. Altre ricerche sui ratti hanno per\u00f2 mostrato che l'ALA abbia un effetto inibitorio sulla risintesi di glicogeno invece di promuoverla.\nALA e creatina.\nL'ALA era stato particolarmente valorizzato nell'ambito degli sport con i pesi grazie a un celebre studio di Burke et al. (2003), in cui venne stabilito che la coingestione di ALA e creatina migliorasse il trasporto e il contenuto totale di creatina. Analizzando pi\u00f9 da vicino la questione, sembra che l'ALA non si possa considerare realmente un super trasportatore di creatina come era stato definito.\nIn sintesi, i risultati dello studio di Burke sulle propriet\u00e0 favorevoli del ALA sul potenziamento dello stoccaggio di creatina sono discutibili per diversi motivi: i soggetti non seguivano alcun programma di allenamento; vennero somministrati carboidrati notoriamente meno efficaci per aumentare il trasporto di creatina (saccarosio); non vennero rilevate differenze di peso tra il gruppo di studio e quello di controllo; infine, l'ALA pu\u00f2 solo aumentare la velocit\u00e0 con cui la creatina \u00e8 trasportata, ma non l'importo complessivo."}
{"id": "499839", "revid": "13833", "url": "https://it.wikipedia.org/wiki?curid=499839", "title": "Witebsk", "text": ""}
{"id": "499841", "revid": "190645", "url": "https://it.wikipedia.org/wiki?curid=499841", "title": ",", "text": ""}
{"id": "499842", "revid": "345405", "url": "https://it.wikipedia.org/wiki?curid=499842", "title": "'", "text": ""}
{"id": "499845", "revid": "1915706", "url": "https://it.wikipedia.org/wiki?curid=499845", "title": "Sprint Corporation", "text": "Sprint Nextel Corporation () \u00e8 un'azienda di telecomunicazioni statunitense con sede a Overland Park, Kansas (USA). \u00c8 la terza compagnia mobile degli Stati Uniti con 55,6 milioni di clienti.\nSponsorizzazioni principali.\nNello sport.\nDal 1\u00ba gennaio 2008 la Sprint Nextel \u00e8 lo sponsor principale delle NASCAR Sprint Cup Series, la pi\u00f9 importante delle tre serie di competizioni automobilistiche della NASCAR, serie precedentemente chiamata \"NEXTEL Cup Series\".\nLa Sprint Nextel detiene i diritti sul nome dello Sprint Center, complesso sportivo di Kansas City, Missouri, USA."}
{"id": "499847", "revid": "339392", "url": "https://it.wikipedia.org/wiki?curid=499847", "title": "Down-time", "text": ""}
{"id": "499848", "revid": "248632", "url": "https://it.wikipedia.org/wiki?curid=499848", "title": "Downtime", "text": ""}
{"id": "499849", "revid": "93556", "url": "https://it.wikipedia.org/wiki?curid=499849", "title": "Zhuang", "text": "Gli Zhuang (zhuang: Bouxcuengh; trascrizione Sawndip: \u4f48\u58ef, pinyin: B\u00f9zhu\u00e0ng; cinese semplificato: \u58ee\u65cf, cinese tradizionale: \u58ef\u65cf, pinyin: Zhu\u00e0ngz\u00fa; lingua thai: \u0e1c\u0e39\u0e49\u0e08\u0e49\u0e27\u0e07, P\u0304h\u016b\u0302juang) sono uno dei 56 gruppi etnici riconosciuti ufficialmente dalla Repubblica Popolare Cinese.\nGli zhuang vivono principalmente nella Regione Autonoma di Guangxi Zhuang, nel sud della Cina, ma molti sono anche nelle province di Yunnan, Guangdong, Guizhou e Hunan. La loro popolazione \u00e8 stimata intorno ai 18 milioni e sono la pi\u00f9 grande minoranza del paese, seconda solo al ceppo dell'etnia nazionale cinese, gli han. Circa 400.000 zhuang sono stanziati nelle province settentrionali del Vietnam.\nParlano diversi idiomi e dialetti conosciuti come lingua zhuang, non tutti mutuamente intelligibili. La maggior parte dei membri dell'etnia sono animisti ed osservano il culto degli antenati. Ci sono inoltre percentuali minori di buddhisti, taoisti, cristiani e musulmani.\nStoria.\nGli zhuang sono uno dei popoli indigeni della regione autonoma di Guangxi Zhuang., le cui origini etniche probabilmente risalgono al paleolitico. La storia di questo popolo \u00e8 indissolubilmente legata con quella della antica etnia \"Bai-Yue\" ed affonda le sue radici ai tempi della civilt\u00e0 Luoyue, stanziata lungo il Fiume Rosso, nel nordovest del Guangxi. Lo storico cinese Huang Xianfan, nella sua monumentale opera \"Storia Generale dello Zhuang\", fa risalire il regno di Bu Luotuo, il leggendario antenato del popolo zhuang, al neolitico. Nonostante lo studio di questo periodo sia controverso a causa dalla mancanza di testimonianze scritte, la scoperta di diversi siti archeologici ha permesso di identificare una successione delle culture neolitiche stanziate lungo il Fiume Rosso e lo Zuojiang-Youjiang. Lungo il fiume Zuojiang-Youjiang si svilupparono la civilt\u00e0 del riso (iniziata nel 4000 a.C.), la civilt\u00e0 \"pala boulder\" (dal 3000 a.C. al 1000 a.C.) e la civilt\u00e0 Zuojiang. Lungo la valle del fiume Rosso erano stanziata le seguenti culture: la zhuang, la cultura Gannan, la Bu Luotuo, e la civilt\u00e0 dei tamburi di bronzo zhuang.\nI primi riferimenti storici sugli zhuang risalgono ai tempi della dinastia Zhou, che regn\u00f2 in Cina tra il 475 a.C. ed il 221 a.C. I cinesi chiamavano Bai-Yue (\u767e\u8d8a/\u767e\u7cb5, i Cento Yue, antenati degli zhuang) gli abitanti delle terre a sud del fiume Azzurro e li consideravano i barbari della Cina meridionale. \nL'odierno Guangxi orientale venne conquistato dall'impero cinese della dinastia Qin nel 214 a.C. Per portare la zona interamente sotto il proprio controllo, gli Qin Shi Huang costruirono il canale Lingqu, che collega tuttora il fiume Xiang e il Lijiang. Tale nuovo corso d'acqua favor\u00ec l'immigrazione nella zona di molti cinesi e di altre minoranze etniche.\nDurante il periodo di declino della dinastia Qin, venne fondato nel 203 a.C. dal generale Zhao Tuo (\u8d99\u9640), un regno indipendente noto come Nan Yue \u5357\u8d8a (Yue meridionale). Questo regno comprendeva parti delle odierne province cinesi del Guangdong, del Guangxi, dello Yunnan e gran parte dell'attuale Vietnam settentrionale. Il regno venne sostenuto dagli zhuang fino al suo collasso, avvenuto nel 111 a.C. La dinastia Han (206 a.C. \u2013 220), considerando barbara la cultura degli zhuang, ridusse la loro autonomia e consolid\u00f2 la propria autorit\u00e0 attraverso il posizionamento di avamposti militari a Guilin \u6842(\u6797), Wuzhou (\u68a7\u5dde), e Yulin (\u7389\u6797).\nNel 42 d.C., il generale Ma Yuan con un esercito, represse, nella regione dello Jiaozhi la sollevazione delle sorelle Trung (\u5fb5). La regione comprende il nord del Vietnam e le parti occidentali del Guangxi e del Guangdong. Dopo la sua vittoria il generale riorganizz\u00f2 l'autorit\u00e0 locale degli zhuang, promosse diverse opere pubbliche, fece costruire canali ed aument\u00f2 la produttivit\u00e0 del territorio. Il suo operato port\u00f2 gli zhuang ad elevarsi ad una condizione pi\u00f9 moderna, ed ancora oggi Ma Yuan viene venerato nei templi edificati in suo onore.\nDopo il collasso della dinastia Han, il flusso migratorio del popolo yao, proveniente dallo Hunan, provoc\u00f2 una certa instabilit\u00e0 nella regione, a causa della refrattariet\u00e0 degli stessi yao ad assimilarsi con la popolazione locale. La zona del Guiping dello Guangxi, dove si insediarono gli yao sarebbe diventata un centro della rivolta contro il dominio han, e caus\u00f2 al popolo zhuang terribili sofferenze, a dispetto della loro tolleranza per i nuovi arrivati.\nSotto il dominio della dinastia Tang, il Guangxi divenne parte della provincia di Ling-nan Tao insieme all'attuale Hainan e alla provincia dello Guangdong. Lo studioso Liu Zongyuan divenne amministratore prefettizio a Liuzhou.\nAllarmati dall'espansione cinese, gli zhuang diedero il loro supporto al Regno Nanzhao, che si era, nel frattempo, notevolmente espanso nella regione dello Yunnan. Le armate di Nanzhao, tra il 751 ed il 754 ebbero la meglio su quelle imperiali, cos\u00ec il Guangxi venne allora diviso tra l'area di influenza zhuang ad ovest di Nanning, e l'area di influenza han ad est.\nDopo la caduta della dinastia Tang, la Cina meridionale pass\u00f2 sotto il controllo del regno Nan Han (Han meridionale), con capitale nel Guangdong, ma solo una parte del territorio venne sottratto agli zhuang. Questa nuova realt\u00e0 politica, a causa della propria instabilit\u00e0, venne conquistata dalla dinastia Song nel 971.\nLa dinastia Song non fu in grado di soddisfare le aspirazioni degli zhuang, e non pose fine all'interminabile lotta portata nella regione dagli yao contro la Cina. Nel 1052, il capo zhuang Nong Zhigao condusse una rivolta contro i Song e fond\u00f2 un regno indipendente a sud-ovest di Nanning. La rivolta fu soffocata, i cinesi ripresero il controllo del Guangxi ed i ribelli si dispersero negli odierni Yunnan, Laos e Thailandia. \nDopo che la dinastia mongola degli Yuan si sbarazz\u00f2 dei Song, le sue armate conquistarono nello Yunnan il Regno di Dali, che nel frattempo aveva raccolto l'eredit\u00e0 del Regno di Nanzhao. I mongoli istituirono la Provincia del Guanxi, che, sotto i Song era un territorio occupato. Gli zhuang e gli yao vennero oppressi, ed un ulteriore fattore di disturbo e instabilit\u00e0 per gli zhuang fu rappresentato dall'immigrazione nella zona del popolo miao, che lasci\u00f2 il Guizhou e lo Hunan per trasferirsi nelle loro terre.\nL'area divent\u00f2 ingovernabile e ci\u00f2 port\u00f2 i cinesi, governati dalla nuova Dinastia Ming (1368-1644), a favorire le ostilit\u00e0 tra zhuang, yao e miao, ostilit\u00e0 che raggiunsero il loro culmine con la battaglia della gola di Rattan, che ebbe luogo nel 1465. Nello scontro tra le armate zhuang e quelle yao persero la vita 20.000 soldati. La politica dei Ming fall\u00ec, ma la riforma economica che imposero fece prosperare le citt\u00e0 pi\u00f9 grandi della regione.\nLa dinastia manci\u00f9 dei Qing (1644-1912) lasci\u00f2 la regione nel caos fino al 1726, quando impose un dominio diretto, esattamente come avevano fatto gli Yuan. La situazione in seguito torn\u00f2 instabile ed il precario equilibrio sfoci\u00f2 nel 1831 con la ribellione degli yao. Dopo vent'anni, nel 1850, la provincia del Jiangsu fu teatro della rivolta dei Taiping. Otto anni dopo, l'esecuzione di un missionario francese nel Guangxi port\u00f2 alla seconda guerra dell'Oppio. La guerra Franco-Cinese del 1885 pose il Vietnam sotto il controllo dei francesi, che furono per\u00f2 cacciati nel Guangxi da un'armata zhuang. L'instabilit\u00e0 dell'impero si acu\u00ec con le guerre dell'oppio, mentre l'ingerenza degli stranieri contribu\u00ec alla depressione economica del XIX secolo. Nel periodo a cavallo tra il XIX ed il XX secolo si susseguirono diverse rivolte nel paese.\nIl 6 novembre del 1911, a seguito della rivolta di Wuchang, il Guangxi dichiar\u00f2 la sua indipendenza dall'impero Qing, mentre il generale zhuang Lu Rongting, venne messo a capo del \"governo militare rivoluzionario dello Guangxi\". Il caos che segu\u00ec la caduta del potere centrale nel 1912, port\u00f2 a due guerre tra il Guangxi ed il vicino Guangdong, che, a sua volta, si era dichiarato indipendente e che riusc\u00ec a sottomettere nel 1921 il Guangxi. L'esercito Zhuang si dissolse e gli ex militari si diedero al banditismo. La regione rimase in preda al caos fino al 1924, quando il signore della guerra Li Zongren, a capo del nuovo \"esercito di pacificazione del Guangxi\", riconquist\u00f2 l'indipendenza con il beneplacito del Kuomintang di Sun Yat-sen. Il Guangxi entr\u00f2 cos\u00ec a far parte della neonata Repubblica di Cina; Li ed i suoi alleati divennero noti come la \"nuova banda del Guangxi\", schierandosi con la fazione del Kuomintang che faceva capo a Chiang Kai-shek, entrando in conflitto con i comunisti.\nNegli anni che seguirono, oltre a massacrare i comunisti ed i presunti tali, Li Zongren sconfisse con il suo esercito, altri signori della guerra. Il suo divenne famoso con il nome di \"esercito volante\" e si rese importante nel processo di riunificazione della Cina operato da Chiang. L'armata Guangxi di Li fu la prima ad entrare a Pechino, dopo aver preso altre citt\u00e0 importanti che si opponevano al Kuomintang. La successiva riorganizzazione dell'esercito proposta da Chiang Kai-shek fu respinta dai vertici del Guangxi, che lasciarono il Kuomintang e tornarono a governare la propria provincia. L'esercito nazionalista li sconfisse, ma la banda del Guangxi rimase al potere e si riorganizz\u00f2; nel 1931 si stavano per alleare con i signori della guerra del Guangdong, quando avvenne l'incidente di Mukden e la susseguente invasione giapponese della Manciuria. I cinesi di tutte le etnie e di tutti i partiti si coagularono in un fronte unito di resistenza e ci\u00f2 consent\u00ec a Li ed ai suoi alleati di restare al potere per tutto il tempo che dur\u00f2 la guerra civile cinese, fino al 1949.\nNel 1939, durante la seconda guerra mondiale, il Guangxi fu il principale bersaglio degli attacchi giapponesi. Il famoso giornale patriottico \"Quotidiano Nazionale della Salvezza\" venne stampato a Guilin. Nel 1944 i giapponesi lanciarono un'offensiva per conquistare la parte occidentale del Guangxi, ma grazie ai guerriglieri zhuang e al contrattacco cinese, gli invasori furono sbaragliati.\nGli attriti fra Chiang e Li ripresero dopo la fine della guerra, e contribuirono al trionfo dei comunisti nel 1949. Nello stesso anno Li si rifugi\u00f2 negli Stati Uniti, dopo essere stato per alcuni mesi presidente della Repubblica di Cina. Il Guangxi entr\u00f2 ufficialmente nella nuova Repubblica Popolare Cinese nel dicembre del 1949. Nel 1958, dopo secoli di dominio cinese, gli zhuang ottennero il riconoscimento parziale delle loro aspirazioni, con la creazione della Regione Autonoma Zhuang del Guangxi. Tale evento gli ha consentito di ottenere una certa autonomia ed essere al contempo parte integrante della Cina. Critiche vengono mosse all'etnia per essere stata totalmente assimilata dalla cultura cinese. La loro lingua \u00e8 stata riformata e non si pu\u00f2 scrivere con gli ideogrammi. La Regione Autonoma degli Zhuang di Guangxi venne condizionata da una depressione economica fino al 1970.\nLingua, dialetti e sottogruppi.\nGli zhuang parlano diversi idiomi e dialetti conosciuti come lingue zhuang, non tutti mutuamente intelligibili, facenti parte della famiglia delle lingue tai. Lo zhuang standard (in pinyin: \"zhu\u00e0ngy\u01d4\") si parla nello Yongbei della contea di Wuming, e nel 2007 era parlato da 1.980.000 individui nella zona di Nanning, la capitale del Guanxi; viene talvolta utilizzato per eventuali documenti ufficiali. In passato la lingua zhuang veniva scritta con caratteri cinesi modificati, noti col nome di \"sawndip\", ma \u00e8 oggi trascritta ufficialmente con caratteri latini. Gli zhuang si tramandano oralmente il racconto epico \"Baeu Rodo\".\nDistribuzione geografica e linguistica.\nIl territorio in cui sono stanziati \u00e8 talmente vasto che si sono creati diversi dialetti (T\u01d4y\u01d4 \u571f\u8bed in cinese), suddivisi dai linguisti cinesi nei due gruppi dialettali (fangyan \u65b9\u8a00 in cinese) settentrionale e meridionale.\nLo zhuang settentrionale comprende i seguenti dialetti parlati a nord del fiume Yong:\nLo zhuang meridionale comprende i seguenti dialetti parlati a sud del fiume Yong:\nEtimologia.\nIl nome Zhuang veniva scritto dai cinesi con l'ideogramma \u735e. Tale carattere si riferisce anche ad una variet\u00e0 di cani selvatici, cos\u00ec venne considerato un insulto etnico. Nel 1949, il radicale \"animale\" \u72ad fu sostituito da quello \"umano\" \u4ebb, e l'ideogramma divenne \u50ee, che significa bambino o anche giovane servitore. Infine, con l'introduzione del cinese semplificato, il primo radicale fu sostituito con \u58ee, ed il nuovo ideogramma \u58ee\u65cf ha il significato di \"robusto\" o \"forte\"."}
{"id": "499855", "revid": "2194416", "url": "https://it.wikipedia.org/wiki?curid=499855", "title": "Reportage", "text": "Il reportage \u00e8 uno dei generi della scrittura giornalistica. Il termine proviene dal giornalismo francese; nel paese transalpino il \"reportage\" \u00e8 un tipo di articolo in cui viene privilegiata la testimonianza diretta. Spesso \u00e8 corredato da immagini fotografiche a documentazione.\nEvoluzione storica.\nNella prima met\u00e0 del XX secolo il reportage era molto simile alle pagine di un diario o alle memorie di viaggio: conteneva le vive impressioni del cronista ed aveva scopi estemporanei. Nel secondo dopoguerra i rotocalchi lanciarono una forma nuova di reportage: ad un testo descrittivo era affiancato un ricco corredo di fotografie. \nDi contro, i quotidiani \u00e8 stata l'ampliamento della parte scritta. Il reportage si \u00e8 evoluto fino ad assumere le caratteristiche dell'inchiesta: viene offerta la descrizione di pi\u00f9 punti di vista, oltre a quello del giornalista; in secondo luogo alla descrizione si aggiungono la riflessione e il commento.\nIl reportage fotografico.\nIl reportage \u00e8 anche un genere fotografico con regole ben precise: \u00e8 una documentazione fedele di fatti ben identificabili. La fotografia di reportage ha come scopo quello di raccontare una storia attraverso una galleria di immagini, viene usata spesso in ambito giornalistico, per documentare la vita delle persone in situazioni difficili, come ad esempio una guerra, un disastro naturale o altri eventi."}
{"id": "499857", "revid": "46291", "url": "https://it.wikipedia.org/wiki?curid=499857", "title": "Matricaria chamomilla", "text": "La camomilla comune (\"Matricaria chamomilla\" L.) \u00e8 una pianta erbacea annuale appartenente alla famiglia delle Asteraceae e al genere Matricaria.\nEtimologia.\nIl nome deriva dal greco \u03c7\u03b1\u03bc\u03b1\u03af\u03bc\u03b7\u03bb\u03bf\u03bd (\"cham\u00e1im\u0113lon\"), parola formata da \u03c7\u03b1\u03bc\u03b1\u03af (\"cham\u00e1i\"), \"a terra\" + \u03bc\u1fc6\u03bb\u03bf\u03bd (\"m\u1e15lon\"), \"mela\" per l'odore che somiglia a quello della mela renetta; questa derivazione \u00e8 conservata nel nome spagnolo \"manzanilla\", da \"manzana\", che significa \"mela\". Il nome del genere, \"Matricaria\", proviene dal latino \"m\u0101tr\u012bx\", \"m\u0101tr\u012bcis\", che significa \"utero\", con riferimento al potere calmante nei disturbi mestruali.\nDescrizione.\nLa pianta ha radici a fittone e un portamento cespitoso, con pi\u00f9 fusti che partono dalla base, pi\u00f9 o meno ramificati nella porzione superiore. L'altezza non supera in genere i 50\u00a0cm nelle forme spontanee, mentre nelle variet\u00e0 coltivate pu\u00f2 arrivare agli 80\u00a0cm. La pianta \u00e8 spiccatamente aromatica.\nLe foglie sono alterne e sessili, oblunghe. La lamina \u00e8 bipennatosetta o tripennatosetta, con lacinie lineari molto strette.\nI fiori sono riuniti in piccoli capolini con ricettacolo conico e cavo. I fiori esterni hanno la ligula bianca, quelli interni sono tubulosi con corolla gialla. I capolini di diametro di 1\u20132\u00a0cm, sono riuniti in cime corimbose. Tali fiori hanno un odore aromatico gradevole e contengono un'essenza caratteristica costituita dal principio attivo azulene, e da una mescolanza di altre sostanze (acido salicilico, acido oleico, acido stearico, alfa-bisabololo).\nIl frutto \u00e8 una cipsela di circa 1\u00a0mm di lunghezza, di colore chiaro, privo di pappo.\nDistribuzione e habitat.\nLa specie \u00e8 diffusa in Europa e in Asia ed \u00e8 naturalizzata anche in altri continenti. Cresce spontaneamente nei prati e in aperta campagna, diventa spesso invadente comportandosi come pianta infestante delle colture agrarie.\n\u00c8 una specie rustica che si adatta anche a terreni poveri, moderatamente salini, acidi. Il ciclo di vegetazione \u00e8 primaverile-estivo, con fioritura in tarda primavera e nel corso dell'estate.\nFarmacologia.\nDi questa pianta vengono in genere raccolti i fiori, preferibilmente dopo aver perso i petali ma prima di essersi essiccati sulla pianta stessa. Una comune metodologia di raccolta consiste nel far passare fra le dita (o fra i denti di appositi pettinini) gli steli della pianta in maniera tale da raccogliere solamente i fiori, evitando una lunga fase di pulitura. I capolini si essiccano disponendoli in strati sottili all'ombra; si conservano poi in recipienti ermetici di vetro al riparo da fonti di luce e umidit\u00e0.\nDa questi fiori si producono infusi che notoriamente vengono utilizzati per i loro effetti blandamente sedativi. Oltre che alla somministrazione orale, \u00e8 possibile ricorrere all'uso di preparati di camomilla anche per nebulizzazioni, linimenti anti-stress, impacchi, colliri e collutori (questi ultimi anche assieme alla malva). \nLa camomilla \u00e8 dotata di buone propriet\u00e0 antinfiammatorie, locali e interne, e costituisce un rimedio calmante tipico dei fenomeni nevralgici (sciatica, trigemino, lombaggine e torcicollo). Questo grazie a certi componenti dell'olio essenziale (alfa-bisabololo, guaiazulene, camazulene e farnesene), a una componente flavonoide (soprattutto apigenina, quercetina, apiina e luteolina) e ai lattoni matricina e des-acetil-matricarina. Il suo potere antiflogistico a parit\u00e0 di principio attivo (in peso) \u00e8 stato comparato a quello del cortisone. Altri flavonoidi presenti (eupatuletina, quercimetrina) e le cumarine sono responsabili delle propriet\u00e0 digestive e spasmolitiche. Queste combinazioni di principi attivi ne fanno un buon risolvente nella dismenorrea, nei crampi intestinali dei soggetti nervosi, negli spasmi muscolari e nei reumatismi. Le tisane ottenute con questa pianta inoltre provocano l'espulsione di gas intestinali in eccesso.\nPresenti anche propriet\u00e0 nutrizionali della camomilla rispetto ai capelli e al cuoio capelluto.\nMedicina alternativa.\nNell'omeopatia, oltre alle indicazioni gi\u00e0 elencate, la camomilla viene consigliata per i problemi associati alla dentizione, alla sindrome premestruale e a varie malattie infantili come otiti, coliche e a numerosi problemi comportamentali."}
{"id": "499858", "revid": "2167671", "url": "https://it.wikipedia.org/wiki?curid=499858", "title": "Melchiorre Cesarotti", "text": "Biografia.\nInfanzia e giovinezza.\nFiglio di Giovanni (Zanne) - prima avvocato e poi funzionario pubblico - e di Medea Bacuchi, Cesarotti nacque nel 1730 a Padova da una famiglia di antica origine nobile ma da tempo entrata nel \"ceto civile\".\nStudi\u00f2 nel seminario della sua citt\u00e0, dove ebbe come guida il matematico Giuseppe Toaldo, di cui divenne amico. Qui ottenne il titolo e il privilegio di abate - prese gli ordini minori senza diventare sacerdote -, e fu poi accolto come giovanissimo professore di retorica e belle lettere nei primi anni cinquanta del Settecento.\nNel 1750 divenne membro dell'Accademia dei Ricovrati.\nNel novembre 1760 lasci\u00f2 Padova per trasferirsi a Venezia come precettore presso la famiglia Grimani, incarico che mantenne per otto anni. Qui entr\u00f2 in contatto con le personalit\u00e0 pi\u00f9 in vista nel mondo culturale come Angelo Emo, i fratelli Gasparo e Carlo Gozzi, Carlo Goldoni e Angelo Querini.\nEsordi e fama.\nMatur\u00f2 nell'ambiente culturale veneziano l'esperienza che gli diede una fama europea, ovvero la traduzione in italiano dei \"Canti di Ossian\" (\"Poems of Ossian\"), pubblicati tre anni prima dallo scozzese James Macpherson; a quest'opera dedic\u00f2 oltre un decennio, pubblicando una prima edizione incompleta nel 1763 e poi quella, definitiva e completa, nel 1772.\nNel 1762 pubblic\u00f2 a Venezia un volume che conteneva, oltre alle traduzioni di due tragedie di Voltaire (\"La morte di Cesare\" e \"Maometto\"), due dissertazioni teoriche intitolate \"Ragionamento sopra il diletto della Tragedia\" e \"Ragionamento sopra l'origine e i progressi dell'arte poetica\", quest'ultimo poi ripudiato ed escluso dall'edizione definitiva delle \"Opere\" (1808). L'edizione del 1762 presentava anche un \"Ragionamento sopra il Cesare\" e un \"Ragionamento sopra il Maometto\", a partire dai quali, probabilmente, l'abate era giunto alla stesura del saggio di carattere generale Era infine incluso un componimento in giambi latini, \"Mercurius. De Poetis tragicis\", opera che, passando in rassegna la storia delle varie letterature, assegnava a Voltaire la corona di miglior tragico.\nNel 1768 venne nominato professore di lingua greca ed ebraica presso l'Universit\u00e0 di Padova, cattedra che mantenne fino al 1797 quando pass\u00f2, sempre nella stessa universit\u00e0 a quella di belle lettere, ovvero di eloquenza. Appartengono a questo periodo le sue opere pi\u00f9 note: come traduttore dal greco (Demostene, Omero, cfr. \"infra\"), e dalle lingue moderne (ancora l'Ossian, Gessner, Young), e come teorico dell'estetica (\"Saggio sulla filosofia del gusto\", 1784) e della lingua (\"Saggio sopra la lingua italiana\", 1785).\nDopo aver ottenuto la cattedra presso lo Studio patavino, i Riformatori dell'Universit\u00e0 commissionarono a Cesarotti la traduzione di opere greche. L'abate si applic\u00f2 quindi alle versioni di Demostene, che videro la luce in sei volumi tra il 1774 e il 1778, edite da Penada a Padova. In margine a questo lavoro Cesarotti scrisse numerosi testi critici, tra cui la \"Lettera ai Riformatori\" (scritta nel 1775 ma, dato il suo carattere letterariamente audace, pubblicata solo nel 1807 all'interno degli \"Opera omnia\" di Cesarotti) e una lettera anteposta al sesto tomo del \"Demostene\", dove, criticando le traduzioni letterali, aveva modo di enunciare i difetti dell'oratoria demostenica, tanto da comunicare la rinuncia, nel secondo testo citato, a tradurre ogni singola orazione di Demostene. Di quelle non tradotte erano stati volti in italiano i passi ritenuti meritevoli di lode.\nAppena concluso il lavoro su Demostene, Cesarotti \u00abpresent\u00f2 al magistrato degli studi un \"Piano sistematico relativo allo spirito delle traduzioni e agli autori greci\"\u00bb, in cui l'abate \u00abdenominava \"Corso ragionato di letteratura greca\" la progettata \"scelta giudiziosa\"\u00bb di una serie di traduzioni dal greco. Cesarotti si proponeva di pescare a piene mani nel vasto panorama degli autori greci e volgarizzare squarci tratti dagli scritti politici, filosofici, dialogici e dalle epistole. Il progetto rimase incompiuto, al punto che l'abate tradusse solo i testi di argomento politico, apparsi nei due volumi del \"Corso ragionato di letteratura greca\" (edito nel 1781 a Padova in due volumi). Il \"Piano ragionato di traduzioni dal greco\", redatto probabilmente nel 1778, rimase inedito fino al 1882 quando fu pubblicato da Guido Mazzoni.\nNel 1779 divenne segretario a vita della classe di belle lettere del nuovo Istituto di scienze, lettere ed arti (che aveva sostituito l'Accademia dei Ricovrati), assumendo di fatto il controllo dell'istituzione.\nAl principio degli anni ottanta molti discepoli si erano ormai radunati attorno al maestro, in quella che fu una sorta di \"famiglia\". La fama di Cesarotti era diffusa a livello internazionale, come dimostra la sua vasta corrispondenza con illustri intellettuali di tutta Europa e il ricorso alla sua autorit\u00e0 in riviste e scritti stranieri. Di indole sedentaria, l'abate non aveva mai lasciato la Repubblica di Venezia sino al 1783, quando accett\u00f2 l'invito a Roma dell'ambasciatore veneto Andrea Memmo. Nella citt\u00e0 capitolina fu nell'Accademia dell'Arcadia (nel 1777 era entrato a farne parte con il nome arcadico di Meronte Larisseo) e frequent\u00f2 il salotto della contessa d'Albany. Conobbe inoltre Antonio Canova, il quale gli fece visitare la basilica di San Pietro e i Musei Vaticani.\nRapporto con Alfieri.\nNel giugno di quello stesso 1783, Cesarotti aveva incontrato a Padova Vittorio Alfieri, che quell'anno dava alle stampe le sue prime dieci tragedie. Alfieri, ammiratore della traduzione ossianica, cercava dall'abate lumi per impossessarsi di uno stile tragico: le loro personalit\u00e0, opposte sul piano umano e artistico, si scontrarono inevitabilmente. Davanti a Cesarotti e alla sua scuola Alfieri lesse \"La congiura de' Pazzi\", tragedia lontanissima dal modello cesarottiano - fondato sulla ragione e sulla moderazione -, e il professore padovano la critic\u00f2 in una missiva che l'Astigiano neg\u00f2 di aver ricevuto. Due anni dopo la loro contrapposizione artistica si espresse pi\u00f9 chiaramente: Cesarotti scrisse una lettera su \"Ottavia, Timoleone e Merope\", cui il drammaturgo rispose.\nA questo punto cal\u00f2 il silenzio, rotto solo nel 1796 quando l'abate scrisse ad Alfieri una lettera di presentazione per Isabella Teotochi Albrizzi, animatrice di un celebre salotto veneziano - frequentato negli anni dallo stesso Cesarotti -, missiva non immune da una vena di sarcasmo riscontrabile anche nella replica dell'Astigiano. Il biografo ottocentesco Giuseppe Vedova afferm\u00f2 che una nota presente nella \"Dissertazione sopra la tragedia cittadinesca\" dell'abate Pier Antonio Meneghelli, pubblicata nel 1795, e apertamente ostile nei riguardi di Alfieri, fosse opera di Cesarotti, un'ipotesi tuttavia non dimostrabile.\nModerato impegno civile.\nDa sempre sostenitore delle idee illuministe, Cesarotti fu come molti spiazzato dall'esito violento della Rivoluzione francese. All'arrivo delle truppe napoleoniche in Italia si schier\u00f2 in favore di Bonaparte: per lui scrisse nel 1797 un sonetto encomiastico, e fece anche parte della delegazione inviata ad accogliere il generale vittorioso. Entr\u00f2 nella Municipalit\u00e0 di Padova come membro \u00abaggiunto libero\u00bb del Comitato di Pubblica Istruzione. In questa veste scrisse nel 1797 l'\"Istruzione d'un cittadino a' suoi fratelli meno istrutti\", testo pensato per il popolo e decisamente lontano dalle idee radicali dei rivoluzionari, nonostante appoggiasse la causa democratica e fosse stato commissionato dal Comitato. All'\"Istruzione\" fece seguito \"Il patriotismo illuminato\". Entrambi gli scritti apparvero a Padova, il 19 maggio e il 10 luglio rispettivamente, per i tipi di Pietro Brandolese. Nel breve periodo della Municipalit\u00e0 - destinata a terminare la sua avventura in quello stesso anno - contribu\u00ec anche al piano di riforma dell'Universit\u00e0 e delle scuole, presto abortiti in ragione della mutata situazione politica. Cesarotti fece pubblicare il suo contributo al piano di riforma dell'Universit\u00e0 nell'edizione completa delle sue opere, con il titolo \"Saggio sopra le instituzioni scolastiche private e pubbliche\", cui premise un \"Avviso degli editori\" redatto di suo pugno.\nPrivo di accese idee politiche, dopo il Trattato di Campoformio (1797) sostenne gli austriaci, salvo tornare sui suoi passi al ritorno dei napoleonici.\nUltimi anni.\nNel 1803 si ciment\u00f2 in una \u00ab festa teatrale \u00bb, l'\"Adria consolata\", testo composto in occasione del genetliaco di Francesco II d'Asburgo-Lorena, musicato da Ferdinando Bertoni e messo in scena alla Fenice lo stesso anno.\nA Napoleone Cesarotti dedic\u00f2 un discusso poema celebrativo, la \"Pronea\" (1807), duramente commentato dal Foscolo: \u00abmisera concezione, frasi grottesche, verseggiatura di dramma per musica, e per giunta gran lezzo di adulazione\u00bb, scrisse l'11 novembre 1807 a Giovanni Battista Niccolini.\nSi ritir\u00f2 negli ultimi anni nella tranquillit\u00e0 della sua villa di Selvazzano, da lungo tempo di propriet\u00e0 della sua famiglia, dove ospit\u00f2 i discepoli e gli amici pi\u00f9 cari tra i quali Giuseppe Barbieri, Ippolito Pindemonte, Isabella Teotochi Albrizzi, Giustina Renier Michiel, Francesco Rizzo Patarol e forse anche Foscolo, e impiant\u00f2 uno dei primi giardini all'inglese in Italia. Nella sua casa di Padova (sita accanto alla Basilica di Sant'Antonio, nell'attuale via Cesarotti) nel maggio 1805 ricevette la visita di Madame de Sta\u00ebl che, di passaggio in Veneto al termine del suo lungo tour italiano, sost\u00f2 a Padova tre giorni per potersi intrattenere di cose letterarie col Cesarotti.\nMor\u00ec il 4 novembre 1808. Le sue osse e il suo cenotafio furono posti nella Basilica di Sant'Antonio di Padova.\nTraduzioni letterarie.\nCesarotti \u00e8 noto per la sua opera di traduttore di Omero (pubblic\u00f2 tra il 1786 e il 1794 una versione in prosa e una in versi dell\"'Iliade\", per poi cimentarsi in un rifacimento in endecasillabi sciolti dal titolo \"La morte di Ettore\", 1795); tradusse anche il \"Prometeo incatenato\" eschileo, sette \"Odi\" di Pindaro (entrambi i lavori apparvero nel 1754), tre tragedie di Voltaire, il \"Maometto\" (tradotto tra il 1755 e il 1758), \"La morte di Cesare\" (1761) e la \"Semiramide\" (1771), la farsa in prosa \"Oracle\" (alla fine degli anni Ottanta), di Saint-Foix, l'\"Elegia scritta in un cimitero campestre\" di Gray (1772) nonch\u00e9 opere di Demostene, satire di Giovenale e scritti di altri oratori greci (questi ultimi confluiti nel \"Corso ragionato di letteratura greca\", 1781-1784).\nTuttavia la traduzione che gli diede una fama europea gli capit\u00f2 tra le mani quando Charles Sackville, esule britannico incontrato a Venezia, gli forn\u00ec tutte le informazioni riguardanti l'attivit\u00e0 di James Macpherson intorno al mitico bardo Ossian. Dei \"Poems of Ossian\" pubblicati da Macpherson nel 1762-63, Cesarotti diede alle stampe una prima traduzione parziale nel 1763, intitolata \"Poesie di Ossian\" cui fece seguito nel 1772 la traduzione dell'intero \"corpus\" di canti. La sua versione, stilisticamente innovativa e di grande suggestione letteraria, attrasse l'attenzione dei letterati in Italia e Francia, suscitando numerosi imitatori. Fu per suo tramite che Goethe entr\u00f2 in contatto con l'\"Ossian\"; e lo stesso Napoleone apprezzava l'opera al punto da portarla con s\u00e9 anche in battaglia. Nelle \"Poesie di Ossian\", Cesarotti riesce nell'intento di convertire tutti gli elementi e i principi della nascente lirica incentrata sulla natura e sui sentimenti, mantenendo una saldatura tra tradizione e nuovi temi poetici, di fatto dando il \"la\" al Romanticismo italiano.\nScritti teorici.\nNel 1762 Cesarotti licenzi\u00f2 in un unico volume il \"Ragionamento sopra il diletto della Tragedia\" e il \"Ragionamento sopra l'origine e i progressi dell'Arte Poetica\".\nCon il saggio sulla tragedia Cesarotti contesta le teorie di Dubos e Fontenelle, e modella il ragionamento su quello dell'opuscolo \"Of Tragedy\" di Hume (1754), pervenendo a conclusioni affatto personali. Per Cesarotti, il cui modello di perfetta tragedia si trova nel teatro illuminista di Voltaire, il diletto tragico deriva dalla completa illusione che coglie lo spettatore, dapprima \u00ab intorbidato dalle passioni \u00bb, mosso dalla piet\u00e0 e oppresso dal dolore, poi, attraverso la ragione, spinto a trarre insegnamenti morali e a vincere il terrore di subire un destino simile a quello rappresentato dagli attori sul palcoscenico. Cesarotti concilia quindi l'estetica sensistica e quella classicistico-razionalistica: l'emozione viene sublimata dalla ragione, cosicch\u00e9 la tragedia veicola tramite le vicende inscenate un messaggio istruttivo per lo spettatore e per la societ\u00e0.\nImportanti furono anche le sue riflessioni sulla lingua. Pubblicato dapprima nel 1785 con il titolo di \"Saggio sopra la lingua italiana\", poi mutato nell'edizione definitiva (1800) in \"Saggio sulla filosofia delle lingue applicato alla lingua italiana\", il trattato di Cesarotti costituisce una delle voci pi\u00f9 autorevoli e intelligenti del dibattito linguistico italiano del Settecento. Scritto in un periodo di contatti linguistici con la Francia, il trattato affronta il tema del prestito linguistico, teorizzando la possibilit\u00e0 che esso possa portare ad un arricchimento della lingua, inserendosi nel dibattito sorto fra i tradizionalisti impegnati a conservare la purezza della lingua e dei principi letterari e i rinnovatori ansiosi di liberare la lingua dai modelli tipici della Crusca.\nCesarotti critica, nella prima parte, i pregiudizi vigenti sulla purezza della lingua e tende ad evidenziarne il collegamento con la storia della civilt\u00e0, poi nella seconda sezione distingue il \"genio grammaticale\", ovvero la norma linguistica immutabile, e il \"genio retorico\", che essendo legato alla contingenza pu\u00f2 mutare. Infine, sostiene che i prestiti linguistici come i francesismi si possano accettare nella lingua italiana, a condizione per\u00f2 che essi non vadano in contrasto con le norme del \"genio grammaticale\", ossia che nella lingua di destinazione non sia gi\u00e0 presente un termine equivalente.\nL'edizione completa della sua opera, in 40 volumi in ottavo, inizi\u00f2 ad uscire a Pisa nel 1800 e fu completata postuma nel 1813 per cura dell'allievo prediletto e successore alla cattedra padovana, l'abate Giuseppe Barbieri.\nIntitolazioni.\nPadova volle dedicargli un'importante via cittadina e ricordarlo con la statua nr. 32 dello scultore Bartolomeo Ferrari in Prato della Valle.\nOpere.\n\"(elenco parziale)\""}
{"id": "499863", "revid": "287204", "url": "https://it.wikipedia.org/wiki?curid=499863", "title": "Trangla", "text": "Trangla \u00e8 un termine utilizzato in araldica per indicare una fascia ridotta della met\u00e0. Quando scorciata, cio\u00e8 quando non tocca i lati dello scudo, pu\u00f2 costituire l'elemento principale del lambello."}
{"id": "499865", "revid": "242434", "url": "https://it.wikipedia.org/wiki?curid=499865", "title": "Lambrecchini", "text": ""}
{"id": "499873", "revid": "287204", "url": "https://it.wikipedia.org/wiki?curid=499873", "title": "Prefettura di Shiga", "text": "Shiga \u00e8 una prefettura giapponese di abitanti (ad aprile 2000), con capoluogo a \u014ctsu. Si trova nella regione di Kinki, sull'isola di Honsh\u016b.\nFino al 1\u00ba gennaio 2010 ne hanno fatto parte anche i distretti di Higashiazai e Ika, da tale data inglobati nell'attuale prefettura.\nL'ultima governatrice eletta, Yukiko Kada, \u00e8 una professoressa e si era candidata contro il governatore uscente, Yoshitsugu Kunimatsu. Inaspettatamente ha vinto le elezioni. \u00c8 la prima donna alla guida della prefettura, e la quinta nella storia del Giappone che sia mai diventata governatrice.\nGeografia fisica.\nLa prefettura di Shiga \u00e8 situata sull'isola di Honsh\u016b. Al suo interno si trova il maggior lago del Giappone, il Lago Biwa."}
{"id": "499884", "revid": "1013865", "url": "https://it.wikipedia.org/wiki?curid=499884", "title": "Manawatu-Wanganui", "text": "Manawatu-Wanganui o Wanganui-Manawatu \u00e8 una delle 16 regioni della Nuova Zelanda situata nella parte meridionale dell'Isola del Nord. \nIl territorio della regione \u00e8 caratterizzato dai bacini dei due fiumi Whanganui e Manawatu. Il Whanganui \u00e8 il fiume pi\u00f9 lungo del paese.\nCollegamenti esterni.\n "}
{"id": "499889", "revid": "253269", "url": "https://it.wikipedia.org/wiki?curid=499889", "title": "Marion Davies", "text": "Biografia.\nGli esordi e il successo.\nFiglia di un politico di Brooklyn, Marion Davies debutt\u00f2 sulle scene ancora adolescente. Bionda e avvenente, fu una delle ballerine di punta delle \"Ziegfeld Follies\", e, a soli vent'anni, venne notata dal magnate della stampa William Randolph Hearst, che si innamor\u00f2 di lei. Nonostante fosse gi\u00e0 sposato e di ben trentaquattro anni pi\u00f9 anziano, il magnate fece di lei la sua amante ufficiale, ricorrendo al proprio potere economico e mediatico per renderla una star del cinema. Hearst fond\u00f2 cos\u00ec la \"Cosmopolitan Pictures\", facendo debuttare la Davies nel film \"Runaway, Romany\" (1918). Durante la prima met\u00e0 degli anni '20, l'attrice prese parte a una serie di fastosi melodrammi in costume, come \"Little Old New York\" (1923), solitamente nel ruolo di indomita eroina. Uno dei suoi ruoli pi\u00f9 noti \u00e8 quello di Maria Tudor in \"Armi ed amori\" (1922) di Robert G. Vignola, con il quale collabor\u00f2 in diversi film.\nI suoi ruoli drammatici per\u00f2 non convincevano. L'attrice dovr\u00e0 attendere fino al 1925 per veder decollare la propria carriera. In quell'anno pass\u00f2 infatti alla MGM, dove raggiunse il grande successo di pubblico interpretando una serie di commedie, come \"Maschere di celluloide\" (1928) di King Vidor, che ne misero in risalto il talento di interprete brillante, soprattutto quando si produceva nelle imitazioni delle dive dell'epoca, come Lillian Gish e Pola Negri.\nVita con Hearst.\nNel frattempo la coppia Davies-Hearst divent\u00f2 protagonista della vita mondana di Hollywood, grazie alle sontuose feste organizzate nel castello Hearst, la loro faraonica residenza a San Simeon, poco lontano da Los Angeles. Nel novembre 1924, i due si trovarono coinvolti nella morte misteriosa del regista e produttore Thomas H. Ince. Secondo la versione ufficiale, Ince mor\u00ec per un attacco cardiaco nella propria casa. Ma a Hollywood circol\u00f2 la voce che qualcuno gli avesse sparato un paio di giorni prima a bordo dell'Oneida, lo yacht di Hearst, su cui il regista stava festeggiando il suo 42\u00ba compleanno. Varie le versioni accreditate, ma tutte convergenti su un colpo sparato da Hearst, che aveva per sbaglio colpito Ince invece che Charlie Chaplin, sospettato di essere l'amante della Davies. I giornali della catena Hearst insistettero invece sul decesso per infarto. Il corpo di Ince venne subito cremato e nessuna autopsia fece appurare la verit\u00e0 su una morte tanto chiacchierata .\nUltimi anni.\nCon l'avvento del cinema sonoro la carriera della Davies non sub\u00ec rallentamenti, ma verso la fine degli anni trenta alcuni contrasti di natura contrattuale con la MGM e i crescenti problemi finanziari di Hearst, spinsero l'attrice a ritirarsi dallo schermo.\nNel 1941, quando Orson Welles esord\u00ec alla regia con \"Quarto potere\", il pubblico e la critica identificarono nel protagonista, Charles Foster Kane, il magnate dell'editoria William Randolph Hearst. Il personaggio della seconda moglie di Kane, Susan Alexander, cantante alcolizzata e senza talento, sembr\u00f2 ispirato alla Davies, che soffr\u00ec molto per quella rappresentazione. Orson Welles negher\u00e0 sempre di aver modellato il film su Hearst e, nella sua prefazione al libro postumo dell'attrice, \"The Times We Had\", scriver\u00e0:\nNegli ultimi anni la coppia condusse una vita ritirata. Nel 1951 Hearst mor\u00ec dopo una lunga malattia. Tempo dopo la Davies intraprese una nuova relazione, sposando il capitano Horace G. Brown, ma l'unione sar\u00e0 tutt'altro che felice. Prefer\u00ec dedicarsi alla beneficenza e alla costruzione di un ospedale per bambini a Los Angeles. Mor\u00ec all'et\u00e0 di sessantaquattro anni, a causa di un cancro.\nLa sua figura, insieme a quella di suo nipote, lo sceneggiatore Charles Lederer, \u00e8 lungamente evocata nel film Netflix \"Mank\" (2020) di David Fincher.\nRiconoscimenti.\nHollywood Walk of Fame"}
{"id": "499892", "revid": "1516566", "url": "https://it.wikipedia.org/wiki?curid=499892", "title": "Lampada (araldica)", "text": "La lampada compare in araldica come simbolo di \"vigilanza\", \"sapere\" o \"fede\". \u00c8 normalmente accesa di smalto diverso.\nCompare anche nella variante della lampada da minatore, soprattutto negli stemmi di comuni legati alle miniere."}
{"id": "499893", "revid": "16066", "url": "https://it.wikipedia.org/wiki?curid=499893", "title": "Catherine Lucile Moore", "text": ""}
{"id": "499898", "revid": "281901", "url": "https://it.wikipedia.org/wiki?curid=499898", "title": "Shiroi heya no futari", "text": ", pubblicato per la prima volta nel 1971, \u00e8 ad oggi considerato il primo esempio di manga del genere yuri. La storia \u00e8 incentrata su un collegio femminile e sulla relazione omosessuale che nasce fra due compagne di scuola. Come molti lavori del tempo, \u00e8 destinata per\u00f2 a chiudersi in tragedia.\nTrama.\nLa giovane orfana di buona famiglia Resine, alla morte di entrambi i genitori, decide malgrado le insistenze della zia, di andare a studiare in un collegio prettamente femminile. Qui, si trova costretta a misurarsi con la difficile e dura realt\u00e0 della scuola, dove ogni studente sembra perfettamente integrato in quello che a tutti gli effetti \u00e8 un sistema chiuso.\nCome se ci\u00f2 non bastasse, Resine si trova a dover condividere la stanza con Simone, una giovane ribelle figlia di una famosa attrice francese. Simone, in principio, non sembra in alcun modo interessata a far sentire a proprio agio la sua nuova compagna di stanza, anzi sfrutta ogni occasione per causarle guai, oltretutto conduce una vita dissoluta che pi\u00f9 di una volta mette a disagio Resine.\nEppure, nonostante tutto, proprio la ribelle Simone finisce con l'innamorarsi della sua compagna di stanza che, a sua volta, si scopre a coltivare uno strano sentimento nei confronti di Simone, sentimento cui tuttavia non riesce a dar nome. \nComplice la messa in scena di \"Romeo e Giulietta\", Simone approfitta del ruolo di Romeo per baciare Resine, la quale interpreta invece Giulietta e poterle cos\u00ec confidare i suoi sentimenti. Tuttavia la loro relazione viene scoperta dalle compagne di scuola e ben presto l'istituto diventa teatro di sussurri maliziosi a proposito della natura della relazione fra le due ragazze. \nPer negare la verit\u00e0 dei fatti e quindi riuscire a ripristinare il suo buon nome, Resine rifiuta le attenzioni di Simone, giungendo a rigettare i sentimenti che prova nei confronti della compagna, dando vita alla tragedia vera e propria. Infatti, non potendo pi\u00f9 sostenere le malelingue dell'istituto, non le resta altra scelta se non quella di fuggir via.\nSolo dopo molti mesi, verr\u00e0 a sapere della morte di Simone che, ubriacatasi in un locale di seconda mano dopo la fuga di Resine, \u00e8 stata uccisa da uno degli avventori. Ed \u00e8 proprio con la notizia della morte di Simone che Resine riesce ad accettare i propri sentimenti e giura che nonostante tutto continuer\u00e0 a vivere la sua vita, portando per sempre con s\u00e9 l'amore di Simone nel suo cuore, che di per contro, come punizione per non aver saputo amare, da quel momento in avanti sar\u00e0 duro come la pietra."}
{"id": "499900", "revid": "1337338", "url": "https://it.wikipedia.org/wiki?curid=499900", "title": "Antonio Rossi (scrittore)", "text": "Biografia.\nHa studiato Letteratura italiana all'Universit\u00e0 di Friburgo (Svizzera) e all'Universit\u00e0 di Firenze; ora insegna nel liceo cantonale di Mendrisio. La sua raccolta d'esordio, del 1979, \u00e8 \"Ricognizioni\", pubblicata da Casagrande, a Bellinzona. Seguono \"Diafonie\" nel 1995 (Scheiwiller) e \"Sesterno\" nel 2005 (Book Editore)."}
{"id": "499903", "revid": "712828", "url": "https://it.wikipedia.org/wiki?curid=499903", "title": "Vima-Da-Boda", "text": ""}
{"id": "499904", "revid": "1013865", "url": "https://it.wikipedia.org/wiki?curid=499904", "title": "Marlborough (Nuova Zelanda)", "text": "Marlborough \u00e8 una delle 16 regioni della Nuova Zelanda situata nella parte nord-orientale dell'Isola Meridionale."}
{"id": "499907", "revid": "585241", "url": "https://it.wikipedia.org/wiki?curid=499907", "title": "Neemia", "text": "\u00c8 la figura centrale del \"Libro di Neemia\", che descrive la sua opera di ricostruzione di Gerusalemme durante il periodo del Secondo Tempio.\nLa maggior parte degli studiosi ritiene che Neemia sia una figura storica e che le parti del Libro di Neemia scritte in prima persona siano storicamente attendibili.\nBiografia.\nFiglio di ebrei deportati a Babilonia in occasione dell'esilio del 586, nacque certamente a Babilonia, dove con la sua abilit\u00e0 riusc\u00ec a raggiungere un alto grado, e divenne coppiere di Artaserse I nella corte persiana di Susa. Probabilmente era eunuco; certamente laico. Quanto egli fece lo mostra animato da vivo zelo per le istituzioni nazionali e religiose del giudaismo. Saputo che le condizioni materiali e morali degli ebrei gi\u00e0 rimpatriati a Gerusalemme ai tempi di Ciro il Grande erano pessime, egli, ottenuto il permesso dal re, si rec\u00f2 a Gerusalemme munito di ampi poteri governativi (445 a. C.). Una volta giuntovi, comprese che la necessit\u00e0 pi\u00f9 urgente, per proteggere la comunit\u00e0 ebraica dalle possenti e ostili trib\u00f9 vicine, era quella di ricostruire le mura della citt\u00e0. Rianimato il popolo ormai sfiduciato, e messolo subito al lavoro sotto la sua personale direzione, le mura furono compiute in 52 giorni. Assicurata questa protezione all'esterno, Neemia provvide con sistemi altrettanto energici al ripopolamento della citt\u00e0, alla compattezza nazionale degli abitanti, e al rinvio di mogli straniere che erano entrate a far parte della comunit\u00e0 di Gerusalemme; in un'adunanza tenuta in queste occasioni fu letto pubblicamente un esemplare della Tor\u0101h o Legge.\nNel 433 Neemia torn\u00f2 alla corte di Susa; ma pi\u00f9 tardi torn\u00f2 ancora una volta a Gerusalemme (un po' prima del 424), per eliminare vari abusi, che nel frattempo si erano infiltrati nella comunit\u00e0 da lui sorvegliata anche da lontano. Nulla si sa della sua fine."}
{"id": "499909", "revid": "129276", "url": "https://it.wikipedia.org/wiki?curid=499909", "title": "Aspettative", "text": "Il termine aspettative in economia indica le attese dei soggetti economici a fronte di un evento o di un comportamento che pu\u00f2 influire sulle loro decisioni. \nLa decisione di acquistare un titolo azionario, per esempio, dipende non solo dall'andamento passato del titolo (il valore \u00e8 aumentato o diminuito) ma anche dalle attese (aspettative) circa un complesso insieme di variabili che possono influenzarne il corso.\nL'attesa di profitti pi\u00f9 alti del passato o l'attesa di vendite generalizzate possono spingere gli operatori ad acquistare o vendere il titolo in questione, cos\u00ec come l'attesa che abbia luogo una certa scelta di politica economica pu\u00f2 indurre gli operatori a fare scelte che altrimenti non avrebbero preso in considerazione.\nLe aspettative possono essere di almeno tre tipi diversi.\nNella teoria economica si \u00e8 impiegata l'ipotesi di aspettative razionali per sostenere l'inutilit\u00e0 di talune scelte di politica economica. Gli operatori modificherebbero il loro comportamento in base alle aspettative, rendendo inutili gli interventi di politica economica.\nContro questo filone di pensiero si sono schierati negli ultimi anni i teorici delle asimmetrie informative, a cominciare da Joseph Stiglitz, che hanno sottolineato come le aspettative razionali presuppongano ipotesi irrealistiche circa la disponibilit\u00e0 di informazioni e della capacit\u00e0 di elaborarle, mentre di solito soggetti diversi possiedono informazioni differenti e differenti capacit\u00e0 di elaborare le informazioni disponibili."}
{"id": "499910", "revid": "1224477", "url": "https://it.wikipedia.org/wiki?curid=499910", "title": "Organo monocratico", "text": "Un organo monocratico, in diritto, identifica quegli organi e uffici il cui titolare \u00e8 una sola persona fisica, in contrapposizione agli organi collegiali che, invece, hanno una pluralit\u00e0 di titolari che formano un collegio.\nSono esempi di tale tipo di organo il Presidente della Repubblica, il prefetto e il sindaco."}
{"id": "499912", "revid": "834", "url": "https://it.wikipedia.org/wiki?curid=499912", "title": "Oct", "text": ""}
{"id": "499918", "revid": "1833487", "url": "https://it.wikipedia.org/wiki?curid=499918", "title": "Nelson (Nuova Zelanda)", "text": "Nelson () \u00e8 una citt\u00e0 della Nuova Zelanda situata nella parte settentrionale dell'Isola del Sud sullo stretto di Cook.\n\u00c8 capoluogo amministrativo di una delle cinque autorit\u00e0 unitarie del paese, accentra infatti sia i compiti della regione sia quelli del distretto.\nNelson \u00e8 un centro artistico di un certo rilievo in Nuova Zelanda: ospita il festival annuale Wearable Arts Awards (i cui vincitori hanno il privilegio di vedere esposte le proprie opere al museo apposito, il Wearable Arts Museum); altrettanto importante il Nelson Arts Festival.\nNelson prende il suo nome dall'ammiraglio inglese Horatio Nelson, vincitore nella Battaglia di Trafalgar del 1805, in cui sconfisse le flotte francesi e spagnole.\nNella zona di Nelson sono presenti segni evidenti di un antico insediamento maori, datato all'incirca al 900 d.C.\nI primi coloni inglesi arrivarono all'incirca nel 1841 a seguita della compagnia coloniale New Zealand Company. \nNelson acquis\u00ec lo status di citt\u00e0 nel 1858, in quanto sede di un vescovo anglicano; il ruolo che ha avuto la chiesa nello sviluppo della citt\u00e0 \u00e8 notevole: Nelson vanta la seconda chiesa pi\u00f9 antica del paese (1846), la parrocchia di St. John.\nAndrew Sutter, vescovo di Nelson dal 1867 al 1891, si pu\u00f2 considerare il padre \"artistico\" della citt\u00e0, essendo lui stesso un grande conoscitore di arte nonch\u00e9 un fine pittore: la galleria della citt\u00e0 che porta il suo nome, il perno delle attivit\u00e0 culturali della zona, deve la sua nascita alla donazione che il vescovo fece alla citt\u00e0 della sua pregevole collezione di acquerelli, testimonianza del primo periodo coloniale.\nLa vita economica di Nelson \u00e8 legata al turismo estivo (attratto grazie alle bellissime spiagge sconfinate), e alla coltivazione. L'agricoltura produce gran parte dei luppoli e tutto il tabacco della Nuova Zelanda; da ricordare anche la coltivazione di vari tipi di frutta."}
{"id": "499919", "revid": "712828", "url": "https://it.wikipedia.org/wiki?curid=499919", "title": "Vima Da Boda", "text": ""}
{"id": "499924", "revid": "6066", "url": "https://it.wikipedia.org/wiki?curid=499924", "title": "Autorit\u00e0 unitarie", "text": ""}
{"id": "499928", "revid": "2065090", "url": "https://it.wikipedia.org/wiki?curid=499928", "title": "Et\u00e0 dei metalli", "text": "Con et\u00e0 dei metalli si definisce il periodo storico in cui gli uomini iniziarono la lavorazione dei metalli per costruire i primi utensili, abbandonando progressivamente l'utilizzo della pietra. Comprende l'et\u00e0 del rame (5000-3000 a.C.), l'et\u00e0 del bronzo (3000-1100 a.C.) e l'et\u00e0 del ferro (a partire dal 1100 a.C.).\nL'et\u00e0 dei metalli fu preceduta dall'et\u00e0 della pietra (suddivisa in paleolitico, da 3 milioni a 10 000 anni a.C., mesolitico dal 10000 all'8000 a.C., e neolitico dall'8000 al 3000 a.C.).\nOttomila anni fa (6000 a.C.) l'uomo impar\u00f2 a fondere il rame e inizi\u00f2 l'et\u00e0 dei metalli.\nGli uomini forgiavano i loro strumenti metallici servendosi dei forni; per raggiungere le alte temperature, essi soffiavano continuamente sulla fiamma.\nLa roccia contenente il metallo veniva frantumata e gettata sul carbone ardente.\n5000 anni fa (3000 a.C.) l'uomo imparava a fabbricare le leghe, ottenendo il bronzo (che \u00e8 una lega del rame con lo stagno).\nQuando si pensa al primitivo uso del ferro, il riferimento immediato \u00e8 l'et\u00e0 del ferro (1200 a.C., grazie agli ittiti, che mantennero segreta l'arte fino a quando furono soppiantati dagli Assiri). Il pi\u00f9 antico sistema di fusione fu quello del forno a cumulo."}
{"id": "499931", "revid": "287204", "url": "https://it.wikipedia.org/wiki?curid=499931", "title": "Newcastle West", "text": "Newcastle West (in irlandese: \"An Caisle\u00e1n Nua Thiar\") \u00e8 una cittadina della contea di Limerick, in Irlanda. \nInfrastrutture e trasporti.\n\u00c8 attraversata dalla strada N21 che da Limerick porta a Tralee.\nFra il 1867 e il 1975, Newcastle West fu stazione ferroviaria della linea Limerick\u2013Tralee."}
{"id": "499932", "revid": "6066", "url": "https://it.wikipedia.org/wiki?curid=499932", "title": "Investimenti", "text": ""}
{"id": "499941", "revid": "1335892", "url": "https://it.wikipedia.org/wiki?curid=499941", "title": "Northland", "text": " \nNorthland Region in inglese, e Te Tai Tokerau in m\u0101ori, \u00e8 una delle 16 regioni della Nuova Zelanda. \u00c8 vasta 13.941\u00a0km\u00b2 ed \u00e8 popolata da circa 194.600 abitanti; il capoluogo \u00e8 Whang\u0101rei. Confina con altre regioni soltanto per circa 15 chilometri con la Regione Auckland a sud.\nGeografia fisica.\nTerritorio.\n\u00c8 situata nell'Isola del Nord ed \u00e8 la pi\u00f9 settentrionale di tutte con il \"North Cape\"; ed \u00e8 composta da una lunga penisola frastagliata e abbastanza pianeggiante che si stende da sud-est a nord-ovest.\nClima.\nLa regione ha un clima subtropicale con caldi estati umide e inverni asciutti. La temperatura massima varia dai 21\u00a0\u00b0C - 28\u00a0\u00b0C in estate ai 14\u00a0\u00b0C - 19\u00a0\u00b0C in inverno.\nI mesi pi\u00f9 caldi sono gennaio e febbraio. Le precipitazioni annue variano dai 1500\u00a0mm ai 2000\u00a0mm. I venti soffiano prevalentemente da sud-ovest. Occasionali formazioni di cicloni di debole intensit\u00e0.\nSuddivisioni territoriali.\nIl capoluogo della regione \u00e8 Whang\u0101rei. \u00c8 suddivisa in 3 autorit\u00e0 territoriali.\nOltre la capitale Whang\u0101rei le citt\u00e0 pi\u00f9 importanti sono piuttosto piccole ma le pi\u00f9 grandi sono Awarua, Dargaville e Nukatawhiti."}
{"id": "499946", "revid": "767487", "url": "https://it.wikipedia.org/wiki?curid=499946", "title": "Zacky Vengeance", "text": "Biografia.\nBaker inizi\u00f2 a suonare la chitarra all'et\u00e0 di 13 anni nonostante l'essere mancino gli rendesse difficile imparare da autodidatta. Confess\u00f2 lui stesso di non aver mai frequentato scuole di musica e di essersi perfezionato con l'aiuto di un maestro che gli impart\u00ec lezioni private oltre che con l'aiuto del suo amico e compagno di band Synyster Gates.\nEsord\u00ec come chitarrista nel suo primo gruppo punk rock, i Mad Porn Action, ma quando gli amici di infanzia M. Shadows e The Rev gli proposero di formare una loro band nel 1999 decise di abbandonare i M.P.A. e fond\u00f2 gli Avenged Sevenfold, con i quali raggiunse pochi anni dopo il successo mondiale.\nNel dicembre del 2005 Zacky fond\u00f2 con l'aiuto di alcuni amici la Vengeance University, una linea di abbigliamento ancora attiva che sin dall'inizio rappresent\u00f2 non solo la sua passione per l'horror ma anche una sua filosofia di vita ovvero \"The best revenge is bettering yourself\".\nVita privata.\nNel 2011 Zacky convol\u00f2 a nozze con la storica fidanzata Gena Paulhus con cui per\u00f2 divorzi\u00f2 pochi anni dopo. Nel 2014 si spos\u00f2 nuovamente con Meaghan, modella della Vengeance University di cui \u00e8 titolare. La coppia ha avuto nel 2015 il loro primogenito Tennessee James."}
{"id": "499949", "revid": "671029", "url": "https://it.wikipedia.org/wiki?curid=499949", "title": "Campionato italiano di hockey su ghiaccio 1926", "text": "Il campionato italiano di hockey su ghiaccio 1926 fu la 2\u00aa edizione del massimo campionato nazionale (in realt\u00e0 lo divenne solo successivamente, con una manovra retroattiva) e si disput\u00f2 in gara unica il 13 marzo 1926, presso il Palazzo del Ghiaccio di Milano. Ai vincitori viene assegnata la \"Coppa Cinzano\", messa in palio dalla Casa Vinicola \"Marone Cinzano\".\nFormazioni.\nLe squadre che presero parte a questo primo trofeo furono due, provenienti da Milano e da Cortina d'Ampezzo:\nFinale.\nPer la gara finale, come arbitro dell'incontro fu decretato Emilio Botturi, che era anche il presidente dell'HC Milano. La formazione di casa sconfisse gli avversari per 8-1, conquistando cos\u00ec per la seconda volta la Coppa Cinzano messa in palio per il vincitore. Solo nel 1927 con una manovra retroattiva la conquista della Coppa Cinzano valse come titolo nazionale."}
{"id": "499950", "revid": "16758", "url": "https://it.wikipedia.org/wiki?curid=499950", "title": "Gruppo Sportivo Dolomiti Cortina", "text": ""}
{"id": "499953", "revid": "9", "url": "https://it.wikipedia.org/wiki?curid=499953", "title": "Ominidi", "text": ""}
{"id": "499954", "revid": "1437331", "url": "https://it.wikipedia.org/wiki?curid=499954", "title": "La squadra", "text": ""}
{"id": "499956", "revid": "671029", "url": "https://it.wikipedia.org/wiki?curid=499956", "title": "Campionato italiano di hockey su ghiaccio 1927", "text": "Il campionato italiano di hockey su ghiaccio 1927, 3\u00aa edizione (grazie a una manovra retroattiva) del massimo campionato nazionale, si disput\u00f2 in gara unica il 26 febbraio 1927, presso il Palazzo del Ghiaccio di Milano. Ai vincitori viene assegnata la \"Coppa Cinzano\", messa in palio dalla Casa Vinicola \"Marone Cinzano\".\nFormazioni.\nLe squadre che presero parte a questo primo trofeo furono due, provenienti da Milano e da Cortina d'Ampezzo:\nFinale.\nLa formazione di casa sconfisse gli avversari per 7-1, conquistando cos\u00ec per la terza volta consecutiva la Coppa Cinzano messa in palio per il vincitore. A partire da quest'anno, con una manovra retroattiva, la conquista della Coppa Cinzano nelle due stagioni precedenti valse come titolo nazionale."}
{"id": "499957", "revid": "1013865", "url": "https://it.wikipedia.org/wiki?curid=499957", "title": "Otago", "text": "Otago, in m\u0101ori \u014ct\u0101kou, \u00e8 una delle 16 regioni della Nuova Zelanda, situata nella parte sud-orientale dell'Isola Meridionale. \nCitt\u00e0.\nDunedin, Queenstown, Alexandra, Cromwell, Oamaru, Palmerston, Wanaka, Frankton, Middlemarch, Lawrence, Balclutha, Brighton, Mosgiel, Milton, Waikouaiti, Moeraki, Ettrick\nCollegamenti esterni.\n "}
{"id": "499960", "revid": "7336", "url": "https://it.wikipedia.org/wiki?curid=499960", "title": "Nanotecnologie", "text": ""}
{"id": "499963", "revid": "1013865", "url": "https://it.wikipedia.org/wiki?curid=499963", "title": "Southland", "text": "Southland \u00e8 una delle 16 regioni della Nuova Zelanda situata nella parte meridionale dell'Isola del Sud.\nGeografia fisica.\nSuddivisioni amministrative.\nLa regione \u00e8 suddivisa in tre distretti:\nCitt\u00e0 principali.\nI centri principali della regione sono: Invercargill, Gore, Lumsden, Winton, Mataura e Te Anau."}
{"id": "499966", "revid": "1953678", "url": "https://it.wikipedia.org/wiki?curid=499966", "title": "Glaciazione G\u00fcnz", "text": "G\u00fcnz \u00e8 il nome dato dalla glaciologia alla prima glaciazione avvenuta in Europa, che ebbe luogo nel Pleistocene, il primo periodo dell'era quaternaria in cui si verific\u00f2 un abbassamento generale della temperatura e un'ulteriore espansione dei ghiacciai nell'attuale zona temperata.\nQuesta prima glaciazione si verific\u00f2 da 1.200.000 anni fa fino a circa 900.000 anni fa, e fu seguita da un periodo interglaciale che dur\u00f2 circa 150.000 anni.\nI cicli glaciali.\nI cicli glaciali sono quattro e prendono il nome, dal pi\u00f9 antico al pi\u00f9 recente, da quattro affluenti minori del Danubio in Germania (pi\u00f9 precisamente in Baviera), \"G\u00fcnz\", \"Mindel\", \"Riss\" e \"W\u00fcrm\". Questa scelta di nomi perch\u00e9 fu proprio nelle vallate tedesche che si rinvennero tracce dell'attivit\u00e0 dei ghiacciai. Non a caso \u00e8 sulle Alpi che nacque la moderna glaciologia, infatti le quattro glaciazioni ricoprirono le Alpi con una calotta di ghiaccio spessa fino a 2.000 metri. \nCos\u00ec le glaciazioni \"G\u00fcnz\", \"Mindel\", \"Riss\" e \"W\u00fcrm\" sono riscontrabili man mano che ci si avvicina al Neozoico e quindi sono identificabili i seguenti quattro periodi glaciali, intervallate da tre \"fasi interglaciali\" (che si chiamano \"G\u00fcnz-Mindel\", \"Mindell-Riss\" e \"Riss-W\u00fcrm\"):"}
{"id": "499968", "revid": "1013865", "url": "https://it.wikipedia.org/wiki?curid=499968", "title": "Taranaki", "text": "Taranaki \u00e8 una delle 16 regioni della Nuova Zelanda situata nella parte occidentale dell'Isola del Nord.\nCollegamenti esterni.\n "}
{"id": "499969", "revid": "2194259", "url": "https://it.wikipedia.org/wiki?curid=499969", "title": "Glaciazione Mindel", "text": "Mindel \u00e8 la seconda glaciazione in Europa avvenuta nel Pleistocene, il primo periodo dell'era Quaternaria, in cui si verific\u00f2 un abbassamento generale della temperatura e un'ulteriore espansione dei ghiacciai nell'attuale zona temperata.\nQuesta seconda glaciazione inizi\u00f2 455.000 anni fa e dur\u00f2 fino a 300.000 anni fa, e fu seguita poi da un secondo periodo interglaciale che dur\u00f2 circa 100.000 anni.\nIn questo periodo l'uomo inizi\u00f2 ad utilizzare il fuoco.\nI cicli glaciali.\nI \"cicli glaciali\" sono quattro e prendono il nome, dal pi\u00f9 antico al pi\u00f9 recente, da quattro affluenti minori del Danubio in Germania (pi\u00f9 precisamente in Baviera), \"G\u00fcnz\", \"Mindel\", \"Riss\" e \"W\u00fcrm\". Questa scelta di nomi fu proprio perch\u00e9 \u00e8 nelle vallate tedesche che si rinvennero tracce dell'attivit\u00e0 dei ghiacciai. Non a caso \u00e8 sulle Alpi che nacque la moderna glaciologia, infatti le quattro glaciazioni ricoprirono le Alpi con una calotta di ghiaccio spessa fino a 2.000 metri.\nCos\u00ec le glaciazioni \"G\u00fcnz\", \"Mindel\", \"Riss\" e \"W\u00fcrm\" sono riscontrabili man mano che ci si avvicina al Neozoico e quindi sono identificabili le seguenti quattro ere glaciali, intervallate da tre \"fasi interglaciali\" (che si chiamano \"G\u00fcnz-Mindel\", \"Mindell-Riss\" e \"Riss-W\u00fcrm\"):"}
{"id": "499972", "revid": "123387217", "url": "https://it.wikipedia.org/wiki?curid=499972", "title": "Glaciazione Riss", "text": "La glaciazione Riss \u00e8 la terza glaciazione in Europa avvenuta nel Pleistocene, il primo periodo dell'era Quaternaria in cui si verific\u00f2 un abbassamento generale della temperatura e un'ulteriore espansione dei ghiacciai nell'attuale zona temperata. Questa terza glaciazione inizi\u00f2 200.000 anni fa e dur\u00f2 fino a 130.000 anni fa, seguita poi da un periodo interglaciale che dur\u00f2 circa 20.000 anni. Il nome deriva da un affluente del Danubio.\nI cicli glaciali.\nI cicli glaciali sono quattro e prendono il nome, dal pi\u00f9 antico al pi\u00f9 recente, da quattro affluenti minori del Danubio in Germania (pi\u00f9 precisamente in Baviera): G\u00fcnz, Mindel, Riss e W\u00fcrm. Questa scelta di nomi fu fatta perch\u00e9 \u00e8 proprio nelle vallate tedesche che si rinvennero tracce dell'attivit\u00e0 dei ghiacciai. Non a caso \u00e8 sulle Alpi che nacque la moderna glaciologia, infatti le quattro glaciazioni ricoprirono le Alpi con una calotta di ghiaccio spessa fino a 2.000 metri. \nCos\u00ec le glaciazioni G\u00fcnz, Mindel, Riss e W\u00fcrm sono riscontrabili man mano che ci si avvicina al Neozoico e quindi sono identificabili le seguenti quattro ere glaciali, intervallate da tre fasi interglaciali (che si chiamano G\u00fcnz-Mindel, Mindell-Riss e Riss-W\u00fcrm):"}
{"id": "499973", "revid": "125019", "url": "https://it.wikipedia.org/wiki?curid=499973", "title": "Quartiere a luci rosse", "text": "Un quartiere a luci rosse \u00e8 una determinata zona di una citt\u00e0, in cui la prostituzione \u00e8 parte comune della vita quotidiana. Il termine venne registrato per la prima volta negli Stati Uniti d'America e deriva dalla pratica di collocare una luce rossa alla finestra per indicare ai clienti la natura del posto e del commercio che vi si fa.\nEtimologia.\nCi sono diverse spiegazioni del perch\u00e9 le luci rosse acquisirono questo particolare significato. Secondo una teoria, ci si rifarebbe alla storia biblica di Raab, una prostituta di Gerico che aiut\u00f2 le spie di Giosu\u00e8 e identific\u00f2 la sua casa con una corda scarlatta.\nAltri sostengono che derivi dalle lanterne rosse usate dai lavoratori delle ferrovie, che venivano lasciate fuori dai bordelli quando gli operai vi entravano. Un'altra storia vuole che le prostitute che lavoravano ad Amsterdam cercassero di adescare i pescatori con le loro luci, e poich\u00e9 le luci bianche si mischiavano troppo con le altre, usarono della stoffa rossa per dare alle loro luci un altro colore.\nUno dei molti termini usati per indicare i quartieri a luci rosse in giapponese \u00e8 \"akasen\" (\u8d64\u7dda), che significa letteralmente \"linea-rossa\", apparentemente di origini indipendenti rispetto al termine inglese. In culture differenti i quartieri a luci rosse vengono identificati in modi diversi, il pi\u00f9 comune dei quali \u00e8 \"quartiere delle prostitute\" (ad esempio, in hindi \"Randi Guli\", ovvero \"strada delle prostitute\"; in bengalese \"Khanki Para\", ovvero \"isolato delle prostitute\")."}
{"id": "499978", "revid": "125381186", "url": "https://it.wikipedia.org/wiki?curid=499978", "title": "Glaciazione W\u00fcrm", "text": "La glaciazione W\u00fcrm in realt\u00e0 rappresenta l'effetto prodotto dall'ultima glaciazione su una zona specifica come le Alpi o la Sierra Nevada, ma per convenzione essa viene estesa anche a livello globale come l'equivalente di ultimo periodo glaciale, il pi\u00f9 recente periodo glaciale compreso nell'attuale era glaciale, avvenuto nel Pleistocene, incominciato circa 110.000 anni fa e terminato all'incirca 11.700 anni fa.\nDescrizione.\nFu la quarta glaciazione del Pleistocene, la prima epoca del Quaternario: ebbe inizio circa 110.000 anni fa e termin\u00f2 circa 12.000 anni fa. Su tutto il pianeta Terra si verific\u00f2 un abbassamento generale della temperatura e un'ulteriore espansione dei ghiacciai nell'attuale zona temperata. Durante questa glaciazione i livelli dei mari si abbassarono di oltre 120\u00a0m. Alla fine di questa glaciazione, segu\u00ec un periodo tardiglaciale, in cui la temperatura e le precipitazioni raggiunsero gradualmente i valori attuali (inizio Olocene 11.000 anni fa).\nDurante questo periodo vi furono diversi mutamenti tra l'avanzamento e l'arretramento dei ghiacciai. La massima estensione della glaciazione avvenne approssimativamente 18.000 anni fa. Mentre il modello generale di raffreddamento globale e l'avanzamento dei ghiacciai fu simile, le differenze locali nello sviluppo dell'avanzamento e arretramento rendono difficile confrontare i dettagli da continente a continente.\nL'ultimo periodo glaciale viene talvolta colloquialmente indicato come \"ultima era glaciale\", sebbene questo uso sia inesatto perch\u00e9 un'era glaciale \u00e8 un lasso di tempo molto pi\u00f9 lungo di temperature fredde in cui i ghiacciai continentali coprono vaste zone della Terra, come la regione antartica. I periodi glaciali invece, si riferiscono a fasi pi\u00f9 fredde all'interno di un'era glaciale separati da periodi interglaciali. Perci\u00f2, la fine dell'ultimo periodo glaciale non rappresenta necessariamente la fine dell'ultima era glaciale.La fine dell'ultimo periodo glaciale avvenne circa 12.500 anni fa, mentre la fine dell'ultima era glaciale potrebbe non essere ancora avvenuta: piccole prove indicano un arresto del ciclo glaciale-interglaciale degli ultimi milioni di anni.\nL'ultimo periodo glaciale \u00e8 la parte pi\u00f9 conosciuta dell'attuale era glaciale, venne intensivamente studiato nel Nord America, Eurasia settentrionale, Himalaya e in altre regioni che in passato erano ghiacciate. Le glaciazioni avvenute durante questo periodo glaciale coprivano molte aree, principalmente l'emisfero settentrionale e, meno estesamente, l'emisfero meridionale. Hanno nomi differenti, sviluppatisi sia per motivi storici sia per la loro distribuzione geografica: \nVisione d'insieme.\nL'ultima glaciazione si incentr\u00f2 sugli enormi ghiacciai continentali del Nord America ed Eurasia. Considerevoli aree nelle Alpi, Himalaya e nelle Ande furono coperte di ghiaccio, e l'Antartico rimase ghiacciato.\nIl Canada fu quasi completamente coperto dal ghiaccio, come pure la parte settentrionale degli USA, entrambi sormontati dall'immenso ghiacciaio Laurentide. L'Alaska rimase per la maggior parte libera dal ghiaccio a causa delle condizioni aride del clima. Le glaciazioni locali erano presenti nelle Montagne Rocciose, nel ghiacciaio della Cordillera, e, come calotta di ghiaccio e calotta polare, nella Sierra Nevada della California settentrionale.\nNella Britannia, Europa continentale e Asia nord-orientale, il ghiacciaio scandinavo ancora una volta arriv\u00f2 fin nelle zone settentrionali delle Isole Britanniche, Germania, Polonia e Russia, estendendosi verso est fino alla Penisola di Taimyr nella Siberia occidentale. La massima estensione della glaciazione della Siberia occidentale avvenne approssimativamente da 18.000 a 17.000 anni fa e perci\u00f2 pi\u00f9 tardi che in Europa (22.000\u201318.000 anni fa). La Siberia nord-orientale non era coperta da un ghiacciaio su scala continentale. Erano invece di vasta estensione, ma circoscritti, i raggruppamenti di coltri ghiacciate che coprivano le catene montuose nella Siberia nord-orientale, includendovi le montagne del Kamchatka-Koryak.\nL'Oceano Artico compreso tra le grandi distese ghiacciate dell'America e dell'Eurasia probabilmente non si congel\u00f2 del tutto, ma rimase coperto da un sottile strato di ghiaccio soggetto alle oscillazioni stagionali e pieno di iceberg che si staccavano dalla circostante banchisa congelata. Dalla composizione dei sedimenti ritrovati nei carotaggi d'alto mare, sembra anzi che ci siano stati anche periodi in cui l'acqua non ghiacciava affatto.\nAl di fuori della coltre ghiacciata principale, si ebbero anche estese glaciazioni nelle catene montuose delle Alpi e dell'Himalaya. Al contrario delle ere glaciali precedenti, la glaciazione W\u00fcrm diede luogo a piccole calotte ghiacciate perlopi\u00f9 confinate nei ghiacciai di fondovalle, che facevano sfociare le loro lingue fino alle aeree pedemontane. Pi\u00f9 a oriente, il Caucaso e le montagne della Turchia e dell'Iran furono ricoperte da locali estese gelate e piccole calotte ghiacciate.,\nNell'Himalaya e nell'altopiano del Tibet i ghiacciai avanzarono in modo considerevole, in particolare tra 47.000 e 27.000 anni fa mentre era contemporaneamente in corso un generale riscaldamento nel resto del globo. Tuttavia la formazione di una calotta ghiacciata continua nell'altopiano del Tibet non \u00e8 accettata da tutti.\nIn altre aree dell'emisfero boreale non si ebbero glaciazioni estensive, ma piuttosto piccoli ghiacciai localizzati nelle zone pi\u00f9 elevate. Alcune aree di Taiwan si ghiacciarono ripetutamente tra 44.250 e 10.680 anni fa e lo stesso fenomeno si ripet\u00e9 nelle catene montuose giapponesi. In entrambe le aree, la massima estensione dei ghiacciai si ebbe tra 60.000 e 30.000 anni fa.\nGhiacciai di estensione ancora minore si ebbero in Africa, come ad esempio nell'Atlante, nelle montagne del Marocco, nel massiccio del Monte Atakor nel sud dell'Algeria e in altre montagne dell'Etiopia. Nell'emisfero antartico dell'Africa orientale, una coltre ghiacciata di parecchie centinaia di chilometri quadrati si estendeva sul massiccio del Kilimanjaro, sul Monte Kenya e sul Monte Ruwenzori tanto che i residui di questi ghiacciai sono visibili ancora oggi.\nLe glaciazioni nell'emisfero antartico furono meno estese a causa dell'attuale configurazione dei continenti. C'erano calotte ghiacciate nel ghiacciaio patagonico delle Ande e ci sono tracce di sei successivi avanzamenti glaciali tra 33.500 e 13.900 anni fa nelle Ande cilene.\nL'Antartide era interamente coperta di ghiacci, come al giorno d'oggi, senza nessuna zona scoperta. In Australia solo una piccola area nei pressi del monte Kosciuszko risultava ghiacciata, mentre in Tasmania la glaciazione fu pi\u00f9 estesa. La Nuova Zelanda vide una glaciazione nelle Alpi meridionali, dove si possono distinguere almeno tre avanzamenti glaciali. \nCalotte glaciali locali erano presenti anche in Indonesia, dove sono tuttora conservati resti delle glaciazioni del Pleistocene.\nDenominazioni locali dell'ultimo periodo glaciale.\nGlaciazione Pinedale o Fraser, nelle Montagne Rocciose.\nLa glaciazione Pinedale (Montagne Rocciose centrali) o glaciazione Fraser (ghiacciaio continentale della Cordillera) fu l'ultima delle maggiori glaciazioni ad apparire sulle Montagne Rocciose negli Stati Uniti. La Pinedale dur\u00f2 approssimativamente da 30.000 a 10.000 anni fa e arriv\u00f2 alla sua massima espansione nel periodo di tempo che va da 23.500 a 21.000 anni fa. Questa glaciazione fu piuttosto distinta da quella principale del Wisconsin, poich\u00e9 essa fu soltanto vagamente relazionata ai giganteschi ghiacciai continentali e fu invece composta da ghiacciai montani, che si fondevano con quello continentale della Cordillera americana. Il ghiacciaio della Cordillera produsse caratteristiche come il lago glaciale Missoula, che rompeva il suo sbarramento di ghiaccio causando le massicce inondazioni di Missoula. I geologi stimano che il ciclo di inondazione e ri-formazione del lago durava circa 55 anni e che le inondazioni si ripeterono approssimativamente 40 volte nell'arco di tempo di 2.000 anni che va da 15.000 a 13.000 anni fa. Vaste inondazioni da lago glaciale come queste non sono insolite oggigiorno in Islanda e in altri luoghi.\nGlaciazione Wisconsin, nel Nord America.\nL\"Episodio Glaciale del Wisconsin\" fu l'ultimo dei grandi avanzamenti dei ghiacciai continentali verso quello del Laurentide in Nord America. Questa glaciazione \u00e8 costituita da tre massimi periodi glaciali (comunemente chiamati \"fasi\" glaciali) separati da periodi interglaciali (come quello in cui attualmente viviamo). Le tre \"fasi\" glaciali sono denominate, dalla pi\u00f9 vecchia alla pi\u00f9 recente, \"Tahoe\", \"Tenaya\" e \"Tioga\". La Tahoe raggiunse la sua massima estensione probabilmente circa 70.000 anni fa, forse come conseguenza della super eruzione del Toba. Poco si conosce riguardo alla Tenaya. La Tioga fu la meno intensa e l'ultima dell'Episodio del Wisconsin. Essa ebbe inizio circa 30.000 anni fa, pervenne al suo massimo avanzamento 21.000 anni fa, e termin\u00f2 circa 10.000 anni fa. Al culmine della glaciazione, il ponte di terra sullo stretto di Bering permise la migrazione di mammiferi cos\u00ec come di uomini dalla Siberia verso il Nord America.\nEssa alter\u00f2 radicalmente la geografia del Nord America a nord dell'Ohio. Al culmine della glaciazione dell'Episodio del Wisconsin, il ghiaccio copriva la maggior parte del Canada, l'Upper Midwest, e il New England, come pure aree del Montana e dello stato di Washington. Sull'isola di Kelleys (Ohio) nel lago Erie o nel Central Park di New York, le striature lasciate da questi ghiacciai possono essere facilmente osservate. Nel Saskatchewan sud-occidentale e nell'Alberta sud-orientale, nella zona di sutura tra i ghiacciai del Laurentide e della Cordillera si \u00e8 formata la regione delle Cypress Hills, la quale \u00e8 il punto pi\u00f9 settentrionale nel Nord America rimasto a sud dei ghiacciai continentali.\nI Grandi Laghi sono il risultato dell'erosione glaciale e dell'accumulo di acqua di disgelo al margine del ghiaccio che retrocedeva. Quando l'enorme massa del ghiacciaio continentale arretr\u00f2, i Grandi Laghi incominciarono gradualmente a muoversi verso sud a causa della ripercussione isostatica della riva settentrionale. Anche le Cascate del Niagara sono un prodotto della glaciazione, come lo \u00e8 il corso del fiume Ohio, il quale ampiamente soppiant\u00f2 il precedente fiume Teays.\nCon l'ausilio di tanti vasti laghi glaciali, essa modell\u00f2 la forra ora nota come \"Mississippi Superiore\"' (\"Upper Mississippi River\"), riempiendo la zona priva di depositi alluvionali nota come \"Driftless Area\" e probabilmente dando luogo annualmente alla rottura della diga naturale di ghiaccio che si formava nelle strettoie.\nNel suo arretramento, la glaciazione dell'Episodio del Wisconsin lasci\u00f2 morene terminali che formarono Long Island, Nantucket e Cape Cod, e la morena di Oak Ridges nel centro-sud dell'Ontario, Canada. Nel Wisconsin stesso, essa lasci\u00f2 la morena di Kettle. I drumlin e gli esker formatisi ai margini del disgelo sono elementi caratteristici della valle inferiore del fiume Connecticut.\nGlaciazione della Groenlandia.\nNel nord-ovest della Groenlandia, la coltre di ghiaccio pervenne a un suo primo grande massimo nell'ultimo periodo glaciale intorno ai 114.000 anni fa. Dopo questo primo massimo, la copertura glaciale fu simile a quella attuale, fino alla fine dell'ultimo periodo glaciale. Verso la fine, i ghiacciai ri-avanzarono ancora una volta prima di arretrare verso la loro attuale estensione. Secondo i dati forniti dalle carote di ghiaccio, il clima della Groenlandia fu secco durante l'ultimo periodo glaciale, con precipitazioni che raggiunsero forse solo il 20% dei valori attuali.\nGlaciazione devensiana, nelle Isole Britanniche.\nLa denominazione di \"Glaciazione Devensiana\" viene usata dai geologi e archeologi britannici e si riferisce a ci\u00f2 che spesso popolarmente viene indicato come l'ultima era glaciale.\nGli effetti di questa glaciazione possono essere visti in molte caratteristiche geologiche di Inghilterra, Scozia e Irlanda del Nord, dove viene indicata come \"Glaciazione delle Midland\" dato che i suoi effetti sono visibili soprattutto in quelle terre. I suoi depositi sono stati trovati sovrapposti a materiali del precedente stadio ipswichiano e giacenti al di sotto di quelli del seguente stadio flandriano dell'Olocene.\nL'ultima fase del Devensiano include le zone di polline I-IV, le oscillazioni di Aller\u00f8d e B\u00f8lling e gli stadi climatici del Dryas antico e Recente.\nGlaciazione Weichseliana, in Scandinavia e Nord Europa.\nDurante il massimo glaciale in Scandinavia, solo le zone occidentali dello Jutland rimasero libere dal ghiaccio e una grande parte di ci\u00f2 che oggi \u00e8 il Mar del Nord era terra asciutta che collegava lo Jutland alla Gran Bretagna. Inoltre solo in Danimarca si trovano animali dell'epoca glaciale scandinava pi\u00f9 vecchi di a.C. Nel periodo seguente l'ultima interglaciale prima dell'attuale stadio (Eemiano), anche la costa della Norvegia venne a trovarsi libera dal ghiaccio.\nLa coltre di ghiaccio esercitava una pressione sulla superficie terrestre. Con la fusione del ghiaccio, la terra ha continuato a sollevarsi annualmente in Scandinavia, soprattutto nella Svezia settentrionale e in Finlandia dove si innalza di oltre 8\u20139\u00a0mm l'anno, o 1 metro ogni 100 anni. Questo \u00e8 importante per gli archeologi, poich\u00e9 un sito che fu costiero nell'Et\u00e0 della pietra nordica ora si trova nell'entroterra e pu\u00f2 essere datato in base alla sua relativa distanza dalla costa attuale.\nGlaciazione W\u00fcrm, nelle Alpi.\nLa \"glaciazione W\u00fcrm\" (o \"glaciazione di W\u00fcrm\" o \"del W\u00fcrm\") prende il nome dal fiume W\u00fcrm delle zone alpine della Baviera (Germania), che segna approssimativamente l'avanzamento massimo del ghiacciaio in questo periodo glaciale particolare.\nLa glaciazione venne cos\u00ec chiamata da A. Penck ed E. Br\u00fcckner (1901-1909), dal nome di un subaffluente del Danubio, come le glaciazioni alpine precedenti (Riss, Mindel, G\u00fcnz e Danubio stessa).\nAll'inizio del XIX secolo, le Alpi sono state la zona dove venne condotta da Louis Agassiz la prima sistematica ricerca scientifica sulle ere glaciali. Qui fu intensivamente studiata la glaciazione W\u00fcrm dell'ultimo periodo glaciale. La Palinologia, cio\u00e8 l'analisi statistica dei pollini di piante fossilizzate trovati nei depositi geologici, fornisce la cronistoria dei mutamenti drammatici nell'ambiente europeo durante la glaciazione W\u00fcrm. Al suo culmine, circa 24.000\u201310.000 anni fa, la maggior parte dell'Europa occidentale e centrale e l'Eurasia era una steppa-tundra aperta, mentre le Alpi presentavano compatte calotte glaciali e ghiacciai montani. La Scandinavia e gran parte delle isole Britanniche si trovavano sotto una coltre di ghiaccio.\nDurante il W\u00fcrm, il Ghiacciaio del Rodano copriva l'intero altopiano occidentale della Svizzera, raggiungendo le regioni attuali di Soletta e Argovia. Nella regione di Berna esso si veniva a fondere con il ghiacciaio dell'Aar. Il ghiacciaio del Reno \u00e8 attualmente oggetto di studi pi\u00f9 dettagliati. I ghiacciai della Reuss e della Limmat avanzavano talvolta fino al Giura. I ghiacciai montani e pedemontani modellavano il territorio asportando via virtualmente tutte le tracce delle precedenti glaciazioni di G\u00fcnz e Mindel, depositando morene di base e morene terminali di differenti fasi di ritrazione e depositi di loess, e spostando e ri-depositando le ghiaie attraverso i fiumi che scendevano dai ghiacciai. Al di sotto della superficie, essi ebbero un'influenza profonda e duratura sul calore geotermico e sulle tipologie di flusso delle acque sotterranee.\nGlaciazione Merida, nelle Ande venezuelane.\nIl nome glaciazione del \"M\u00e9rida\" viene proposto per designare la glaciazione alpina che interess\u00f2 la Ande venezuelane centrali durante il tardo Pleistocene. Due principali livelli di morena sono stati riconosciuti: uno fra i 2600 e i 2700\u00a0m, e un altro fra i 3000 e i 3500\u00a0m d'altezza. La linea delle nevi perenni durante l'ultimo avanzamento glaciale si abbass\u00f2 fino a circa 1200\u00a0m al di sotto di quella attuale (3700\u00a0m). L'area coperta di ghiaccio nella Cordillera de M\u00e9rida era approssimativamente di 600\u00a0km\u00b2 e questa includeva da sud-ovest a nord-est le seguenti zone elevate: P\u00e1ramo de Tam\u00e1, P\u00e1ramo Batall\u00f3n, P\u00e1ramo Los Conejos, P\u00e1ramo Piedras Blancas, e Teta de Niquitao. Circa 200\u00a0km2 del totale dell'area ghiacciata si trovava nella Sierra Nevada de M\u00e9rida, e la pi\u00f9 grande concentrazione (50\u00a0km2) era nelle zone del Pico Bol\u00edvar, Pico Humboldt (4.942\u00a0m), e Pico Bonpland (4.893\u00a0m). La datazione con il radiocarbonio indica che le morene risalgono a pi\u00f9 di 10.000 anni fa, o forse anche a pi\u00f9 di 13.000 anni fa. Il livello della morena pi\u00f9 bassa probabilmente corrisponde al picco dell'avanzata glaciale del Winsconsin. Il livello pi\u00f9 elevato probabilmente rappresenta l'ultima avanzata glaciale (Tardo Wisconsin).\nGlaciazione Antartica.\nDurante l'ultimo periodo glaciale l'Antartico era rivestito da una spessa calotta di ghiaccio, pi\u00f9 o meno come oggi. Il ghiaccio copriva tutte le aree terrestri e si estendeva dentro l'Oceano sopra la piattaforma continentale mediana ed esterna. Secondo la modellatura del ghiaccio, esso era generalmente pi\u00f9 sottile sopra la regione antartica centro-orientale di quanto lo sia attualmente.\nI cicli glaciali.\nI cicli glaciali sono quattro e, come detto, prendono il nome, dal pi\u00f9 antico al pi\u00f9 recente, da quattro affluenti minori del Danubio in Germania (pi\u00f9 precisamente in Baviera), \"G\u00fcnz\", \"Mindel\", \"Riss\" e \"W\u00fcrm\". Questa scelta di nomi \u00e8 dovuta al fatto che fu proprio nelle vallate tedesche che si rinvennero tracce dell'attivit\u00e0 dei ghiacciai. Non a caso \u00e8 sulle Alpi che nacque la moderna glaciologia, infatti le quattro glaciazioni ricoprono le Alpi con una calotta di ghiaccio spessa fino a 890 metri.\nCos\u00ec le glaciazioni \"G\u00fcnz\", \"Mindel\", \"Riss\" e \"W\u00fcrm\" sono riscontrabili man mano che ci si avvicina al Neozoico e quindi sono identificabili le seguenti quattro ere glaciali, intervallate da tre fasi interglaciali (che si chiamano \"G\u00fcnz-Mindel\", \"Mindell-Riss\" e \"Riss-W\u00fcrm\"):"}
{"id": "499979", "revid": "110157", "url": "https://it.wikipedia.org/wiki?curid=499979", "title": "Wiedlisbach", "text": "Wiedlisbach (toponimo tedesco) \u00e8 un comune svizzero di 2\u00a0317 abitanti del Canton Berna, nella regione dell'Emmental-Alta Argovia (circondario dell'Alta Argovia); ha lo status di citt\u00e0.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nWiedlisbach \u00e8 servita dall'omonima stazione sulla ferrovia Soletta-Niederbipp.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "499981", "revid": "958185", "url": "https://it.wikipedia.org/wiki?curid=499981", "title": "Integratore alimentare", "text": "Nella scienza dell'alimentazione si definiscono integratori alimentari quei prodotti specifici, assunti parallelamente alla regolare alimentazione, volti a favorire l'assunzione di determinati principi nutritivi. Gli integratori alimentari sono alimenti destinati a integrare la dieta. Non sono farmaci da prescrizione e non sono destinati al trattamento o alla diagnosi di malattie. \nDescrizione.\nIn Europa, la normativa di riferimento \u00e8 la Direttiva 2002/46/CE, attuata in Italia con il decreto legislativo 21 maggio 2004, n. 169. In questa normativa, gli integratori alimentari sono definiti precisamente come: \"prodotti alimentari destinati ad integrare la comune dieta e che costituiscono una fonte concentrata di sostanze nutritive, quali le vitamine e i minerali, o di altre sostanze aventi un effetto nutritivo o fisiologico, in particolare, ma non in via esclusiva, aminoacidi, acidi grassi essenziali, fibre ed estratti di origine vegetale, sia monocomposti che pluricomposti, in forme predosate\".\nIn un contesto di ampio dibattito sulla loro reale efficacia e utilit\u00e0, buona parte dei nutrizionisti concordano sul fatto che gli integratori vengano a buon diritto consigliati nei casi in cui l'organismo abbia un'effettiva carenza di determinati elementi o sostanze: non sono dunque sostanze curative, ma servono a integrare una normale dieta, completandola nei casi di aumentato reale fabbisogno, ma in nessun caso sostitutive di una dieta alimentare variegata.\nPer le loro propriet\u00e0 nutrizionali, vanno assunti entro limiti di sicurezza (\"upper safe level: UL\"), tenendo conto delle \"RDA (recommended dietary allowances)\".\nTipica \u00e8 l'assunzione nello sport da parte degli atleti e in un contesto di convalescenza o di forte stress debilitante.\nTipologie di integratori.\nEsistono in commercio molti tipi di integratori alimentari che possono essere classificati a seconda del fabbisogno dell'organismo oppure per ingredienti."}
