{"id": "507942", "revid": "36426", "url": "https://it.wikipedia.org/wiki?curid=507942", "title": "Museo nazionale Alinari della fotografia", "text": "Il Museo nazionale Alinari della fotografia (MNAF), gi\u00e0 Museo della storia della fotografia fratelli Alinari, \u00e8 stato un museo di Firenze, situato nel complesso dell'ospedale di San Paolo in piazza Santa Maria Novella. \u00c8 stato aperto dal 2006 al 2014.\nStoria e descrizione.\nUn primo museo Alinari fu aperto nel 1985 con sede nel palazzo Rucellai, dal quale \u00e8 stato in seguito spostato verso la showroom storico dello studio Alinari, dove si trovava il laboratorio e l'archivio fotografico. Trasferito in seguito in largo Alinari in collocazione temporanea, \u00e8 stato riaperto il 1\u00ba novembre 2006 nelle ex-scuole leopoldine, una sede antica messa a disposizione dal comune di Firenze, all'interno di un pi\u00f9 vasto progetto di riqualificazione della piazza.\n\u00c8 stato il primo museo dedicato esclusivamente alla fotografia in Italia.\nOltre all'organizzazione di mostre fotografiche, l'istituzione si occupava anche di conservazione e restauro dei supporti originali, con circa 350.000 positivi originali di tirature d'epoca, fra i quali spiccava un'unica collezione, per vastit\u00e0 e pregio artistico, di proto-fotografie, prese con tecniche del passato come la stampa all'albumina, al bromuro, su carta salata e poi calotipi, dagherrotipi, ambrotipi e stereoscopie.\nNumerose sono state le raccolte e i lasciti che nel tempo hanno arricchito il museo, con opere dei pi\u00f9 importanti maestri dell'Otto e Novecento, fra le quali, oltre ai fratelli Alinari stessi, spiccavano:"}
{"id": "507943", "revid": "36426", "url": "https://it.wikipedia.org/wiki?curid=507943", "title": "Ambrotipo", "text": ""}
{"id": "507944", "revid": "36426", "url": "https://it.wikipedia.org/wiki?curid=507944", "title": "Calotipo", "text": ""}
{"id": "507946", "revid": "834", "url": "https://it.wikipedia.org/wiki?curid=507946", "title": "NGC 3351", "text": ""}
{"id": "507947", "revid": "729019", "url": "https://it.wikipedia.org/wiki?curid=507947", "title": "Treno della Valle", "text": "Treno della Valle era il nome di una relazione ferroviaria tra San Benedetto del Tronto e Castel di Sangro operata dalla Sangritana.\nIl treno della Valle era caratterizzato da una sgargiante livrea arancio-verde e gialla appositamente creata per questo servizio.\nCon lo stesso nome si intendeva anche un treno turistico operativo al sabato in estate, o comunque su richiesta per gruppi di almeno 25 persone, tra Lanciano e Castel di Sangro, sempre della ferrovia Sangritana.\nIl viaggio in treno comprendeva diversi itinerari: artistico, archeologico, gastronomico, paesaggistico... \nIniziava sul tracciato delle Ferrovie dello Stato a San Benedetto del Tronto e proseguiva sul tracciato della FAS da San Vito Marina fino a Castel di Sangro.\nSospensione del servizio.\nAttualmente a causa di lavori di ammodernamento della tratta Lanciano-Castel di Sangro e per la presenza di lesioni gravi su 11 ponti il servizio \u00e8 sospeso dal 2007. \nUno studio commissionato dalla Regione Abruzzo ad una societ\u00e0 di consulenza londinese ha quantificato ad un miliardo di euro la spesa necessaria per la ripresa del servizio lasciando ampi dubbi sulla reale convenienza economica dell'impresa."}
{"id": "507949", "revid": "22356", "url": "https://it.wikipedia.org/wiki?curid=507949", "title": "Tanystropheus", "text": "Il tanistrofeo (gen. Tanystropheus) \u00e8 un rettile estinto, appartenente ai protorosauri. Visse nel Triassico medio e forse nel Triassico superiore (circa 240 - 220 milioni di anni fa) e i suoi resti fossili sono stati ritrovati in Europa, Medio Oriente e Cina. Era caratterizzato da un collo eccezionalmente lungo, sostenuto da nove vertebre cervicali molto lunghe.\nDescrizione.\nQuesto rettile aveva un aspetto decisamente insolito, dovuto principalmente all'estrema lunghezza del collo. Quest'ultimo, infatti, misurava circa la met\u00e0 della lunghezza dell'intero animale. Gli esemplari adulti di \"Tanystropheus\" potevano raggiungere i 6 metri, e il collo (formato da una dozzina di vertebre allungatissime) era lungo 3 metri. La struttura corporea dell'animale era gracile e leggera, e oltre al collo smisurato \"Tanystropheus\" possedeva un corpo snello.\nIl cranio era corto e piatto, ma con un muso allungato. Gli individui di taglia piccola (di solito considerati giovani) possiedono una dentatura comprendente denti aguzzi e conici all'estremit\u00e0 anteriore delle fauci, denti a tre punte nella zona posteriore della bocca e alcuni denti arrotondati nella zona palatale. Gli individui di taglia maggiore (tipicamente considerati gli adulti) sono sprovvisti della dentatura nelle ossa del palato, e lungo il margine delle mascelle sono presenti solo denti conici. \nIl collo allungatissimo era formato da dodici vertebre eccezionalmente lunghe, che portavano coste filiformi e riunite in fasci al di sotto delle vertebre che, nell'animale in vita, dovevano tenere il collo rigido. Il tronco era breve e cos\u00ec la coda, non appiattita lateralmente (come ci si aspetterebbe invece in un animale adattato alla vita acquatica). Gli arti erano lunghi ed esili, con quelli posteriori pi\u00f9 lunghi di quelli anteriori. Tarso e carpo erano poco ossificati (ovvero con pochi elementi ossei) e nell'animale in vita dovevano contenere numerosi elementi cartilaginei. La prima falange del quinto dito era insolitamente allungata e simile ai metatarsi.\nClassificazione.\nStoria delle scoperte.\nLe prime ossa fossili di questo animale vennero scoperte verso la met\u00e0 dell'Ottocento in Germania. Questi resti, comprendenti ossa isolate di forma allungata e conservatesi tridimensionalmente, vennero studiati dal paleontologo Hermann von Meyer, il quale li consider\u00f2 vertebre della coda di un grande dinosauro fino allora sconosciuto, che venne denominato Tanystropheus conspicuus. \nNel 1886 a Besano, nei pressi del confine tra Italia e Svizzera, vennero trovate numerose ossa di un grosso animale; il fossile venne preso in esame da Francesco Bassani, il quale not\u00f2 alcune ossa lunghe e sottili articolate fra loro, e pens\u00f2 di trovarsi di fronte a una serie di falangi simili a quelle che costituiscono il dito allungato degli pterosauri (quello che sorregge la membrana alare). Bassani quindi interpret\u00f2 il fossile come quello di uno pterosauro, e lo denomin\u00f2 Tribelesodon longobardicus (\"dente a tre punte della Lombardia\") a causa di alcuni denti a tre punte rinvenuti nella stessa lastra. La scoperta fece molto scalpore in quanto non si conoscevano, fino ad allora, rettili volanti del Triassico. Nel 1923 Franz Nopcsa ebbe modo di visionare il fossile e convalid\u00f2 l'interpretazione di Bassani, ipotizzando anche una ricostruzione.\nPochi anni dopo, per\u00f2, Peyer recuper\u00f2 sul versante svizzero dello stesso giacimento (Monte San Giorgio) uno scheletro quasi completo di piccole dimensioni, che aiut\u00f2 a comprendere la vera natura dei fossili descritti in precedenza da von Meyer e Bassani. \"Tribelesodon\" non era un rettile volante, bens\u00ec un animale dal corpo simile a quello di una lucertola e dotato di un collo lunghissimo: le ossa allungate descritte come falangi (da Bassani) e come vertebre caudali (nell'esemplare tedesco di von Meyer) erano in realt\u00e0 le vertebre del collo, insolitamente allungate e sottili. \"Tanystropheus\" ebbe la priorit\u00e0 come nome generico, ma gli esemplari di Besano mantennero il nome specifico (\"T. longobardicus\") in quanto si ritenne che potessero rappresentare una specie simile, ma distinta, rispetto a quella tedesca. Peyer descrisse quindi il nuovo esemplare nel 1931. \nAltri resti di tanistrofeo vennero in seguito rinvenuti in Svizzera e in Italia, e nel 1974 Rupert Wild pubblic\u00f2 una notevole monografia su questo rettile. Ulteriori scheletri vennero trovati in seguito sempre nella zona di Besano / Monte San Giorgio: a cavallo tra gli anni Settanta e gli anni Ottanta (e ancora tra gli anni Novanta e il nuovo millennio) l'Universit\u00e0 di Milano e il museo di storia naturale della medesima citt\u00e0 intrapresero nuovi e pi\u00f9 completi scavi a Besano (e in territorio elvetico), anche per ripristinare le collezioni di rettili fossili del Triassico, distrutte quasi integralmente durante i bombardamenti alleati nel corso della seconda guerra mondiale. In questo contesto furono recuperati numerosi resti di \"Tanystropheus\", tra cui un esemplare descritto nel 2006 da Silvio Renesto e completo di parti molli, e altri esemplari descritti da Stefania Nosotti nel 2007.\nResti di \"Tanystropheus\" sono stati ritrovati anche in altre zone d'Europa (Germania, Romania), in Israele e in Cina, a testimonianza dell'ampia diffusione di questo animale lungo le coste dell'antico oceano Tetide.\nFilogenesi.\nIl tanistrofeo \u00e8 considerato un insolito rappresentante dei prolacertiformi (o protorosauri); questo gruppo di rettili fu inizialmente accostato alle lucertole e ai serpenti, ma in seguito altri studi determinarono che le loro parentele erano da ricercare all'interno del gruppo degli arcosauromorfi (il clade che contiene anche coccodrilli, dinosauri e uccelli). \"Tanystropheus\" visse principalmente nel Triassico medio (Anisico/Ladinico, circa 245/235 milioni di anni fa) ed \u00e8 un rappresentante della famiglia Tanystropheidae, che comprende anche protorosauri di dimensioni minori come \"Tanytrachelos\" del Triassico superiore del Nordamerica. \nOltre alla specie tipo (\"T. conspicuus\" della Germania) e alla specie \"T. longobardicus\" (Italia e Svizzera), sono state descritte altre specie di \"Tanystropheus\": \"T. biharicus\" (della Romania), \"T. haasi\" (di Israele) e \"T. fossai\" (proveniente dall'Italia). Quest'ultima specie (nota per resti molto incompleti) \u00e8 la pi\u00f9 recente del genere \"Tanystropheus\" e risale al Triassico superiore (Norico, circa 215 milioni di anni fa); uno studio del 2019 ha indicato che \"T. fossai\" non era parte del genere \"Tanystropheus\", bens\u00ec di un nuovo genere, \"Sclerostropheus\". Sempre dalla zona di Monte San Giorgio proviene \"T. meridensis\", a volte considerata conspecifica con \"T. longobardicus\".\nUno studio di Stefania Nosotti pubblicato nel 2007 ha inoltre ipotizzato che gli esemplari di dimensioni minori di \"T. longobardicus\", solitamente considerati esemplari giovani, possano essere in realt\u00e0 una specie a s\u00e9 stante. Fossili in buono stato di conservazione provenienti dalla Cina sono stati attribuiti al genere \"Tanystropheus\" senza per\u00f2 definirne l'appartenenza a livello specifico (Rieppel et al, 2010).\nAltri resti precedentemente attribuiti a \"Tanystropheus\" sono stati in seguito ridescritti come appartenenti ad altri generi di tanistrofeidi, come \"Protanystropheus\" e \"Amotosaurus\".\nPaleobiologia.\nCon il suo collo incredibilmente lungo ma piuttosto rigido, \"Tanystropheus\" \u00e8 stato spesso ritenuto un rettile acquatico o semiacquatico; questa teoria sarebbe comprovata dal fatto che i fossili di questo animale vengono spesso ritrovati in sedimenti formatisi in ambiente semiacquatico, dove invece i fossili di rettili terrestri sono scarsi. Il tanistrofeo \u00e8 spesso considerato un rettile piscivoro, a causa della presenza di un muso stretto e allungato, con tanto di denti aguzzi che si intersecavano fra loro quando le fauci erano chiuse. In alcuni esemplari di piccola taglia (giovani?) sono per\u00f2 presenti denti tricuspidati che potrebbero indicare una dieta insettivora; in ogni caso, un simile tipo di dentatura \u00e8 riscontrata in altri rettili triassici come \"Eudimorphodon\" e \"Langobardisaurus\", entrambi considerati piscivori. Inoltre, sono stati ritrovati resti degli uncini dei tentacoli di cefalopodi e alcune scaglie di pesce nei pressi della regione ventrale di alcuni esemplari (Wild, 1974).\nIl collo estremamente lungo ha sempre posto problemi di interpretazione riguardo alla sua mobilit\u00e0; sembra inoltre che questo crescesse pi\u00f9 velocemente rispetto alle altre parti del corpo. \nIn uno studio del 2006, Silvio Renesto ha descritto un esemplare scoperto in Svizzera in cui si sono conservate le impronte della pelle e altri tessuti molli. Renesto interpret\u00f2 questi resti come una prova per uno stile di vita differente: secondo questa ipotesi, Tanystropheus viveva lungo la riva, predando pesci e altri animali marini grazie al lungo collo e ai denti aguzzi. L'esemplare mostra un insolito \u201cmateriale nero\u201d attorno alla base della coda, contenente alcune sferule di carbonato di calcio; ci\u00f2 suggerisce una notevole massa muscolare dietro la regione del bacino. Oltre a contenere potenti muscoli delle zampe posteriori, questa massa muscolare insolitamente grande potrebbe aver spostato il peso dell'animale nella parte posteriore del corpo, stabilizzando l'animale quando manovrava il lungo e pesante collo. L'esemplare conserva inoltre la prima impronta di pelle fossile di \"Tanystropheus\": l'animale era ricoperto da scaglie semi-rettangolari e che non si sovrapponevano fra loro.\nUno studio del 2007 condotto da Stefania Nosotti ha invece riaffermato l'ipotesi di uno stile di vita tendenzialmente acquatico. \"Tanystropheus\" non doveva essere un nuotatore molto efficiente, e forse procedeva nel mezzo liquido grazie a ondulazioni della parte posteriore del corpo e della coda. Il collo era invece tenuto rigido in avanti. La struttura delle vertebre e delle coste cervicali indica che il collo possedeva una scarsa mobilit\u00e0 sul piano verticale. \"Tanystropheus\" potrebbe aver tenuto il suo collo diritto davanti a s\u00e9, mentre nuotava lentamente verso le sue prede; il collo era lungo e sottile, e probabilmente poteva addentrarsi nei banchi di pesci senza metterli in allarme. Si suppone per\u00f2 che il predatore dovesse essere piuttosto veloce per ghermire le prede, mentre la morfologia del collo indica che fosse piuttosto lento.\nUlteriori studi, basati sia su prove tafonomiche (Beardmore e Furrer, 2018) che su prove morfologiche (Renesto e Saller, 2018) indicherebbero un habitat costiero per \"Tanystropheus\"."}
{"id": "507951", "revid": "767487", "url": "https://it.wikipedia.org/wiki?curid=507951", "title": "Matthew Gregory Lewis", "text": "Nacque a Londra e venne avviato dalla famiglia alla carriera diplomatica presso la Westminster School e la Christ Church di Oxford, dove si dedic\u00f2 pi\u00f9 che altro allo studio delle lingue. Nel 1794 si trasfer\u00ec a L'Aia presso l'ambasciata britannica. Durante la sua breve permanenza, scrisse il suo romanzo \"Ambrosio\" o \"Il monaco\", che venne pubblicato nell'estate dell'anno successivo. Lewis raggiunse immediatamente la notoriet\u00e0, ma il romanzo venne ritirato l'anno successivo a causa dei suoi contenuti ritenuti scandalosi. Lewis pubblic\u00f2 una seconda edizione in cui elimin\u00f2 alcuni di quelli che riteneva essere i passaggi pi\u00f9 problematici, pur senza eliminare alcuni tra i personaggi pi\u00f9 terrificanti.\nNonostante i presunti problemi etici, il romanzo non imped\u00ec a Lewis di essere introdotto in societ\u00e0 e a corte, e presto ottenne un posto alla Casa dei Comuni per il Wiltshire. Dopo il suo ingresso in parlamento, pubblic\u00f2:\nSi dedic\u00f2 inoltre al teatro d'opera e alla tragedia: la morte del padre lo lasci\u00f2 con una consistente fortuna e nel 1815 part\u00ec per le Indie Occidentali a visitare i propri possedimenti; durante questo viaggio, scrisse il \"Journal of a West Indian Proprietor\", pubblicato postumo nel 1833. Fece un secondo viaggio in Giamaica nel 1817 per ottenere maggiori informazioni sulla condizione degli schiavi, riguardo alla quale aveva intenzione di scrivere un \"pamphlet\" in difesa. Il clima tropicale, tuttavia, gli fu fatale: mor\u00ec di febbre gialla durante il viaggio di ritorno e il suo corpo fu sepolto in mare in quanto la costa era ancora lontana. \nNel 1839 venne pubblicato, in due volumi, \"The Life and Correspondence of M. G. Lewis\".\n\"Il monaco\".\nLa storia riguarda Ambrosio, un pio e rispettato monaco spagnolo, e la sua caduta in disgrazia. Il monaco si innamora infatti della sua pupilla Matilda e, dopo aver soddisfatto con lei i propri desideri carnali, rivolge la propria attenzione ad Antonia, che violenta e uccide. La trama \u00e8 spesso interrotta da digressioni e parentesi, utili a ravvivare l'atmosfera gotica del romanzo ed ai quali si ipotizza possa aver guardato Alessandro Manzoni per la sua prima stesura del \"Fermo e Lucia\". Alcune tra queste parentesi riguardano una monaca sanguinaria, la storia di Lorenzo e Antonia e quella della sorella di lui, sepolta viva da monache gelose. Al termine del romanzo, Ambrosio viene consegnato all'Inquisizione ed il monaco vende l'anima a Satana per sfuggire alla sentenza che lo attende. La storia si conclude con Satana che impedisce ad Ambrosio di pentirsi in punto di morte ed il suo doloroso trapasso.\n\"Il monaco\" \u00e8 considerato uno tra i pi\u00f9 \"trasgressivi\" romanzi gotici, a causa di alcuni dei suoi elementi tra cui la presenza demoniaca, lo stupro, l'incesto e presenze come l'Ebreo errante, castelli in rovina e l'Inquisizione spagnola. Il romanzo presenta inoltre un interessante ritratto del pensiero britannico dell'epoca circa la Chiesa di Roma; ne \u00e8 un altro esempio \"The Awful Disclosures of Maria Monk\"."}
{"id": "507952", "revid": "834", "url": "https://it.wikipedia.org/wiki?curid=507952", "title": "NGC 3368", "text": ""}
{"id": "507953", "revid": "4711", "url": "https://it.wikipedia.org/wiki?curid=507953", "title": "Bielsko", "text": ""}
{"id": "507954", "revid": "4711", "url": "https://it.wikipedia.org/wiki?curid=507954", "title": "Bielitz", "text": ""}
{"id": "507958", "revid": "819238", "url": "https://it.wikipedia.org/wiki?curid=507958", "title": "Ferrovia Sangritana", "text": "La ferrovia Sangritana o ferrovia Adriatico-Sangritana \u00e8 una rete ferroviaria a scartamento ordinario dell'Abruzzo, in Italia. Dal 2000 \u00e8 gestita dalla Ferrovia Adriatico Sangritana, che vi opera in qualit\u00e0 sia di gestore dell'infrastruttura sia di impresa ferroviaria.\nNel 2015 Ferrovia Adriatico Sangritana, ARPA e GTM danno vita alla nuova azienda TUA, interamente partecipata dalla Regione Abruzzo.\nSono operative solo le tratte San Vito-Lanciano - Lanciano con servizio passeggeri e Fossacesia-Torino di Sangro - Saletti con servizio merci per esigenze della societ\u00e0 Sevel.\nGran parte della rete, inclusa la linea storica fino a Castel di Sangro, \u00e8 stata dismessa e in parte smantellata.\nStoria.\nIl primo periodo: la costruzione a scartamento ridotto.\nLa storia della ferrovia Sangritana inizia con la proposta del barone Panfilo De Riseis, presidente del consiglio provinciale di Abruzzo Citra, al re delle Due Sicilie Ferdinando II, nel maggio 1853 di una ferrovia da Napoli all'Adriatico attraverso le valli del Volturno e del Sangro su progetto degli ingegneri Vincenzo Antonio Rossi e Giustino Fiocca; il 17 gennaio del 1854 il progetto ricevette una \"promessa di concessione\" dal re Ferdinando e il 16 maggio venne approvato dalla Commissione delle strade ferrate. Il 16 maggio 1855 venne stipulato un \"contratto di concessione\"; una relazione pubblicata dai progettisti il 20 giugno specificava il percorso della linea ferroviaria; da Castel di Sangro, per la vallata del Sangro fino Villa Santa Maria poi per la valle dell'Aventino per Casoli e attraverso una \"galleria di San Rocco\" passava alla Valle del Feltrino sotto Lanciano verso l'Adriatico e volgendo a sinistra fino ad Ortona. (Un percorso molto simile a quello seguito nella ricostruzione in atto della linea). Il progetto approvato e in fase preliminare di concessione rimase tale (forse anche in seguito alle \"nubi\" che si addensavano sul Regno delle Due Sicilie). Nel 1879 si costitu\u00ec un consorzio tra i sindaci della zona frentana per la costruzione dell'opera.\nNel 1882 la ditta Crocco &amp; Giampietro present\u00f2 il progetto per una ferrovia economica da San Vito a Castel di Sangro ma per varie ragioni anche questo progetto rimase tale. Il 12 marzo 1899 il sindaco di Casoli, Pasquale Masciantonio, coinvolse 63 comuni del circondario allo scopo di sollecitare la costruzione di una ferrovia elettrica attraverso la Valle del Sangro. Nel 1905, infine, venne dato incarico all'ingegnere Ernesto Besenzanica, gi\u00e0 noto per la costruzione della Ferrovia Porto San Giorgio-Amandola, perch\u00e9 approntasse un nuovo progetto (che accoglieva tutte le proposte di varianti richieste dai vari comuni) e presentasse domanda di concessione al Ministero dei lavori pubblici. Il progetto della linea, dell'estensione complessiva di 148,184\u00a0km, a scartamento ridotto 950\u00a0mm, che prevedeva sia l'esercizio con la trazione a vapore che la possibilit\u00e0 di usare la trazione elettrica e un percorso ad \"Y\" biforcandosi a Crocetta, ebbe parere favorevole e il 27 febbraio 1909 venne stipulata una convenzione tra il Ministero dei Lavori Pubblici e la Societ\u00e0 per le Ferrovie Adriatico Appennino, approvata poi con Regio Decreto dell'11 agosto 1909 n. 669. Il 10 febbraio 1911 ebbero inizio i lavori della ferrovia con il seguente sviluppo: San Vito Marina - Lanciano, aperta il 1\u00ba agosto 1912; Marina di Ortona - Guardiagrele, il 10 novembre 1912; Lanciano - Crocetta - Guardiagrele, il 4 settembre 1913; Archi-San Luca (diramazione per Atessa) il 7 dicembre 1913; Archi-Villa Santa Maria, il 29 giugno 1914. Il 17 ottobre dello stesso anno venne aperta la tratta fino Ateleta e infine costruita a fianco della omonima stazione della ferrovia Sulmona-Isernia delle FS. Tutti i tracciati furono realizzati a binario unico.\nLa linea completata entr\u00f2 in esercizio con la trazione a vapore sotto la gestione della Societ\u00e0 Anonima Ferrovie Adriatico-Appennino (FAA). Per la trazione vennero utilizzate locomotive costruite dalla Borsig; 10 di esse erano del tipo Mallet mentre 2 unit\u00e0 erano a tre assi accoppiati. La diramata Archi - Atessa, entrata parzialmente in servizio il 7 dicembre 1913 fino a San Luca, solo il 1\u00ba febbraio 1929 raggiunse Atessa citt\u00e0. A causa dell'entrata in guerra dell'Italia, nel 1915 venne abbandonato il progetto di estensione della linea ferrata verso Chieti, da una parte, e verso Vasto dall'altra.\nNell'ottobre 1921 le Ferrovie Adriatico Appennino ordinarono al Tecnomasio Italiano-Brown-Boveri i materiali per l'elettrificazione a corrente continua a 2.400 volt (2.600 alle sottostazioni) della rete sangritana; l'esercizio in trazione elettrica fu attivato il 9 novembre 1924; i lavori vennero eseguiti dal Tecnomasio Italiano-Brown-Boveri. La linea continu\u00f2 ad avere anche un rilevante traffico merci svolto anche mediante \"sottocarrelli\" appositi che permettevano l'inoltro sulla linea a scartamento ridotto dei carri merci delle FS e si avvaleva anche di alcuni tratti a doppio scartamento a quattro rotaie tra Ortona e Ortona Marina e tra Marina di San Vito e San Vito trasbordo; la manovra dei carri veniva svolta da locomotive FAA munite di doppi organi di aggancio e repulsione. Il secondo conflitto mondiale arrec\u00f2 alla ferrovia molte distruzioni; verso la fine del 1943 i tedeschi operarono la distruzione sistematica del materiale e delle opere d'arte della linea, asportandone anche la linea elettrica, e ne provocarono la chiusura.\nLa ricostruzione e la conversione a scartamento normale.\nLa ferrovia Sangritana rimase interrotta nella tratta interna da Archi a Castel di Sangro dal 1943 al 1952. La prima riattivazione, con trazione a vapore, materiali ricuperati, fondi parte propri e parte statali, fu quella del tratto San Vito - Lanciano - Castelfrentano. La trazione elettrica fu riattivata a met\u00e0 del 1946. In seguito ai provvedimenti derivanti dalla legge n. 1221 del 1952 che dava inizio al riordino generale delle ferrovie concesse e delle tranvie decidendone l'ammodernamento o la sostituzione con autoservizio, nel 1956 vennero avviati i lavori di ricostruzione e adeguamento a scartamento normale.\nLa ricostruzione fu fatta utilizzando armamento piuttosto leggero, con rotaie da 27\u00a0kg/m, ma venne agevolata dal fatto che le gallerie, proprio perch\u00e9 era stato previsto all'origine il transito di carri \"normali FS\", avevano una sagoma limite sufficiente allo scartamento normale. La tortuosit\u00e0 della linea tuttavia non permise di ottenere una velocit\u00e0 massima superiore a 55\u00a0km/h. Il traffico tra Castel di Sangro e la costa adriatica riprese il 18 novembre 1959, utilizzando 4 locomotive elettriche del parco riconvertite a scartamento normale e potenziate a cura del TIBB; vennero utilizzate le 11 nuove elettromotrici costruite dalla Stanga insieme a 6 rimorchiate pilota consegnate tra il 1955 e il 1960. Successivamente, nel 1970, venne immesso anche il materiale rotabile della cessata Ferrovia Voghera Varzi che era gestita dalla stessa societ\u00e0; questo consistette in 2 elettromotrici Stanga-TIBB (del 1931) con 2 rimorchiate Breda del 1957 e due locomotive elettriche a carrelli da 440\u00a0kW. L'adeguamento dello scartamento e della tensione di linea (3.000 volt, cc) ha consentito l'istituzione di servizi diretti fino a Pescara utilizzando il tratto della ferrovia Adriatica.\nCome molte altre ferrovie in concessione, anche la Sangritana ha accusato dalla fine degli anni settanta un lento ma inesorabile calo del traffico merci e viaggiatori quale conseguenza dello sviluppo della motorizzazione privata; le prime avvisaglie di un ridimensionamento della rete si ebbero gi\u00e0 alla fine degli anni sessanta. Nel 1968 avvennero diverse manifestazioni popolari a sostegno del servizio dei piccoli centri abitati dell'interno. In seguito alla difficolt\u00e0 economica dell'esercizio della societ\u00e0 concessionaria il Ministero dei trasporti, con decreto n. 645, assunse dall'8 agosto 1980 la gestione diretta della ferrovia a mezzo di Commissario governativo; l'11 agosto del 1980 avvenne il passaggio di consegne tra la decaduta Societ\u00e0 per le Ferrovie Adriatico Appennino e la nuova Gestione commissariale governativa della Ferrovia Adriatico-Sangritana. Nello stesso anno entrarono in servizio due nuove locomotive diesel-elettriche di tipo simile alle DE 500 delle Ferrovie Nord Milano\nIl declino: chiusure e riattivazioni parziali.\nLa prima tratta a soccombere fu la Archi-Atessa: il 14 marzo 1973 era avvenuta una prima sospensione dell'esercizio per frana e infine il 1\u00ba aprile 1982 la chiusura definitiva, sostituita da un autoservizio. Nello stesso anno 1982, dal 1\u00ba febbraio era stato sospeso il servizio viaggiatori da Ortona a Crocetta, il 31 maggio venne sospeso il traffico viaggiatori da Lanciano ad Archi a causa dell'armamento in disordine e il 18 ottobre avveniva sospensione e chiusura dell'esercizio su tutto il percorso fino a Castel di Sangro. In seguito all'erogazione di alcuni finanziamenti che permettevano l'installazione dei telefoni lungo la tratta in collegamento con il Dirigente Unico di Lanciano e l'esecuzione di alcune messe in sicurezza delle infrastrutture, l'esercizio riprendeva il 10 aprile 1983 fino a Villa Santa Maria; il 31 maggio 1987 il servizio riprendeva in tutta la tratta fino a Castel di Sangro.\nNegli stessi anni intanto la Sangritana subiva numerosi cambiamenti infrastrutturali e organizzativi. Tra le iniziative intraprese si annoverava quella del Treno della Valle, un treno turistico sul percorso San Benedetto del Tronto \u2013 Marina di San Vito \u2013 Lanciano \u2013 Villa Santa Maria (con la prima tratta su rete RFI), con possibilit\u00e0 di sosta in localit\u00e0 panoramiche e trasporto biciclette, soppresso tuttavia dall'estate 2007; motivazioni addotte quelle di gravi problemi infrastrutturali (11 ponti lesionati) che impediscono la ripresa di tale servizio.\nIntanto, ottenuto un finanziamento di 105 miliardi di lire in virt\u00f9 della Legge 910/86 \u00e8 stato approntato un piano organico di interventi di ristrutturazione e potenziamento della tratta Marina di San Vito - Lanciano, con una nuova stazione in quest'ultima localit\u00e0, lungo il fondovalle del Feltrino. Con l'orario estivo del 1994 la Sangritana ha espanso i propri servizi viaggiatori da San Vito/Lanciano fino a Teramo e San Benedetto del Tronto; per far fronte al servizio richiedeva alle FS a noleggio 5 automotrici ALn 668 (668.1410, 1413, 1427, 1430, 1463) che venivano restituite nel 1996. Nel settembre del 1995, per migliorare il servizio offerto, la FAS noleggiava le ALn 776 B53 e B54 dalla FCU richiedendone in seguito ulteriori 7 unit\u00e0.\nIl 21 dicembre 1996, previo rinnovo dell'armamento, \u00e8 stata riaperta al traffico merci la tratta Ortona Marina - Caldari, \u00e8 poi stato attivato un lungo raccordo merci tra Torino di Sangro-Paglieta e la zona industriale di Piazzano di Atessa (per le esigenze della societ\u00e0 Sevel). Sono stati presi in gestione anche i raccordi industriali della zona industriale di Vasto-San Salvo e i raccordi portuali RFI di Ortona Marina. Il 15 marzo 2008 \u00e8 stata aperta all'esercizio la nuova linea di fondovalle del Feltrino San Vito-Lanciano (stazione nuova RFI) - Lanciano (nuova stazione FAS) di poco pi\u00f9 di 9\u00a0km con il solo posto intermedio di incrocio di Treglio dopo aver chiuso tuttavia (il 9 dicembre 2006) lo storico tracciato. Resta in incerta attesa di ammodernamento la lunga restante parte fino a Castel di Sangro, in parte disarmata.\nLe nuove prospettive.\nNel mese di marzo 1997, in vista della cessazione della gestione commissariale, la gestione della \"sangritana\" veniva affidata alle Ferrovie dello Stato (SpA); alla fine del triennio, l'11 aprile 2000, cessata la \"gestione provvisoria FS\", la gestione della Ferrovia Adriatico Sangritana veniva assunta da una societ\u00e0 di capitali, prima nella forma di societ\u00e0 a responsabilit\u00e0 limitata (Srl) con socio unico la Regione Abruzzo e successivamente in quella di societ\u00e0 per azioni (SpA). L'orientamento assunto dalla nuova gestione sembra volto ad un ridimensionamento della rete privilegiando il trasporto e i servizi merci su alcune tratte potenziate e su altre ridimensionate; il trasporto viaggiatori \u00e8 invece in corso di estensione progressiva su tratte RFI assumendone anche un ulteriore quantitativo in aree esterne alla propria rete \"storica\". Nel quadro di tale orientamento, per l'assunzione di servizi merci di rilievo, sono state acquistate 8 locomotive (ex \u010cSD) del tipo D.752 tramite la Leon d'Oro che ne ha curato l'adattamento al servizio; di queste le prime quattro, le D.752.501-504 sono state consegnate l'anno successivo.\nIl 4 febbraio 2004 le nuove locomotive venivano utilizzate per l'effettuazione di una coppia di treni merci tra Ortona e Pescara Porta Nuova, sull'\"Adriatica\". Per poter organizzare i servizi viaggiatori senza attendere lunghi tempi di consegna la Sangritana ha puntato sull'usato, seguendo l'indirizzo di altre societ\u00e0 private italiane, acquistando 10 elettrotreni dismessi dalle SNCB (ferrovie del Belgio) e riqualificati dalla Leon d'Oro di Marmirolo tuttavia di questi solo 3 sono stati immessi in servizio (a causa degli alti costi di trasformazione) assumendo il nomignolo di \"Orsetto\". Nel corso della presentazione al pubblico dei nuovi elettrotreni ETR S01-05 (soprannominati \"Lupetto\") tenuta ad Avezzano nel giugno 2010 la FAS ha annunciata l'intenzione di istituire una relazione viaggiatori diretta Vasto - Pescara - Bologna dopo avere ottenute le previste certificazioni e autorizzazioni.\nNell'ambito del potenziamento della propria offerta di trasporto merci a lunga distanza la Sangritana ha ordinato, il 21 febbraio 2012, a Bombardier la costruzione di 2 locomotive E.183. Le locomotive, immatricolate come E.483.030 e 031 hanno preso servizio nel gennaio del 2013 effettuando trasporto di furgoni dallo scalo di Fossacesia a Bologna.\nNegli ultimi anni sono state effettuate alcune operazioni che lasciano intravedere la possibilit\u00e0 futura di riattivare un servizio ferroviario anche sulla linea RFI per Sulmona; le stazioni FAS e RFI di Castel di Sangro sono state unificate ed alcune corse di prova sono state svolte dalle ALn 776 FAS sulla linea RFI. Resta tuttavia l'incognita dei tempi (e dei costi) di ricostruzione di tutto il tratto Archi - Castel di Sangro.\nCaratteristiche.\nProspetto generale della rete sangritana.\nLa rete della Sangritana si compone di una linea principale, in parte attiva e in parte sospesa dall'esercizio, di diramazioni e di tronchi indipendenti:\nIn tre punti erano state previste connessioni con le Ferrovie dello Stato: a San Vito Marina, ove la stazione iniziale era comune sul vecchio tracciato della ferrovia Adriatica; ad Ortona Marina la cui stazione era affiancata alla stazione di Ortona FS e collegata per l'interscambio di veicoli e a Castel di Sangro la cui stazione era a fianco di Castel di Sangro FS e collegata ad essa mediante asta di manovra. Quest'ultima connessione \u00e8 (al 2013) inutilizzabile a causa dell'interruzione della linea FAS e della sospensione di quella FS.\nUn nuovo punto di connessione con la rete RFI \u00e8 la stazione di Fossacesia-Torino di Sangro per il nuovo raccordo utilizzato per servizi merci.\nLa gestione del traffico ferroviario era regolata dal Dirigente Unico e svolta con giunto telefonico.\nLa linea \u00e8 stata esercita all'inizio con trazione a vapore; dal 1924 a trazione elettrica a corrente continua a 2400 volt e dopo la ricostruzione a tensione di 3000 volt.\nL'armamento dopo la ricostruzione postbellica era costituito da rotaie leggere da 27,6\u00a0kg/m; i successivi lavori di rinnovamento finanziati nel 1986-1987 hanno permesso la sostituzione delle rotaie con quelle da 36\u00a0kg/m. Nei tronchi Caldari-Ortona Marina e Lanciano-San Vito riattivati successivamente sono state usate rotaie UNI da 50\u00a0kg/m.\nAd eccezione della San Vito-Lanciano tutte le tratte ancora in funzione sono state de-elettrificate.\nSan Vito Marina-Castel di Sangro.\nLa linea rappresenta il tronco principale e pi\u00f9 lungo della rete Sangritana; costruita tra 1912 e 1915 venne esercita con trazione a vapore e rappresent\u00f2 il tratto di collegamento tra la ferrovia Adriatica e l'Appennino con collegamento a Castel di Sangro con la linea Sulmona-Carpinone e Napoli. Nel 1923 venne elettrificata a corrente continua a 2.600 volt e fu la seconda linea privata italiana ad utilizzare tale tipo di trazione. A causa della guerra ne venne sospeso l'esercizio dal 1943 in quanto danneggiata nelle infrastrutture e depredata dai tedeschi in ritirata della linea aerea e di parte dei binari. Nel 1945 risultava riattivata la tratta San Vito Citt\u00e0-Lanciano-Guardiagrele (di 32\u00a0km) rimanendo interrotta le restante fino a Castel di Sangro. Tra 1956 e 1959 venne ricostruita, riarmata a scartamento normale (ma con armamento leggero da 27,6\u00a0kg/m) e rielettrificata a 3.000 volt. Venne ricostruito anche il grande viadotto di San Vito riattivando il collegamento costiero con la rete FS.\nL'esercizio venne assicurata dalla ricostruzione a scartamento 1.435\u00a0mm di 4 delle locomotive elettriche TIBB ordinando inoltre alla Stanga 11 nuove elettromotrici e 6 rimorchiate pilota, ma la mancata previsione di opportune rettifiche di tracciato non permise una velocit\u00e0 di linea maggiore di 55\u00a0km/h per i treni viaggiatori e pesanti limitazioni della stessa per i servizi merci. Il 18 ottobre 1982 viene chiusa al traffico la tratta Archi-Castel di Sangro. Riaperta solo per servizi turistici l'anno seguente fino a Villa Santa Maria. In seguito ai finanziamenti ricevuti nel 1986, che hanno permesso l'esecuzione di alcuni lavori urgenti, nel 1987 \u00e8 stata riaperta l'intera tratta Lanciano-Castel di Sangro con l'istituzione del servizio turistico \"Treno della Valle\"; il servizio ferroviario tuttavia \u00e8 stato soppresso del tutto il 9 dicembre 2006 con la motivazione di carenze manutentive del binario e di alcune infrastrutture.\nI lavori di potenziamento previsti dai finanziamenti ottenuti hanno riguardato anche la costruzione di un nuovo tracciato di \"fondovalle\" tra San Vito e Lanciano con l'abbandono della tortuosa e acclive sezione \"storica\", panoramica ma di scarsa potenzialit\u00e0 di cui rimane in uso il breve tratto tra il nuovo deposito locomotive e la vecchia stazione di Lanciano. Permane chiusa dal 2007 tutta la restante tratta fino a Castel di Sangro in attesa della ricostruzione i cui lavori previsti tuttavia sono eseguiti con lentezza e spesso interrotti.\nOrtona Marina-Crocetta.\nLa linea tra Ortona e Crocetta, confluente in quest'ultima stazione nella \"principale\" per Castel di Sangro, venne costruita a scartamento ridotto (950\u00a0mm) ed esercita con trazione a vapore fino al 1924 quando venne attivata la trazione elettrica a 2.600 volt, cc. Venne realizzata a doppio scartamento (950 e 1435\u00a0mm) la tratta iniziale Ortona Marina-Ortona Citt\u00e0 per permettere l'inoltro tra le due localit\u00e0 sia del materiale FS che di quello FAA. Ricostruita interamente a scartamento normale dopo le distruzioni belliche, nel 1959 \u00e8 stata riattivata elevandone la tensione di alimentazione elettrica a corrente continua a 3.000 volt. L'esercizio \u00e8 stato sospeso alla fine del 1981 ufficialmente a causa di alcuni smottamenti.\nNella prima met\u00e0 degli anni novanta \u00e8 stata de-elettrificata e riattata all'esercizio con trazione Diesel dopo avere costruito alcuni raccordi con le numerose aree di produzione industriale sorte nell'area di Ortona. Nel dicembre del 1996 \u00e8 stato ripreso l'esercizio della tratta Ortona Marina-Ortona-Caldari. Allo stesso tempo sono stati attivati anche i raccordi ferroviari delle banchine del porto di Ortona di cui la FAS ha assunto la gestione delle manovre. La tratta attivata ha la lunghezza di 9,807\u00a0km e presenta una lunga rampa del 37 per mille tra Ortona Marina e Ortona Citt\u00e0 nella quale insiste una galleria di circa 800\u00a0m che sottopassa il centro storico cittadino. L'ingresso in \"Citt\u00e0\" avviene previa retrocessione dato che il binario \u00e8 previsto in ingresso in direzione della \"piena linea\" verso Caldari. La trazione \u00e8 stata assicurata all'inizio medianti le due locomotive De 54.26-27 e successivamente con le pi\u00f9 potenti D.28 e D.29.\nAl 2018 anche la tratta Ortona Marina-Caldari seppur ufficialmente non dismessa si presenta del tutto inutilizzata e in stato di conservazione non ottimale.\nArchi-Atessa.\nLa breve diramazione da Archi per Atessa, a scartamento ridotto da 950\u00a0mm, venne realizzata e aperta al traffico nel 1913 fino a San Luca ma il centro cittadino di Atessa venne raggiunto solo nel 1929 con un percorso molto difficile in quanto in rampa del 40 per mille. La linea venne elettrificata a corrente continua a 2.600 volt contestualmente al prolungamento; il raggio minimo di curvatura della linea era di 80\u00a0m. Dopo l'interruzione del periodo post-bellico venne convertita a scartamento normale e riattivata al servizio viaggiatori e merci.\nIl 14 marzo 1973 a causa di una modesta frana nel tratto terminale tra Atessa e San Luca venne disposta la sospensione dell'esercizio viaggiatori mantenendo il traffico merci tra Archi e San Luca. Il 1\u00ba aprile 1982 fu disposta la chiusura definitiva della tratta sostituita definitivamente da un autoservizio.\nNegli anni 2000 \u00e8 stata realizzata una pista ciclabile nella tratta bassa tra Piazzano e la contrada Querceto (San Luca) recuperando una piccola parte del tracciato.\nFossacesia-Torino di Sangro-Archi.\nLa nuova tratta \u00e8 stata realizzata per creare un collegamento diretto e pi\u00f9 breve con la linea storica che viene raggiunta ad Archi con la realizzazione della tratta Saletti-Archi il cui armamento \u00e8 stato ultimato nel maggio del 2009. Nel suo tratto iniziale tra la stazione RFI di Fossacesia e Saletti funziona in atto come raccordo merci in attesa del ripristino della \"linea storica\" per Castel di Sangro. La tratta \u00e8 elettrificata anche se temporaneamente il servizio merci si svolge con locomotive diesel-elettriche.\nL'elettrificazione.\nL'intenzione di usare la trazione elettrica era presente sin dall'origine nei progetti dell'ingegnere Besenzanica che da brillante tecnico qual era intravedeva le difficolt\u00e0 che avrebbero incontrate le locomotive a vapore nell'effettuazione dei treni su un percorso cos\u00ec impegnativo qual era quello scelto. Rispetto ai progetti iniziali del 1855 infatti aveva accolte le istanza dei comuni coinvolti perch\u00e9 ne raggiungesse quanti pi\u00f9 possibile e ci\u00f2 aveva comportata la necessit\u00e0 di un tracciato molto tortuoso (con curve strette anche di 80\u00a0m di raggio) e acclive fino al 40 per mille.\nGi\u00e0 nel 1912 la societ\u00e0 aveva firmato un \"disciplinare di concessione\" per una derivazione di acqua del fiume Sangro allo scopo di costruire una centrale idroelettrica atta a ricavare circa 5.000\u00a0kW per la trazione elettrica; lo scoppio della prima guerra mondiale aveva per\u00f2 rallentato il progetto.\nL'occasione si present\u00f2 all'inizio degli anni venti (tra 1922 e 1923) quando gli orientamenti governativi furono quelli di procedere ad un piano di riordino delle ferrovie italiane per limitare le spese di esercizio incentivando le trasformazioni in ferrovia \"elettrica\" per limitare quanto pi\u00f9 possibile i consumi di carbone (quasi tutto importato dall'Inghilterra).\nL'elettrificazione della rete venne affidata al Tecnomasio Italiano-Brown-Boveri nel 1921; i lavori iniziarono nel mese di maggio del 1923 e procedettero alacremente; nel mese di giugno 1924 erano gi\u00e0 stati completati. Il 9 ottobre del 1924 avvenne l'inaugurazione del nuovo tipo di trazione sull'intera linea fino a Castel di Sangro. Per le esigenze della trazione elettrica vennero costruiti 80\u00a0km di linee elettriche primarie dalla centrale elettrica di Taranta Peligna sul fiume Aventino per l'alimentazione delle due sottostazioni di trasformazione di Fallo e di Crocetta ove erano installati gruppi convertitori rotanti per trasformare la corrente alternata trifase in corrente continua a 2.600 volt.\nLa linea elettrica di alimentazione dei treni venne realizzata a semplice filo di contatto e catenaria semplice con una poligonazione pi\u00f9 ampia che nelle FS; ci\u00f2 costrinse all'applicazione di pantografi di due tipi su ogni rotabile, uno a strisciante largo (FAA) e uno a sagoma limite pi\u00f9 ridotta (FS) in quanto alcuni treni impegnavano tratti di linea appartenenti alla rete delle Ferrovie dello Stato.\nI vantaggi dell'elettrificazione si evidenziarono subito: la percorrenza dei treni viaggiatori si dimezz\u00f2 ed aument\u00f2 la velocit\u00e0 di tutti i convogli.\nL'elettrificazione della Sangritana stabil\u00ec un primato notevole; infatti si tratt\u00f2 della prima e pi\u00f9 estesa rete ferroviaria a scartamento ridotto in Europa ad adottare il sistema ad alta tensione a corrente continua.\nMateriale rotabile.\nA scartamento ridotto.\nLocomotive a vapore.\nFra le Borsig di propriet\u00e0 della FAA la n.21, a 4 assi, fu ceduta nel 1930 alla Ferrovia Massa Marittima-Follonica (FMF), previa conversione dello scartamento da 950\u00a0mm a ordinario. Un'altra Mallet Borsig (la n\u00b0 24 o la n\u00b0 26), fu ceduta nel 1929 alla ferrovia Genova-Casella."}
{"id": "507960", "revid": "17654", "url": "https://it.wikipedia.org/wiki?curid=507960", "title": "Borgo San Donnino", "text": ""}
{"id": "507961", "revid": "237256", "url": "https://it.wikipedia.org/wiki?curid=507961", "title": "Berdyansk", "text": ""}
{"id": "507962", "revid": "339392", "url": "https://it.wikipedia.org/wiki?curid=507962", "title": "Simferopol", "text": ""}
{"id": "507963", "revid": "1543377", "url": "https://it.wikipedia.org/wiki?curid=507963", "title": "Distretto di Alessio", "text": " \nIl distretto di Alessio (in albanese: \"Rrethi i Lezh\u00ebs\") era uno dei 36 distretti amministrativi dell'Albania. \nPrendeva il nome dalla citt\u00e0 principale, Alessio, e apparteneva alla prefettura di Alessio. Aveva una superficie di 473\u00a0km\u00b2 e 65.633 abitanti (censimento 2011). \nLa riforma amministrativa del 2015 ha ricompreso il territorio dell'ex distretto nel comune di Alessio, accorpando a questo 9 comuni\nGeografia fisica.\nIl distretto di Alessio si trovava nella parte nord-occidentale dell'Albania, sulla costa del Mar Adriatico e ai piedi delle montagne di Mirdizia. Il confine meridionale del distretto era delimitato dal corso del fiume fiume Mat, quello settentrionale caratterizzato dal corso del fiume Drin. La parte orientale del territorio \u00e8 fortemente collinare, le altitudini raggiungono i 1170 m sl.m. con le colline \"Maja e Vel\u00ebs\".\nPresso Alessio le montagne si affacciano fin quasi al mare, nella zona nord-ovest la costa adriatica \u00e8 parallela ad una stretta catena di colline. Il resto della zona costiera \u00e8 pianeggiante. \nA nord della citt\u00e0 si estende una zona pianeggiante e fertile, la pianura di Zadrima che si estende fino al ramo principale del Drin e quindi fino a Scutari. La parte meridionale con i villaggi di Blinisht e Fisht\u00eb apparteneva ancora al distretto di Alessio.\nLa pianura \u00e8 attraversata da nord a sud dall'affluente del Drin chiamato Drini i Lezh\u00ebs che si \u00e8 scavato un passaggio tra i monti del nord dell'Albania e e le colline costiere citate in precedenza. \nA ovest di Alessio si trovano l'area umida della laguna di Kune-Vain con il delta del Drin, un delicato ecosistema messo in pericolo dall'abbandono dovuto alla forte emigrazione dalle campagne e dalle difficili condizioni economiche della popolazione.\nEconomia.\nCome altre regioni simili, anche la zona di Alessio ha sofferto delle conseguenze del declino del regime comunista che ha portato alla perdita di molti posti di lavoro. Ad Alessio ci sono ancora grandi aree dismesse, anche l'aeroporto militare di Gjader, che si trovava nella piana di Zadrima \u00e8 stato chiuso. Soprattutto nell'entroterra collinare manca praticamente qualsiasi infrastruttura, molti villaggi non sono collegati alla rete stradale e molte scuole sono in una condizione fatiscente. \nLa pianura costiera di Alessio \u00e8 invece relativamente ben sviluppata e ben connessa alle vie di comunicazione: l'autostrada del nord dell'Albania che \u00e8 praticamente terminata, inizia a Fush\u00eb Kruj\u00eb (Tirana) e termina nella periferia occidentale di Alessio, dal 2005 prosegue fino a Scutari. Inoltre a San Giovanni di Medua si trova anche un piccolo porto, l'unico nel settentrione dell'Albania. Nel 2004, vi sono state transitate merci per un importo di 293\u00a0300 tonnellate. Inoltre c'\u00e8 una rete ferroviaria che passa da Alessio fino in Montenegro.\nDi grande importanza economica del distretto \u00e8 soprattutto il turismo. La spiaggia di San Giovanni di Medua \u00e8 molto frequentata in estate da molti albanesi del Kosovo, anche grazie ai numerosi alberghi, appartamenti e ristoranti. I luoghi storicamente significativi di Alessio sono la tomba di Skanderbeg e il castello.\nGeografia antropica.\nSuddivisioni amministrative.\nIl distretto comprendeva un comune urbano e 9 comuni rurali."}
{"id": "507965", "revid": "1543377", "url": "https://it.wikipedia.org/wiki?curid=507965", "title": "Distretto di Lushnj\u00eb", "text": " \nIl distretto di Lushnj\u00eb (in albanese: \"Rrethi i Lushnj\u00ebs\") era uno dei 36 distretti amministrativi dell'Albania. \nLa riforma amministrativa del 2015 ha suddiviso il territorio dell'ex-distretto in 2 comuni: Divjak\u00eb e Lushnj\u00eb.\nGeografia antropica.\nSuddivisioni amministrative.\nIl distretto comprendeva 2 comuni urbani e 14 comuni rurali."}
{"id": "507966", "revid": "339392", "url": "https://it.wikipedia.org/wiki?curid=507966", "title": "San Bernardino, California", "text": ""}
{"id": "507968", "revid": "438678", "url": "https://it.wikipedia.org/wiki?curid=507968", "title": "I maledetti di Broadway", "text": "I maledetti di Broadway (\"Bloodhounds of Broadway\") \u00e8 un film del 1989 diretto da Howard Brookner. La pellicola \u00e8 basata su quattro storie vere scritte da Damon Runyon, ed \u00e8 interpretata da Matt Dillon, Jennifer Grey, Anita Morris, Julie Hagerty, Josef Sommer, Rutger Hauer, Madonna, Esai Morales e Randy Quaid.\nTrama.\n\u00c8 l'ultimo dell'anno del 1928 e a New York una dama dell'alta societ\u00e0, Harriet Mackyle, sta organizzando una festa di quelle a cui nemmeno Broadway ha mai assistito. Tutta la New York mondana sar\u00e0 presente: tra gli altri anche il grande giocatore d'azzardo e donnaiolo The Brain, il quale, ferito a morte, fa testamento a favore di una fioraia; lo sfortunato suonatore di bicchierini Regret; lo squattrinato Feet Samuels; e la ballerina pi\u00f9 desiderabile di tutta Broadway, Hortense Hathaway, che canta e balla facendo il doppio-gioco tra Regret e Feet Samuels e intanto medita di ritirarsi in campagna. Nelle ore finali, poco prima del calar del sole, enormi fortune vengono perdute e vinte, sono commessi crimini e sbocciano nuovi amori, nella notte che si preannuncia come l'ultimo e il pi\u00f9 grande banchetto dell'et\u00e0 del jazz.\nProduzione.\nWilliam S. Burroughs, uno dei padri della beat generation, interpreta un piccolo ruolo nella parte di un cameriere.\nNel film Madonna interpreta la canzone \"I surrender, dear\" in duetto con Jennifer Grey.\nIl regista Howard Brookner, malato di AIDS, mor\u00ec poco dopo aver terminato le riprese del film."}
{"id": "507973", "revid": "22356", "url": "https://it.wikipedia.org/wiki?curid=507973", "title": "Hyperodapedon", "text": "Liperodapedonte (gen. Hyperodapedon) \u00e8 un genere estinto di rettile rincosauro, vissuto nel Triassico superiore, tra i 231 e i 216 milioni di anni fa, in quelle che oggi sono le moderne Europa, Sudamerica, Nordamerica e Asia, all'epoca ancora unite in un unico supercontinente denominato Pangea. Il genere conta numerose specie tra le quali: \"H. gordoni\", \"H. huxleyi\", \"H. mariensis\", \"H. sanjuanensis\", \"H. huenei\", \"H. tikiensis\" e \"H. stockleyi\" (originariamente \"Supradapedon\").\nDescrizione.\n\"Hyperodapedon\" era un animale dalla corporatura robusta, massiccia e pesante, sorretta da quattro poderose zampe molto simili per forma a quelle delle moderne lucertole che gli davano un'andatura obliqua, dovendo camminare con le zampe allargate come le moderne lucertole. La lunghezza media delle varie specie si aggirava intorno ai 1,30 metri (4,3\u00a0ft). Il cranio era largo posteriormente e di forma vagamente triangolare, al cui apice era provvisto di un becco molto sottile lateralmente simile a lunghi incisivi (vagamente simili a quelli dei roditori), ma molto potente e uncinato. Dietro il becco, erano presenti alcune file di pesanti denti su ogni lato della mascella superiore e una singola fila di denti su ogni lato della mandibola; il risultato di ci\u00f2 era una potente struttura atta a macinare materiale vegetale, azionata da forti muscoli che risiedevano nelle ampie finestre postorbitali, nella parte posteriore del cranio. L'animale era ovviamente un erbivoro, che si nutriva prevalentemente di felci del tipo \"Dicroidium\". Si pensa che sia stata proprio la scomparsa di tali vegetali a determinare l'estinzione dell'animale alla fine del Triassico.\nClassificazione.\n\"Hyperodapedon\" fu descritto per la prima volta nel 1859 da Thomas Huxley, sulla base di fossili ritrovati in Scozia, nella zona di Elgin. La specie tipo \u00e8 \"Hyperodapedon gordoni\". Successivamente vennero ritrovati fossili di numerose forme simili in India (\"H. huxleyi\", inizialmente attribuito a un genere a s\u00e9 stante, \"Paradapedon\") e soprattutto in Brasile: nella Formazione Santa Maria sono note numerose specie, come \"H. mariensis\" (ex \"Macrocephalosaurus mariensis\"), \"H. sanjuanensis\" (noto in precedenza come \"Cephalonia \"e \"Scaphonyx\") e \"H. huenei\". Resti del genere \"Hyperodapedon \"sono stati ritrovati anche in Argentina, mentre i fossili rinvenuti in Canada (Nuova Scozia) e negli USA (Wyoming) sono stati riassegnati ad altri generi (\"Oryctorhynchus\") o in attesa di descrizione formale. La specie brasiliana \"Hyperodapedon fischeri\" (nota inizialmente come \"Scaphonyx fischeri\") \u00e8 considerata un \"nomen dubium\". Nel 2014 \u00e8 stata descritta una nuova specie proveniente dall'India, \"H. tikiensis\" (Debarati e Sanghamitra, 2014).\nAltre specie in precedenza attribuite a questo genere sono state ridescritte come appartenenti ad altri generi (ad esempio \"Isalorhynchus \"del Madagascar e \"Stenaulorhynchus \"della Tanzania). \n\"Hyperodapedon\" \u00e8 considerato il membro pi\u00f9 derivato dei rincosauri, un gruppo di rettili arcosauromorfi tipici del Triassico. Di seguito \u00e8 presentato un cladogramma del genere \"Hyperodapedon\", tratto da uno studio di Langer e Schultz (2000):\nLa specie tipo del genere \"Scaphonyx\" (il cui nome significa artiglio a canoa), \"S. fischeri\", una volta ritenuto essere un dinosauro \u00e8 oggi noto per materiali frammentari e, pertanto, rappresenta un \"nomen dubium\". Originariamente la specie \"H. huxleyi\" (Lydekker, 1881) era stata descritta come un genere separato, noto come \"Paradapedon\". Nel 1983, Benton concluse che questo rincosauro doveva essere considerato una specie di \"Hyperodapedon\".\nPaleoecologia.\n\"Hyperodapedon \"\u00e8 noto grazie a numerosi resti fossili attribuiti a varie specie, rinvenute in gran parte del mondo. Questo fatto \u00e8 dovuto probabilmente al fatto che durante il Carnico i continenti erano ancora uniti, a formare il supercontinente Pangea. I fossili delle varie specie sono stati ritrovati e identificati in Argentina, Brasile, India, Scozia e forse anche in Canada, Stati Uniti e Wyoming. A causa delle sue piccole dimensioni ed essendo sprovvisto di armi di difesa \"Hyperodapedon\" era una facile preda ed \u00e8 probabile che venisse regolarmente cacciato da arcosauri terrestri come \"Saurosuchus\" e \"Prestosuchus\", e dai primi teropodi."}
{"id": "507978", "revid": "38120", "url": "https://it.wikipedia.org/wiki?curid=507978", "title": "Il Corvo", "text": ""}
{"id": "507980", "revid": "767487", "url": "https://it.wikipedia.org/wiki?curid=507980", "title": "Blue in the Face", "text": "Blue in the Face \u00e8 un film commedia del 1995 scritto e diretto da Paul Auster e Wayne Wang, prodotto da Harvey Keitel e interpretato da Harvey Keitel, Victor Argo e Giancarlo Esposito.\n\"Blue in the Face\" \u00e8 stato girato nel corso di cinque giorni e ideato come seguito di \"Smoke\". Durante la produzione di \"Smoke\", Keitel e gli altri improvvisarono alcune scene nel mezzo delle riprese e venne realizzato un sequel del film utilizzando il materiale improvvisato.\nIn Italia \u00e8 uscito il 18 gennaio 1996, ed \u00e8 stato trasmesso per la prima volta in onda il 20 luglio 1999 su Rai 2.\nTrama.\nUno stravagante gruppo di clienti frequenta una tabaccheria di Brooklyn, chiacchierando con il gestore Auggie Wren. Molti dei clienti passano ore nel negozio, esponendo le proprie idee sul baseball dei Brooklyn Dodgers, sul piacere dell'ultima sigaretta, sulle cialde del Belgio, sugli occhiali da vista, o ancora sulle relazioni in una citt\u00e0 grande e impersonale.\nIl gestore Auggie Wren ferma uno scippo ai danni di una giovane donna, ma nel momento in cui ella vuole perdonare il bambino ladruncolo, l'uomo rid\u00e0 la borsa al piccolo ladro che fugge, facendo quindi infuriare la ragazza. La moglie del proprietario della tabaccheria si lamenta perch\u00e9 egli non la porta mai a Las Vegas e la donna di Auggie si arrabbia quando egli , dopo averle promesso che egli sarebbe andata a ballare con lei, non mantiene la parola data. Un giorno un cliente decide di fumare l'ultima sigaretta, ricordando quando ha cominciato, ed un afroamericano viene nel negozio a vendere orologi falsi incitando l'acquisto attraverso canzoni rap. Una donna elemosina denaro per acquistare le cialde del Belgio. In seguito un nero di origini italiane incontra un ex compagno di scuola e gli fa un test costituito da domande molto personali.\nVinnie vuole vendere il negozio dove lavora Auggie a causa dei sempre pi\u00f9 bassi introiti e al suo posto creare un ristorante vegetariano, ma un vecchio giocatore dei Dodgers, mitico team di baseball trasferitosi a Los Angeles dopo la demolizione del vecchio stadio, convince il proprietario a non vendere il negozio. Intanto la moglie del proprietario si \u00e8 decisa ad andare a Las Vegas: prende dei soldi dalla cassa e seduce il suo amico Auggie nel tentativo di farsi accompagnare, ma suo marito alla fine parte con lei per il Nevada. Mentre la donna di Auggie vuole fare pace con il fidanzato, l'uomo riceve un telegramma cantato e danzato da una speciale postina inviatogli dal proprietario che decide di non vendere pi\u00f9 il negozio. Per festeggiare, Auggie e la sua fidanzata si mettono a danzare, contagiando in breve l'intero quartiere e facendo ballare pi\u00f9 di 500 persone.\nProduzione.\nLa sceneggiatura, dello stesso regista Wayne Wang e di Paul Auster, \u00e8 basata su un racconto originale dello stesso Paul Auster, pubblicata il giorno di Natale del 1990 sul The New York Times ed intitolata \"Auggie Wren's Christmas Story\".\nMadonna interpreta nel film la ragazza della Western Union Telegram, che canta un messaggio sexy ad Auggie, il commesso della tabaccheria."}
{"id": "507981", "revid": "1305772", "url": "https://it.wikipedia.org/wiki?curid=507981", "title": "Provincia del Limpopo", "text": "La provincia del Limpopo \u00e8 una provincia del Sudafrica, con capitale Polokwane. \u00c8 la pi\u00f9 settentrionale delle province sudafricane, con tre frontiere internazionali: Botswana, Zimbabwe e Mozambico. Prende il nome dal fiume Limpopo.\nLa provincia ha la pi\u00f9 alta percentuale di persone nere in Sudafrica (solo il 2,7% della popolazione non \u00e8 nera) ed \u00e8 abbastanza isolata linguisticamente, con il 35% della popolazione con madrelingua tsonga e venda che non sono n\u00e9 lingue nguni n\u00e9 lingue sotho.\nNella provincia si trova l'importante sito archeologico delle rovine del Mapungubwe, la civilt\u00e0 che precedette quella della Grande Zimbabwe.\nComuni e distretti.\nLa provincia di Limpopo \u00e8 suddivisa in due \"District Management Areas\" (DMAs) con codice CBDMA4, CBDMA3 e 5 municipalit\u00e0 distrettuali, a loro volta suddivisi in 25 municipalit\u00e0 locali:\nParchi e riserve naturali.\nLa provincia del Limpopo \u00e8 ricca di parchi e riserve naturali. Questi sono suddivisi in quattro tipologie: Parchi Nazionali (National Parks), Parchi Transnazionali (Transfrontier Parks), Parchi Provinciali (Provincial Parks) e Riserve Naturali (Nature Reserves)."}
{"id": "507984", "revid": "287204", "url": "https://it.wikipedia.org/wiki?curid=507984", "title": "Proterosuchus", "text": "Il proterosuco (Proterosuchus), noto anche con il nome di casmatosauro (Chasmatosaurus), era un rettile arcosauromorfo della famiglia dei Proterosuchidi, vissuto in Africa (Sudafrica) e in Asia (Cina) nel Triassico inferiore, che poteva raggiungere una lunghezza di 2\u00a0m.\nDescrizione.\nIl proterosuco \u00e8 il pi\u00f9 antico tecodonte ben noto. Assomigliava a un coccodrillo attuale e probabilmente si comportava in modo analogo. Gli arti robusti avevano 5 dita e si dipartivano orizzontalmente dai lati del corpo, quindi l'animale si spostava strisciando come una lucertola. Pur essendo in grado di camminare sul terreno, \"Proterosuchus\" trascorreva molto tempo nei fiumi dove nuotava inseguendo i pesci, sue prede, con movimenti serpeggianti del corpo e della lunga coda. Denti affilati e curvi all'indietro, ognuno alloggiato in un alveo poco profondo, erano presenti su mandibola e mascella; quest'ultima era decisamente incurvata verso il basso all'estremit\u00e0. Aveva denti anche sul palato, una caratteristica primitiva che non si riscontra nei tecodonti successivi. Di questo animale sono note varie specie, delle quali la pi\u00f9 nota \u00e8 \"Proterosuchus fergusi\" del Sudafrica. Altre specie, ascritte al genere \"Chasmatosaurus\" (come \"Chasmatosaurus\" \"yuani\" della Cina, dotato di un rostro molto prominente), potrebbero essere invece classificate in un genere a s\u00e9 stante."}
{"id": "507987", "revid": "599013", "url": "https://it.wikipedia.org/wiki?curid=507987", "title": "2101 Adonis", "text": "2101 Adonis \u00e8 un piccolo asteroide del sistema solare scoperto nel 1936 del diametro medio di circa . Il suo nome deriva da quello di Adone, simbolo della bellezza maschile secondo la mitologia greca.\nStoria.\nAdone fu scoperto dall'astronomo belga Eug\u00e8ne Joseph Delporte nel 1936; all'epoca si trattava dell'unico asteroide Apollo conosciuto oltre ad Apollo stesso.\nDate le sue piccole dimensioni, Adone pot\u00e9 essere osservato solamente nel corso di un suo sorvolo ravvicinato della Terra, durante il quale non fu possibile calcolare con sufficiente accuratezza i suoi parametri orbitali, l'asteroide venne quindi considerato perso fino al 1977, quando fu nuovamente individuato da Charles Kowal.\nParametri orbitali.\nTrattandosi di un asteroide geosecante, Adone effettua periodicamente dei passaggi ravvicinati rispetto alla Terra; nel corso del XXI secolo sono previsti sei approcci ad una distanza inferiore di 30 milioni di km (il pi\u00f9 vicino, nel 2036, avverr\u00e0 ad una distanza di appena 5,3 milioni di km fra i due oggetti).\nAdone nella fantascienza.\nAdone \u00e8 citato nell'albo a fumetti \"Uomini sulla Luna\", della serie di Tintin. L'asteroide viene intercettato durante il viaggio dei protagonisti verso la Luna, divenendo fonte di preoccupazione per gli occupanti della navetta spaziale; inoltre il capitano Haddock, uscito nel vuoto cosmico completamente ubriaco, entra inavvertitamente in orbita attorno all'asteroide, e deve pertanto essere salvato."}
{"id": "507990", "revid": "228587", "url": "https://it.wikipedia.org/wiki?curid=507990", "title": "Immagine disco", "text": "Un'immagine disco (in lingua inglese \"disk image\", anche file immagine), in informatica, \u00e8 un file che contiene i dati, nella loro struttura tipica, di un dispositivo o supporto di memorizzazione dati, come ad esempio un hard disk fisso o esterno, un CD/DVD, una chiavetta USB, una scheda di memoria e cos\u00ec via.\nDescrizione.\nUno dei pi\u00f9 popolari e comuni tipi di immagini disco \u00e8 l'immagine di un CD/DVD. Un'immagine di un CD/DVD \u00e8 un'esatta copia digitale dello stesso, tramite la quale tutti i dati del supporto ottico vengono salvati in un file che al suo interno ricalca esattamente la struttura e le informazioni di integrit\u00e0 dei dati presenti sul supporto. Le immagini del CD/DVD sono essenziali per preservare i sistemi di protezione dati e le tracce multi-audio, qualora i supporti ottici subissero dei danni.\nUtilizzo.\nConservazione dei dati.\nLe immagini disco possono essere utilizzate in tantissimi modi, uno di questi \u00e8 per la conservazione dei dati, infatti nell'eventualit\u00e0 che un disco (anche di nostra produzione) con l'andare avanti del tempo e dell'utilizzo, si danneggi e diventi inutilizzabile, d\u00e0 la possibilit\u00e0 di poterlo riscrivere ovvero masterizzarlo e quindi di non subire un danno per perdita di dati sensibili.\nDistribuzione del software.\nLe immagini disco sono molto utilizzate soprattutto dopo il 2000 per la distribuzione di software completamente gratuiti come i vari sistemi operativi basati su Linux o per la prova di programmi con un limitato periodo di validit\u00e0.\nDischi virtuali.\nUn modo molto utile di utilizzare le immagini disco \u00e8 quello di farle sembrare dei dischi veri e propri, tramite programmi che simulano una periferica e che permettono, tramite la selezione dell'immagine disco che si vuole utilizzare, di far s\u00ec che il computer la veda e la utilizzi come se fosse un disco fisico (il termine corretto \u00e8 montare l'immagine del disco virtuale).\nClonazione dischi.\nLa clonazione di un disco (da non confondere con la semplice copia di una partizione o di un volume n\u00e9, tanto meno, la banale copia delle cartelle/file contenute nel disco) \u00e8 la duplicazione esatta (quindi non solo dei dati presenti, ma di tutta la struttura del file system: in pratica la copia speculare byte per byte, settore per settore) dell'unit\u00e0 fisica. Anche se non \u00e8 il solo metodo disponibile, quello pi\u00f9 utilizzato \u00e8 clonare un disco ottenendone il file immagine (che, per definizione, \u00e8 un formato compresso). A parte il backup dei dati (\"cluster\" per \"cluster\" non solo i file contenuti), la clonazione di un disco contenente il sistema operativo e i pacchetti software installati (in parole povere il computer cos\u00ec come lo si utilizza), serve per riottenere esattamente l'installato funzionante quando la macchina ha dei problemi gravi (ripristino dell'immagine).\nFormati.\n.ISO.\nLe immagini dei CD-ROM sono il pi\u00f9 delle volte file con estensione .iso, in riferimento al file system ISO 9660 comunemente usato su tali dischi. Il formato .iso \u00e8 il formato pi\u00f9 comune per immagini disco, ma ha lo svantaggio di non supportare dati multi-traccia o CD audio.\n.BIN/.CUE.\nIl formato di file immagine .BIN/.CUE, sviluppato da Jeff Arnold per il programma CDRWin, consiste in due file che contengono rispettivamente i dati binari e i metadati necessari per masterizzare correttamente il disco. I nomi di entrambi i file spesso corrispondono (es. \"immagine_disco.bin\" e \"immagine_disco.cue\").\nIl file .BIN contiene un'esatta copia di tutti i dati accumulati su di un disco ottico in raw, un formato non compresso (per questa ragione alcuni programmi usano il suffisso .RAW per questi file). Il file contiene tutti i dati presenti sul disco originale, non solo i suoi file e le sue cartelle, ma anche le informazioni dipendenti dal sistema, come i boot-loaders, gli attributi del volume, i codici di connessione degli errori (dall'inglese \"error connection codes\") e altri metadati del disco.\nIl file .CUE \u00e8 un file di testo che permette al programma di masterizzazione di copiare esattamente il file .BIN sul disco vergine.\n.NRG.\nFormato di propriet\u00e0 della Ahead, software house del diffusissimo programma per la masterizzazione Nero Burning ROM, pu\u00f2 essere scritto su CD-ROM usando lo stesso Nero Burning ROM o altri programmi che lo supportano.\n.MDF/.MDS.\nFormato proprietario di Alcohol 120%, pu\u00f2 essere scritto su CD o DVD usando Alcohol 120%.\n.GHO.\nFormato proprietario di Symantec, ottenibile con Norton Ghost.\n.CCD/.SUB.\nFormato proprietario di CloneCD, pu\u00f2 essere scritto su CD o DVD utilizzando lo stesso CloneCD oppure Alcohol 120%.\nSpesso associato anche ad un file *.cue.\n.DMG.\nFormato proprietario usato da Apple in macOS. Ne esistono varie varianti e versioni, molte delle quali non accessibili in scrittura. Funzionante solo su sistemi Apple.\n.TOAST.\nEstensione usata da Roxio Toast Titanium.\nIn realt\u00e0 \u00e8 un normale file .iso.\n.IMG.\nEstensione generica per un'immagine disco, pu\u00f2 essere stata generata da vari programmi ed essere, in effetti, in vari formati. Uno di questi \u00e8 quello di Disk Copy del Mac OS classico , leggibile anche in macOS. I file system in cui possono essere scritti sono HFS o HFS plus. \n.WIM.\nFormato sviluppato da Microsoft.\n.BWT/.BWI/.BWS.\nFormato del software BlindWrite.\n.CDI.\nFormato del software DiscJuggler.\n.PDI.\nFormato del software Instant CD/DVD.\nDAA.\nDirect Access Archive (DAA), formato proprietario sviluppato da PowerISO Computing."}
{"id": "507993", "revid": "106908", "url": "https://it.wikipedia.org/wiki?curid=507993", "title": "Cantone di Cusset-Nord", "text": "Il Cantone di Cusset-Nord era una divisione amministrativa dell\"arrondissement\" di Vichy.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Cusset e 3 comuni:"}
{"id": "507994", "revid": "1318658", "url": "https://it.wikipedia.org/wiki?curid=507994", "title": "Cantone di Cusset-Sud", "text": "Il Cantone di Cusset-Sud era una divisione amministrativa dell\"arrondissement\" di Vichy.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Cusset e 7 comuni:"}
{"id": "507999", "revid": "767487", "url": "https://it.wikipedia.org/wiki?curid=507999", "title": "Superman IV", "text": "Superman IV (\"Superman IV: The Quest for Peace\") \u00e8 un film del 1987, diretto da Sidney J. Furie. \u00c8 il seguito di \"Superman\", \"Superman II\" e \"Superman III\" ed \u00e8 basato sull'omonimo personaggio dei fumetti creato da Jerry Siegel e Joe Shuster.\nIn questo episodio Superman (Christopher Reeve) decide di porre fine alla guerra fredda distruggendo gli arsenali nucleari americani e sovietici, e si trova a combattere l'Uomo Nucleare (Mark Pillow), un suo clone creato da Lex Luthor (Gene Hackman).\nIl film ha ricevuto critiche negative, rappresentando la chiusura della serie cinematografica dedicata a Superman, che in effetti riprese solo nel 2006 con \"Superman Returns\", pellicola che si pone come un ideale seguito di \"Superman\" e \"Superman II\", tralasciando completamente gli eventi di \"Superman III\" e \"Superman IV\".\nTrama.\nEvaso di prigione grazie all'intervento insperato del giovane nipote Lenny, Lex Luthor intravede la possibilit\u00e0 di distruggere Superman una volta per tutte. Proprio in quei giorni, i vertici diplomatici comunicano al mondo intero che i rapporti tra gli Stati Uniti e l'Unione Sovietica si sono fatti assai tesi, e che si \u00e8 resa necessaria una corsa agli armamenti nucleari.\nIl \"Daily Planet\", frattanto, viene comprato da David Warfield, il quale vorrebbe trasformarlo in una testata scandalistica che si occupa quasi esclusivamente di gossip a luci rosse, ma trova l'opposizione di Perry White, Lois Lane e di Clark Kent, quindi affida alla sua bella figlia Lacy il compito di gestire il giornale assieme al capo Perry White. Lacy rimane molto affascinata da Clark, il quale, insieme a Lois, cerca di convincerla a mantenere la verit\u00e0 giornalistica. Mentre il telegiornale annuncia il fallimento del vertice internazionale e l'intenzione del presidente di rafforzare gli armamenti nucleari, in una scuola un bambino di nome Jeremy decide di scrivere a Superman per chiedergli di liberare il mondo dalle armi nucleari. Lois riceve la lettera di Jeremy per Superman, e Lacy intravede un possibile scoop: Jeremy viene invitato al Daily Planet per una conferenza stampa, e la notizia finisce sul giornale del giorno dopo.\nIn quello stesso giorno seguente, Superman incontra Jeremy, e insieme al bambino, a Lois e a Lacy, si reca di fronte all'ONU e promette di liberare il mondo da tutte le armi di distruzione di massa. La missione lo terr\u00e0 impegnato per alcuni giorni nell'orbita del pianeta Terra.\nFrattanto, Luthor incontra un generale russo, un affarista bellico americano e un contrabbandiere di armi francese, tre viscidi individui infuriati per aver perso miliardi a causa dell'intervento dell'ultimo figlio di Krypton, e propone loro un affare: lui distrugger\u00e0 Superman grazie a un clone che \u00e8 prossimo a creare, e loro potranno commerciare per conto suo un gran numero di armi atomiche e nucleari. Grazie a un capello rubato in un museo, Luthor crea l'Uomo Nucleare, un clone di Superman modificato geneticamente, bombardato di radiazioni nucleari, e, a suo giudizio, l'unico che dovrebbe essere teoricamente in grado di distruggere l'Uomo d'Acciaio.\nAttirato con l'inganno nel covo del folle criminale, Superman incontra per la prima volta l'Uomo Nucleare, con cui ingaggia una lotta selvaggia, in cui il nemico di Superman pone in essere diverse devastazioni sul pianeta, tra cui un'eruzione artificiale del Vesuvio. Dopo aver scorrazzato su tutta la Terra e per la sua orbita, l'Uomo Nucleare graffia Superman, rilasciando nel suo sangue le radiazioni letali che, in pochi giorni, gli risulteranno fatali. Tutto il mondo ritiene che Kal-El sia morto, e Lex Luthor conclude affari d'oro nel mondo bellico.\nSuperman invecchia vistosamente, ma recupera in fretta i suoi superpoteri grazie a un cristallo verde che la madre, Lara, gli indica come \u00abtutto ci\u00f2 che resta dell'energia di Krypton\u00bb. Rimessosi in salute, affronta per la seconda volta il perfido clone, che mette fuori combattimento spostando la luna dalla sua orbita convenzionale, in modo da eclissare il sole. L'Uomo Nucleare, infatti, trae la sua energia dal sole, e, in assenza di esso, si \"spegne\". Tolto di mezzo il rivale, Superman insegue Luthor e lo riporta in carcere, mentre affida il giovane Lenny a un istituto religioso per ragazzi difficili.\nIl \"Daily Planet\", grazie a una manovra finanziaria studiata dal vecchio White, riesce a sbarazzarsi di Warfield, recuperando la propria rispettabilit\u00e0.\nProduzione.\nSviluppo.\nA seguito del flop di critica e pubblico di \"Superman III\" e di \"Supergirl - La ragazza d'acciaio\", Ilya Salkind e suo padre Alexander decisero di vendere i diritti di sfruttamento di Superman alla Cannon Films, una piccola casa di produzione indipendente con velleit\u00e0 di diventare una major. I fondatori, Menahem Golan e Yoram Globus, cominciarono a lavorare al quarto film e stanziarono un budget di 36 milioni di dollari, riuscendo a mettere sotto contratto tutti i componenti storici del cast, incluso Gene Hackman. Christopher Reeve era all'inizio riluttante a interpretare nuovamente Superman, ma la Cannon gli offr\u00ec la possibilit\u00e0 di partecipare alla stesura del soggetto del film. Reeve allora accett\u00f2, ma solo dopo che la casa di produzione si dichiar\u00f2 disponibile a finanziare un suo progetto personale, \"Street Smart - Per le strade di New York\" (1987).\nPer la regia, la Cannon propose il progetto a Richard Donner e Richard Lester (i registi dei precedenti film su Superman), ma entrambi rifiutarono. Solo in seguito la casa di produzione decise di ripiegare su Sidney J. Furie. Per dare continuit\u00e0 ai precedenti capitoli, la Cannon assunse la stessa squadra di effetti speciali che aveva lavorato ai film su Superman con i Salkind. Tuttavia, a causa di dispute sul salario, la squadra lasci\u00f2 la produzione durante la pre-produzione. Reeve contatt\u00f2 Tom Mankiewicz, che aveva sceneggiato i primi due Superman, per scrivere la storia. Mankiewicz rifiut\u00f2, ma sugger\u00ec a Reeve di includere nella sceneggiatura la corsa agli armamenti nucleari.\nIl ruolo dell'antagonista, l'Uomo Nucleare, venne affidato all'esordiente Mark Pillow che venne suggerito dal figlio di Furie. In lingua originale, il personaggio venne doppiato da Gene Hackman. Nelle intenzioni originali, secondo lo sceneggiatore Mark Rosenthal, l'Uomo Nucleare doveva essere una creatura di plastica che aveva la capacit\u00e0 di cambiare forma e dimensioni. In un secondo momento si era pensato di far interpretare il personaggio a Reeve (visto che l'Uomo Nucleare non \u00e8 altri che un clone di Superman), ma l'idea venne scartata dopo l'assunzione di Pillow.\nRiprese.\nPoco prima dell'inizio delle riprese, la Cannon, che stava affrontando gravi problemi finanziari, si vide costretta a ridurre il budget da 36 a 17 milioni di dollari. Le riprese vennero cos\u00ec spostate in Inghilterra, nonostante la trama si svolgesse negli USA. Nella pellicola \u00e8 infatti possibile notare diverse targhe britanniche. Molte scene vennero girate a Milton Keynes, una citt\u00e0 del Regno Unito del Sud Est dell'Inghilterra. Come sede del Daily Planet venne scelto l'Avebury Building, mentre un vecchio campo d'aviazione a St Albans si trasform\u00f2 nella base dell'aeronautica militare americana. Per contenere ulteriormente i costi, molte riprese aeree vennero girate in giorni nebbiosi e nuvolosi e le scene di volo durarono solo un mese (invece di sei).\nIl girato finale arrivava a quasi due ore e venti minuti, ma i produttori decisero infatti di accorciarlo a novanta minuti e di usare le riprese non incluse nel montaggio come materiale di partenza per un ipotetico quinto capitolo. Tra le scene eliminate figurarono quelle incentrate sul primo Uomo Nucleare, interpretato da Clive Mantle. A risentire dei tagli nel budget furono soprattutto gli effetti speciali che risultarono caratterizzati dall'ausilio dello schermo blu e da molte scene girate dal vivo con i cavi.\nAccoglienza.\nUscito il 24 giugno 1987 negli Stati Uniti e in Canada, \"Superman IV\" venne unanimemente bocciato sia dalla critica che dal pubblico, i quali giudicano tuttora il film come una delle peggiori pellicole cinematografiche mai prodotte. A fronte di un budget di 17 milioni di dollari, il film incass\u00f2 poco pi\u00f9 di 15 milioni di dollari in madrepatria e 36 milioni complessivi in tutto il mondo. Sul sito \"Rotten Tomatoes\" il film chiuse con il 12% di recensioni positive. Lo stesso Christopher Reeve stronc\u00f2 la pellicola, giudicandola, nella sua autobiografia, \u00abun errore fin dall'inizio\u00bb.\nLa maggior parte dei critici si trov\u00f2 d'accordo nel sostenere che il film presentava una trama debole e confusionaria, non supportata dagli scadenti effetti speciali. Ai Razzie Awards 1987 ottenne due nomination per la peggior attrice non protagonista a Mariel Hemingway e per i peggiori effetti visivi. Nel 2010, la rivista Empire lo classific\u00f2 al 40\u00ba posto nella lista dei 50 film peggiori di sempre votati dai lettori.\nColonna sonora.\nLe musiche del film furono curate da Alexander Courage. Come per la pellicola, anche l'album uscito nel 1987 sub\u00ec diversi tagli: vennero eliminate diverse canzoni (quelle di Paul Fishman di Re-Flex) e una piccola campionatura della colonna sonora di Courage (adattando i temi che John Williams aveva composto per \"Superman\" e \"Superman II\").\nTracce.\nPrimo disco.\nMinuti totali: 76:44\nSecondo disco.\nMinuti totali: 75:44\nScene eliminate.\nA causa dei problemi finanziari della Cannon, la produzione elimin\u00f2 molte sequenze dal montaggio finale (come l'incubo di Clark sulla distruzione di Krypton, il viaggio tra il protagonista e Lois in Thailandia, e alcuni spezzoni incentrati sull'Uomo Nucleare e sul suo scontro con Superman). I tagli pi\u00f9 gravi furono sicuramente quelli riguardanti il primo Uomo Nucleare, interpretato da Clive Mantle. Il personaggio era molto simile al Bizzarro dei fumetti: era abbastanza forte, ma anche goffo, impacciato e stupido. Per queste ragioni viene facilmente sconfitto da Superman che lo getta all'interno di una torre elettronica, incenerendolo. Le sue ceneri vengono recuperate da Lenny, nipote di Luthor. \u00c8 solo dopo questo fallimento che la nemesi di Superman decide di usare l'energia solare per creare l'Uomo Nucleare definitivo, interpretato da Pillow.\nEsiste anche una scena, non inclusa nei DVD ma presente nel fumetto tratto dal film, che mostra Clark e Lacy Warfield ballare al Metro Club. Sul posto arriva anche il primo Uomo Nucleare che guarda Lacy e se ne innamora. Questa scena \u00e8 fondamentale per comprendere come mai, nella versione finale, il secondo Uomo Nucleare si invaghisca di Lacy senza averla mai vista: nel fumetto viene infatti sottolineato che i due uomini nucleari condividono gli stessi ricordi. Il taglio di questa scena, dunque, rende l'infatuazione del secondo Uomo Nucleare per Lacy, nel montaggio finale, non solo veloce ma anche forzata.\nRiferimenti ai film precedenti.\nLa storia ricorre ancora una volta ad elementi visti in altri film della saga dell'uomo d'acciaio:\nSequel.\nNonostante l'insuccesso di pubblico e critica di \"Superman IV\", la Cannon Films pianific\u00f2 di produrre un'ulteriore pellicola sull'Uomo d\u2019Acciaio diretta da Albert Pyun, da distribuire nell'estate del 1989. I problemi finanziari della Cannon, tuttavia, bloccarono il progetto sul nascere e cos\u00ec Ilya Salkind riacquist\u00f2 i diritti di sfruttamento del personaggio, incaricando Cary Bates e Mark Jones di scrivere \"Superman V\" (che venne intitolato in corso d'opera \"Superman: The New Movie\"). Vennero realizzate tre sceneggiature, l'ultima delle quali completata nell'agosto del 1992. Nonostante una sceneggiatura ambiziosa e il ritorno di Christopher Reeve nel ruolo di Superman, il film non vide mai luce perch\u00e9 i Salkind, colpiti da alcuni problemi finanziari, vendettero i diritti di sfruttamento del personaggio alla Warner Bros."}
{"id": "508000", "revid": "1318658", "url": "https://it.wikipedia.org/wiki?curid=508000", "title": "Cantone di Le Donjon", "text": "Il Cantone di Le Donjon era una divisione amministrativa dell\"arrondissement\" di Vichy.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 13 comuni:"}
{"id": "508001", "revid": "1008732", "url": "https://it.wikipedia.org/wiki?curid=508001", "title": "Eug\u00e8ne Joseph Delporte", "text": "Nel corso della sua carriera Delporte ha individuato 66 asteroidi del sistema solare, fra cui Amor (il prototipo della classe degli asteroidi Amor) e Adone, il secondo asteroide Apollo ad essere scoperto. Delporte ha scoperto anche la cometa periodica 57P/du Toit-Neujmin-Delporte.\nDelporte ha lavorato presso l'Osservatorio Reale del Belgio, nella cittadina di Uccle (in onore della quale ha voluto battezzare l'asteroide Ucclia).\nNel 1930 Delporte ha fissato i confini delle costellazioni moderne, seguendo linee di ascensione retta e declinazione valide per l'epoca B1875,0.\nIl cratere Delporte , sulla superficie della Luna, \u00e8 stato cos\u00ec battezzato in suo onore come pure l'asteroide 1274 Delportia.\nDelporte ha prodotto il libro \"D\u00e9limitation Scientifique des Constellations,\" pubblicato nel 1930\nAsteroidi scoperti.\nDelporte ha scoperto 66 asteroidi (lista completa):"}
{"id": "508002", "revid": "1318658", "url": "https://it.wikipedia.org/wiki?curid=508002", "title": "Cantone di Escurolles", "text": "Il Cantone di Escurolles era una divisione amministrativa dell\"arrondissement\" di Vichy.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 13 comuni:"}
{"id": "508005", "revid": "30753", "url": "https://it.wikipedia.org/wiki?curid=508005", "title": "NWA United States Heavyweight Championship", "text": ""}
{"id": "508006", "revid": "1546219", "url": "https://it.wikipedia.org/wiki?curid=508006", "title": "Cantone di Gannat", "text": "Il Cantone di Gannat \u00e8 una divisione amministrativa dell'Arrondissement di Vichy.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 41 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 41:"}
{"id": "508007", "revid": "1318658", "url": "https://it.wikipedia.org/wiki?curid=508007", "title": "Cantone di Jaligny-sur-Besbre", "text": "Il Cantone di Jaligny-sur-Besbre era una divisione amministrativa dell\"arrondissement\" di Vichy.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 12 comuni:"}
{"id": "508008", "revid": "27723", "url": "https://it.wikipedia.org/wiki?curid=508008", "title": "Eug\u00e8ne Delporte", "text": ""}
{"id": "508010", "revid": "287204", "url": "https://it.wikipedia.org/wiki?curid=508010", "title": "Eugene Joseph Delporte", "text": ""}
{"id": "508011", "revid": "27723", "url": "https://it.wikipedia.org/wiki?curid=508011", "title": "Eugene Delporte", "text": ""}
{"id": "508012", "revid": "27723", "url": "https://it.wikipedia.org/wiki?curid=508012", "title": "Eug\u00e9ne Delporte", "text": ""}
{"id": "508013", "revid": "287204", "url": "https://it.wikipedia.org/wiki?curid=508013", "title": "Eug\u00e9ne Joseph Delporte", "text": ""}
{"id": "508016", "revid": "1543377", "url": "https://it.wikipedia.org/wiki?curid=508016", "title": "Cantone di Lapalisse", "text": "Il Cantone di Lapalisse \u00e8 una divisione amministrativa dell'Arrondissement di Vichy.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 15 a 31 comuni.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 31:"}
{"id": "508019", "revid": "1318658", "url": "https://it.wikipedia.org/wiki?curid=508019", "title": "Cantone di Le Mayet-de-Montagne", "text": "Il Cantone di Le Mayet-de-Montagne era una divisione amministrativa dell\"arrondissement\" di Vichy.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 11 comuni:"}
{"id": "508020", "revid": "1573940", "url": "https://it.wikipedia.org/wiki?curid=508020", "title": "Jino", "text": "I Jino (in cinese: \u57fa\u8bfa\u65cf J\u012bnu\u00f2z\u00fa; nome proprio: t\u0255yno o kino; Pinyin: J\u012bnu\u00f2 z\u00fa), o anche Jinuo, sono un gruppo etnico facente parte dei 56 gruppi etnici riconosciuti ufficialmente dalla Repubblica popolare cinese. Vivono principalmente nella prefettura autonoma di Xishuangbanna (provincia di Yunnan), in Cina.\nNon si conosce molto sull'origine dei Jino, alcuni studiosi hanno ipotizzato che siano discendenti del vecchio popolo dei Qiang. Una vecchia leggenda racconta che i primi fondatori dei Jino provennero dalle terre a nord della provincia di Yunnan. Una leggenda in particolare racconta di una vedova, di nome \"Jiezhuo\", che fu madre di sette maschi e sette femmine. Questi ultimi si sposarono fra loro e diedero origine alla stirpe dei Jino.\nI Jino professano l'animismo e lo sciamanesimo: inoltre hanno una notevole esperienza con le erbe medicinali.\nDistribuzione geografica.\nLa tavola mostra la distribuzione geografica dell'etnia Jino nelle varie regioni cinesi, secondo l'ultimo censimento del 2000 (mostra solo valori superiori ad una percentuale dello 0,10%).\nLingua.\nLa lingua Jino appartiene al ceppo Tibeto-Birmano della famiglia linguistica sinotibetana.\nSecondo il SIL International, i Jino hanno due dialetti che non sono mutuamente intelligibili, lo \"Youle\" (parlato da 13.000 Jino) e il \"Buynan\" (1000 Jino). Non esiste nessuna forma scritta ufficiale della lingua Jino. Molti Jino parlano anche la lingua Dai o il cinese."}
{"id": "508023", "revid": "1318658", "url": "https://it.wikipedia.org/wiki?curid=508023", "title": "Cantone di Varennes-sur-Allier", "text": "Il Cantone di Varennes-sur-Allier era una divisione amministrativa dell\"arrondissement\" di Vichy.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 15 comuni:"}
{"id": "508026", "revid": "46931", "url": "https://it.wikipedia.org/wiki?curid=508026", "title": "Jinuo", "text": ""}
{"id": "508029", "revid": "14002", "url": "https://it.wikipedia.org/wiki?curid=508029", "title": "Diocesi di Madrid", "text": ""}
{"id": "508030", "revid": "1318658", "url": "https://it.wikipedia.org/wiki?curid=508030", "title": "Cantone di Vichy-1", "text": "Il Cantone di Vichy-1 \u00e8 una divisione amministrativa dell\"arrondissement\" di Vichy.\nDeriva della ridefinizione del cantone di Vichy-Nord a seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015.\nComposizione.\nFino al 2014, come cantone di Vichy-Nord, comprendeva solo la parte settentrionale della citt\u00e0 di Vichy.\nDal 2015 comprende la parte settentrionale della citt\u00e0 di Vichy e i 3 comuni di:"}
{"id": "508032", "revid": "2175", "url": "https://it.wikipedia.org/wiki?curid=508032", "title": "Cantone di Vichy-Sud", "text": ""}
{"id": "508033", "revid": "767487", "url": "https://it.wikipedia.org/wiki?curid=508033", "title": "Eguale", "text": "In musica, il termine Eguale (o Equale) indica una composizione per un insieme di voci o strumenti uguali o con la stessa tessitura.\nNell'ambito della musica strumentale ricordiamo i tre \"Eguali per quattro tromboni\" composti nel 1812 da Ludwig van Beethoven (WoO 30).\nNella musica vocale, per indicare una composizione polifonica per voci solo femminili o maschili, si usa piuttosto la frase \"a voci eguali\"."}
{"id": "508034", "revid": "122603638", "url": "https://it.wikipedia.org/wiki?curid=508034", "title": "Charles Robert Maturin", "text": "Pastore protestante di origine irlandese, era originario di una famiglia di ugonotti e nacque a Dublino dove frequent\u00f2 il \"Trinity College\". Le sue prime tre opere, pubblicate sotto lo pseudonimo di Dennis Jasper Murphy, furono un completo fallimento di pubblico e di critica, ma attirarono l'attenzione di Sir Walter Scott che ne parl\u00f2 a Lord Byron. Dopo il successo ottenuto con \"Melmoth the Wanderer\" (1820), Maturin spos\u00f2 Henrietta Kingsbury, diventando cos\u00ec pro-zio di Oscar Wilde. Il protagonista, una sorta di ebreo errante, \u00e8 lo studente John Melmoth, il cui antenato, \"Melmoth l'errante\", ha venduto la sua anima al demonio in cambio di altri cento anni di vita; durante questi cento anni, Melmoth va alla ricerca di qualcuno che possa liberarlo dal vincolo con Satana accettando di prendere il suo posto: i suoi viaggi sono il pretesto per aprire numerose altre parentesi e storie parallele.\nInfluenze successive.\nLa sua opera maggiore, \"Melmoth the Wanderer\" (\"Melmoth l'errante\"), influenz\u00f2 autori come Honor\u00e9 de Balzac e Charles Baudelaire. Il protagonista del romanzo \u00e8 stato ripreso da autori come Oscar Wilde durante il suo esilio e Donald Wandrei nella sua corrispondenza con Howard Phillips Lovecraft, entrambi come pseudonimo. Inoltre ne furono ispirati Aleksandr Pushkin nel suo romanzo in versi \"Evgenij Onegin\", Anne Rice in \"Memnoch the Devil\", Honor\u00e9 de Balzac in \"Melmoth Reconciled\", Vladimir Nabokov in \"Lolita\". Inoltre, lo scrittore vittoriano Anthony Trollope ha dato il nome di \"August Melmotte\" al protagonista del suo romanzo La vita oggi (The way we live now).\nIl romanzo di Maturin, infine, \u00e8 stato l'ispirazione per i fumetti \"Cerebus\", un resoconto romanzato degli ultimi giorni di vita di Oscar Wilde, e \"Seven Soldiers\" di Grant Morrison.\nIl dramma \"Bertram; or The Castle of St. Aldobrand \" fu adattato in francese da Charles Nodier e Isidore Justin Severin Taylor (\"Bertram, ou le Chateau de St. Aldobrand\", 1821). Questa versione fu a sua volta all'origine dell'opera \"Il pirata\", libretto di Felice Romani, musica di Vincenzo Bellini, rappresentata alla Scala di Milano nel 1827."}
{"id": "508036", "revid": "1008732", "url": "https://it.wikipedia.org/wiki?curid=508036", "title": "Asteroide geosecante", "text": "Un asteroide geosecante, anche detto \"earth-crosser\", \u00e8 un asteroide del sistema solare la cui orbita interseca quella della Terra. Gli asteroidi geosecanti propriamente detti devono necessariamente presentare un perielio situato all'interno dell'orbita terrestre, e un afelio situato all'esterno; la lista che segue comprende anche quegli asteroidi che rasentano solamente l'orbita del nostro pianeta, internamente o esternamente, pur non intersecandola mai.\nGli asteroidi geosecanti le cui orbite presentano un semiasse maggiore pi\u00f9 piccolo rispetto a quello della Terra sono noti come asteroidi Aten; i rimanenti sono classificati come asteroidi Apollo."}
{"id": "508037", "revid": "226458", "url": "https://it.wikipedia.org/wiki?curid=508037", "title": "Cantone di Aiguilles", "text": "Il Cantone di Aiguilles era una divisione amministrativa dell'Arrondissement di Brian\u00e7on.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "508043", "revid": "2175", "url": "https://it.wikipedia.org/wiki?curid=508043", "title": "Cantone di Brian\u00e7on-Nord", "text": ""}
{"id": "508045", "revid": "226458", "url": "https://it.wikipedia.org/wiki?curid=508045", "title": "Cantone di Brian\u00e7on-Sud", "text": "Il Cantone di Brian\u00e7on-Sud era una divisione amministrativa dell'Arrondissement di Brian\u00e7on.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Brian\u00e7on e i comuni di:"}
{"id": "508048", "revid": "1305772", "url": "https://it.wikipedia.org/wiki?curid=508048", "title": "Massimo Tamburini", "text": "Biografia.\nNato il 28 novembre 1943 a Rimini, ha vissuto per i primi 11 anni all'interno di una numerosa famiglia di contadini. Nel 1954 a seguito della decisione del padre di lasciare la professione di contadino per intraprendere una nuova attivit\u00e0 nel settore dei trasporti, si trasfer\u00ec con la propria famiglia in zona Grotta Rossa in Rimini. Il padre vedendo la grande passione di Massimo per le moto ed essendo anch'egli grande appassionato della meccanica, iscrisse Massimo all'Istituto Tecnico Industriale di Rimini. Gli studi purtroppo non vennero portati a termine causa problemi di salute, risolti poi in modo positivo negli anni a seguire. Massimo Tamburini consapevole dell'importanza della formazione scolastica, si iscrisse a diversi corsi di formazione professionale che ne amplificarono la naturale predisposizione per tutto ci\u00f2 che era inerente alla meccanica/tecnica. All'et\u00e0 di 18 anni, al termine di questo percorso formativo, intraprese in proprio l'attivit\u00e0 nel settore termoidraulico con specializzazione nel settore del riscaldamento. Nello stesso anno sposava Pasquina e negli anni a seguire nacquero i tre figli, Morena, Andrea, Simona.\nBimota.\nDa sempre grande appassionato di moto e frequentatore di circuiti, nel 1971 Massimo Tamburini realizz\u00f2 durante il suo tempo libero la sua prima motocicletta costruendo una \"special\" sulla base di una MV Agusta 600 Turismo 4C 6 comprata di seconda mano, quando ancora la Bimota (di cui era uno dei soci fondatori) era un'azienda che si occupava di riscaldamento e climatizzazione.\nIl tecnico riminese sottopose la moto originale, una pesante moto turistica, a profondi interventi su ciclistica, meccanica ed estetica, realizzando una replica stradale delle famose moto da Gran Premio con cui Giacomo Agostini trionfava, ottenendo un netto miglioramento delle prestazioni anche rispetto alla contemporanea \"MV Agusta 750 Sport 4C 75\" e suscitando con questa sua rielaborazione l'apprezzamento degli appassionati (tra cui anche Angelo Bergamonti, che la prov\u00f2 in occasione di una visita a Cascina Costa di Tamburini) e la disapprovazione del Conte Domenico Agusta, che non amava tali interventi sulle sue creature.\nTamburini cedette la sua \"special\" qualche tempo dopo la sua costruzione ad un conoscente di Modena e l'anno successivo ottenne ancora maggiori apprezzamenti per la sua \"special\" su base Honda CB 750 Four, che lo spinsero a fondare la \"Bimota Meccanica\" con il socio Morri (Bianchi, l'altro loro socio nella Bimota, decise di non partecipare a tale \"ramo d'azienda\") iniziando cos\u00ec a costruire una piccola serie di repliche della moto oramai conosciuta come Bimota HB1 e in seguito telai per moto da corsa che impiegavano motori giapponesi ed italiani, passando dopo a realizzare anche moto per uso stradale.\nCagiva e Ducati.\nDopo aver lasciato la Casa da lui fondata nel 1983, l'anno seguente diventa direttore tecnico nelle corse con il Team Gallina. Nel 1985 viene ingaggiato dai fratelli Castiglioni per lavorare alla Cagiva, realizzando subito la Paso, una moto avveniristica che rompeva col passato e che sottolineava il passaggio di Ducati alla nuova gestione del gruppo Cagiva. Successivamente disegna le parti meccaniche e/o grafiche di moto che hanno vinto diversi titoli del mondiale superbike come la Ducati 851, la Ducati 888 e le Ducati 916/996.\nSi \u00e8 occupato anche di cilindrate minori per Cagiva, dove ha infatti progettato la Freccia C9, Freccia C10, Freccia C12, tutte ispirate all'estestica della Ducati Paso, e poi la Mito, che nella prima serie ricordava le linee della Cagiva C589 da gara, per adottare a partire dalla seconda serie le sembianze della Ducati 916/996.\nMV Agusta.\nA met\u00e0 anni '90, con la cessione di Ducati al fondo d'investimento statunitense Texas Pacific Group, Claudio Castiglioni opt\u00f2 per il rilancio del marchio MV Agusta. La moto che stava per nascere in quel periodo dalla matita di Tamburini, che era quasi pronta con il marchio Cagiva, fu rivista pesantemente. Si pass\u00f2 al telaio a traliccio e fu presentata in veste definitiva nel 1997 l'F4. Sulla base dell'F4 cre\u00f2 una naked, la MV Agusta Brutale.\nNel dicembre 2008, con l'acquisizione del gruppo da parte di Harley-Davidson, Tamburini comunic\u00f2 di aver dato le dimissioni dal ruolo di amministratore delegato della Centro Ricerche Cagiva, lasciando cos\u00ec la societ\u00e0.\n\u00c8 molto probabile che il motivo principale sia da ricercarsi nella diversit\u00e0 di approccio ai progetti che ha sempre contraddistinto i capolavori di Massimo Tamburini. La nuova propriet\u00e0 Harley-Davidson in una politica di risanamento economico aziendale e di crisi economica mondiale ha pianificato una strategia aziendale nella quale Massimo Tamburini, abituato ad un metodo di lavoro teso all'eccellenza, alla qualit\u00e0 assoluta e alla ricerca della perfezione sin nel pi\u00f9 piccolo dettaglio, a volte anche a scapito delle tempistiche di realizzazione, non si \u00e8 riconosciuto. Gli accordi presi con MV Agusta impediscono per contratto a Tamburini di poter collaborare con altre case motociclistiche fino al 2010.\n\u00c8 scomparso nel 2014 all'et\u00e0 di 70 anni a seguito di un tumore del polmone.\nEredit\u00e0.\nTamburini \u00e8 celebre per l'assoluta ricercatezza (fu tra i primi a impiegare le frecce integrate negli specchietti retrovisori, oggi la regola delle supersportive) e raffinatezza del suo design, per diverse innovative soluzioni tecniche e per aver contribuito allo sviluppo dei telai in traliccio di tubi in acciaio in grado di reggere il confronto con i telai in alluminio, caratteristici delle case motociclistiche giapponesi. Questi telai sono stati adottati dalla maggior parte delle moto di grossa cilindrata italiane fino a pochi anni fa."}
{"id": "508049", "revid": "17351", "url": "https://it.wikipedia.org/wiki?curid=508049", "title": "A-10", "text": ""}
{"id": "508050", "revid": "984922", "url": "https://it.wikipedia.org/wiki?curid=508050", "title": "Cantone di Guillestre", "text": "Il Cantone di Guillestre \u00e8 una divisione amministrativa dell'Arrondissement di Brian\u00e7on.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 16 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 16:"}
{"id": "508055", "revid": "984922", "url": "https://it.wikipedia.org/wiki?curid=508055", "title": "Cantone di L'Argenti\u00e8re-la-Bess\u00e9e", "text": "Il Cantone di L'Argenti\u00e8re-la-Bess\u00e9e \u00e8 una divisione amministrativa dell'Arrondissement di Brian\u00e7on.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i comuni di:"}
{"id": "508061", "revid": "767487", "url": "https://it.wikipedia.org/wiki?curid=508061", "title": "Cantone di La Grave", "text": "Il Cantone di La Grave era una divisione amministrativa dell'Arrondissement di Brian\u00e7on.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "508062", "revid": "14002", "url": "https://it.wikipedia.org/wiki?curid=508062", "title": "Diocesi di Malta", "text": ""}
{"id": "508065", "revid": "226458", "url": "https://it.wikipedia.org/wiki?curid=508065", "title": "Cantone di Le Mon\u00eatier-les-Bains", "text": "Il Cantone di Le Mon\u00eatier-les-Bains era una divisione amministrativa dell'Arrondissement di Brian\u00e7on.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "508068", "revid": "30610", "url": "https://it.wikipedia.org/wiki?curid=508068", "title": "Tina Merlin", "text": "Biografia.\nNata a Trichiana, era figlia di Cesare Merlin e di Rosa Dal Magro. La madre aveva avuto due figli dal precedente matrimonio con Benvenuto Tacca e, dopo essere rimasta vedova, si era risposata con Merlin nel 1910. Prima di Tina, l'ultimogenita, vennero alla luce Ida, Giuseppe Benvenuto, Remo, Antonio (\"Toni\") e Giuseppina. Antonio sarebbe diventato poi partigiano, organizzatore e comandante del battaglione \"Manara\", successivamente assorbito nella brigata partigiana autonoma \"7\u00ba Alpini\". Come lui, morto in combattimento, anche Tina fu coinvolta nella resistenza, partecipandovi dal luglio 1944 come staffetta.\nNel 1949 spos\u00f2 il partigiano Aldo Sirena, tra i primi organizzatori del CLN Belluno, da cui ebbe il figlio Antonio. La sua carriera di giornalista cominci\u00f2 con la pubblicazione di racconti nella \"Pagina della donna\" de \"l'Unit\u00e0\". Dal 1951 al 1982 fu corrispondente a Belluno, Milano, Vicenza e Venezia, sempre per lo stesso quotidiano. Nel 1957, sul \"Pioniere\", furono pubblicati tre suoi racconti sulla resistenza: \"Storia di Alfredo\", \"Quell'autunno del 1943\" e \"La beffa di Baffo\". Nel frattempo partecipava anche alla vita politica come consigliere provinciale del PCI (1964-1970). Nel 1965 fu tra i soci fondatori dell'Istituto Storico Bellunese della Resistenza, l'attuale ISBREC (\"Istituto Storico Bellunese della Resistenza e dell'Et\u00e0 Contemporanea\"). In seguito ha collaborato con altre riviste e ha pubblicato numerosi saggi, dedicati soprattutto al ruolo delle donne nella resistenza.\nViene ricordata, pi\u00f9 che per la sua pur ricca produzione letteraria, per avere aiutato, con caparbiet\u00e0 e ostinazione, a mettere in luce la verit\u00e0 sulla costruzione della diga del Vajont. Dando voce alle denunce degli abitanti di Erto e Casso, riusc\u00ec a denunciare i pericoli che avrebbero corso i due paesi se la diga fosse stata effettivamente messa in funzione. Inascoltata dalle istituzioni, nel 1959 il conte Vittorio Cini, ultimo presidente della SADE, fece denunciare la giornalista dai carabinieri di Erto per \"diffusione di notizie false e tendenziose atte a turbare l'ordine pubblico\" tramite i suoi articoli, ma lei fu processata e assolta il 30 novembre 1960 dal giudice Angelo Salvini del tribunale di Milano perch\u00e9 il fatto non costituiva reato.\nIn seguito al disastro del Vajont, consumato il 9 ottobre 1963, tent\u00f2 di pubblicare un libro sulla vicenda, \"Sulla Pelle viva. Come si costruisce una catastrofe. Il caso del Vajont\", che tuttavia trov\u00f2 un editore solo nel 1983. In tribunale, all'epoca, vigevano delle gerarchie di tipo militare o militaresco, e inoltre la Merlin non era gradita in quanto corrispondente dell'Unit\u00e0. Conobbe il giudice istruttore di Belluno, Mario Fabbri, e siccome entrambi avevano avuto lutti in famiglia a causa della guerra, pretese che come gli altri giornalisti de \"Il Gazzettino\" e de \"Il resto del Carlino\", anche lei accedesse al tribunale per raccogliere le sue informazioni.\nOrmai da circa dieci anni in pensione, mor\u00ec dopo un anno di tumore il 22 dicembre 1991 a Belluno a 65 anni. Le sue esequie si tennero con rito civile il giorno successivo presso il cimitero cittadino."}
{"id": "508069", "revid": "226458", "url": "https://it.wikipedia.org/wiki?curid=508069", "title": "Cantone di Aspres-sur-Bu\u00ebch", "text": "Il Cantone di Aspres-sur-Bu\u00ebch era una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "508070", "revid": "186581", "url": "https://it.wikipedia.org/wiki?curid=508070", "title": "Ennio Mummolo", "text": "Biografia.\nFiglio di Peonio, conte di Auxerre, duca di Avignone era un patrizio franco che serv\u00ec sotto il re Gontrano.\nPeonio invi\u00f2 il figlio presso Gontrano con dei doni, per garantirsi la riconferma come conte, ma Mummolo us\u00f2 questi doni per richiedere la carica di conte per s\u00e9 stesso, cosa che ottenne. Mummolo divenne importante in Gallia durante la prima invasione longobarda. Il patrizio Amato mor\u00ec in battaglia e fu sostituito da Mummolo come comandante in capo.\nFu nelle guerre contro i Longobardi che Mummolo si distinse come stratega di doti non comuni nella Gallia contemporanea. I Longobardi si trovavano allora in un interregno noto come il Periodo dei Duchi e tre dei loro duchi, Zabano di Pavia, Amone di Torino e Rodano di Asti, invasero la Provenza e furono scacciati da Mummolo ed inseguiti fino in Italia. La sua prima vittoria fu tattica presso Embrun. Questa fu seguita da una sconfitta contro alcune milizie Sassoni che avevano accompagnato i Longobardi a Estoublon. L'esercito sassone principale, in ogni caso, scelse la pace. Quando per\u00f2 i Sassoni giunsero al Rodano, fu negato loro il passaggio, e furono fermati da Mummolo. I Sassoni pagarono un alto prezzo in oro e fu concesso infine loro il permesso di passare.\nMummolo invase quindi l'Italia e costrinse Zabano, Amone e Rodano a ritornare nei loro ducati. Il regno franco di Borgogna di Gontrano fu quindi esteso a spese dei Longobardi, includendo le citt\u00e0 cisalpine di Aosta assieme assieme alla Valle d'Aosta e Susa con Cesana e Oulx, alla Val di Susa e alle Valli di Lanzo.\nDopo le guerre con i Longobardi, Mummolo and\u00f2 in soccorso del re di Austrasia, Sigeberto I, contro il re di Soissons, Chilperico I. Riconquist\u00f2 con successo Tours e Poitiers. Si scontr\u00f2 allora con Desiderio di Aquitania, primo comandante di Chilperico, e lo sconfisse in battaglia. Da quel momento fu riconosciuto come il miglior comandante della Gallia. Si un\u00ec al duca ribelle Gontrano Bosone ed inizialmente sostenne Gundovaldo come pretendente al trono di Aquitania contro Gontrano, ma abbandon\u00f2 la causa di Gundovaldo e si riun\u00ec a Gontrano contro l'insurrezione. Sabot\u00f2 le navi dei ribelli nel tentativo di affondarle nel Rodano, ma Gontrano Bosone raggiunse Avignone, dove Mummolo era accampato, e la assedi\u00f2. All'assedio di Avignone, Mummolo mostr\u00f2 grande conoscenza tattica, deviando l'acqua del fiume in un fossato e scavando buche nel letto del fossato per renderlo non traversabile dalle forze assedianti. Il nipote di Gontrano, Childeberto II, invi\u00f2 un esercito che liber\u00f2 Avignone e salv\u00f2 Mummolo.\nGregorio di Tours accus\u00f2 Mummolo di aver assoggettato molti Franchi che fino ad allora erano stati esenti da tassazione. Durante le guerre contro Chilperico, Mummolo fu avversato dalla regina Fredegonda, che lo ritenne responsabile della morte di suo figlio Teodorico e lo accus\u00f2 di stregoneria. Fu infine catturato durante una ribellione e condannato a morte da Gontrano. Lasci\u00f2 un grande tesoro, che fu successivamente saccheggiato, dato che i membri della sua famiglia erano stati arrestati dagli uomini del re.\nStemma.\nD'argento al leone d'oro (per inchiesta), lampassato di rosso, impugnante un giglio del secondo, rampante su una terrazza erbosa di verde.\nLo stemma blasonato per inchiesta allude alle sue gesta, dettagliatamente descritte da Gregorio di Tours in \"Historia Francorum\"."}
{"id": "508071", "revid": "109032192", "url": "https://it.wikipedia.org/wiki?curid=508071", "title": "Funzione grammaticale", "text": "In linguistica, per funzione grammaticale, si intende il ruolo logico-grammaticale svolto dal termine preso in considerazione, ovvero l'insieme delle sue propriet\u00e0 sintattiche, spesso in unione al loro valore semantico (detto ruolo tematico).\nAlcuni esempi di funzione grammaticale possono essere:\nOgni funzione quindi avr\u00e0 un suo particolare comportamento sintattico, che sar\u00e0 definito, ad esempio, dalla posizione che assume nella frase rispetto al verbo, dal termine con cui si accorda, dalle parti del discorso da cui pu\u00f2 essere svolta."}
{"id": "508075", "revid": "226458", "url": "https://it.wikipedia.org/wiki?curid=508075", "title": "Cantone di Barcillonnette", "text": "Il cantone di Barcillonnette era una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "508076", "revid": "13415", "url": "https://it.wikipedia.org/wiki?curid=508076", "title": "Funzioni grammaticali", "text": ""}
{"id": "508077", "revid": "38120", "url": "https://it.wikipedia.org/wiki?curid=508077", "title": "Superman 2", "text": ""}
{"id": "508078", "revid": "37401", "url": "https://it.wikipedia.org/wiki?curid=508078", "title": "Complemento diretto", "text": ""}
{"id": "508079", "revid": "38120", "url": "https://it.wikipedia.org/wiki?curid=508079", "title": "Superman 3", "text": ""}
{"id": "508080", "revid": "984922", "url": "https://it.wikipedia.org/wiki?curid=508080", "title": "Cantone di Chorges", "text": "Il Cantone di Chorges \u00e8 una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 17 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 17:"}
{"id": "508081", "revid": "38120", "url": "https://it.wikipedia.org/wiki?curid=508081", "title": "Superman 4", "text": ""}
{"id": "508082", "revid": "110157", "url": "https://it.wikipedia.org/wiki?curid=508082", "title": "Cantone di Embrun", "text": "Il Cantone di Embrun \u00e8 una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i comuni di:"}
{"id": "508084", "revid": "125860809", "url": "https://it.wikipedia.org/wiki?curid=508084", "title": "Organizzazione Alba", "text": "L', o pi\u00f9 semplicemente \"Alba\", \u00e8 un gruppo criminale che compare nella serie manga e anime \"Naruto\".\nCompare per la prima volta nella prima serie dopo la morte del Terzo Hokage ed \u00e8 divenuta, nella seconda, una degli antagonisti principali della serie.\nStoria e caratteristiche.\nAlba \u00e8 stata fondata qualche anno prima dell'inizio della narrazione nel Villaggio della Pioggia da Yahiko, un orfano di guerra cresciuto assieme ai due trovatelli Konan e Nagato e come loro allievo di Jiraiya, sebbene Obito Uchiha affermi di averlo spinto lui a farlo: in poco tempo il giovane riusc\u00ec a riunire attorno a s\u00e9 e ai suoi due inseparabili amici diversi ninja di vari villaggi minori desiderosi come lui di portare finalmente la pace, ma dato il suo crescente potere Alba venne distrutta da Hanzo, che caus\u00f2 anche la morte di Yahiko; Nagato, distrutto dal dolore, prese quindi le redini dell'organizzazione e la rinforz\u00f2 con dieci criminali di livello S mentre Obito rimase dietro le quinte. Durante i conflitti fra i cinque villaggi Alba, in quanto composta da mercenari, \u00e8 intervenuta diverse volte dietro compenso come ad esempio nel conflitto tra il Villaggio della Roccia e quello della Nuvola.\nLo scopo iniziale di Alba \u00e8 quello di guadagnare denaro attraverso la riscossione di taglie sui ricercati in modo da poter disporre dei fondi necessari per attuare i suoi progetti futuri e infatti, nelle battute iniziali, la maggior parte dei membri pensava che lo scopo finale fosse quello di impadronirsi del mondo usando il chakra dei Cercoteri per creare una tecnica capace di radere al suolo una nazione intera: secondo Nagato in questo modo non ci sarebbero pi\u00f9 state guerre fra le nazioni, in quanto tutte tremendamente impaurite, ma in realt\u00e0 il vero scopo di Obito (e di Madara) era ricreare il cercotero ancestrale, il Decacoda, usare il suo chakra per potenziare oltre ogni immaginazione lo Tsukuyomi e rifletterlo sulla luna in modo da far cadere in un'illusione eterna tutto il mondo, che si sarebbe quindi liberato di tutta l'angoscia e il dolore.\nTutti i membri dell'organizzazione indossano una lunga veste nera, su cui sono disegnate delle nuvole rosse con bordo bianco, e porta un anello, la cui posizione nella mano varia da membro a membro, e su \u00e8 inciso un particolare kanji; fa parte dell'abbigliamento, almeno per qualcuno, anche un grande cappello di paglia con vari campanellini attaccati e uno smalto viola sulle unghie delle mani e dei piedi. Alcuni di loro indossano ancora il coprifronte del villaggio di origine ma il simbolo dei rispettivi villaggi \u00e8 cancellato da un profondo graffio orizzontale. Generalmente i membri si muovono in coppie.\nMembri.\nKisame Hoshigaki.\n, soprannominato , \u00e8 ex membro degli .\nHa un aspetto simile a quello di uno squalo, con pelle dal colorito azzurrognolo, branchie sulle guance che gli permettono di respirare sott'acqua e denti affilati di forma triangolare. \u00c8 molto alto ed ha un fisico possente, altezza 198cm e peso 92kg. \u00c8 sempre stato un tipo crudele, ambizioso e arrogante e segue rigidamente i precetti ninja, in particolare quello secondo cui talvolta le informazioni segrete sono pi\u00f9 importanti della vita stessa. Essendo responsabile di molte morti, anche tra ninja del suo stesso villaggio, si considera un essere malvagio. Quando Kisame muore sacrificandosi, alla fine ammetter\u00e0 di non essere un uomo cos\u00ec terribile. Sembra essere, tra i membri di Alba, colui che riesce a comprendere maggiormente il carattere e il comportamento del compagno Itachi, arrivando persino a preoccuparsi per la sua salute. Kishimoto ha rivelato di avere progettato inizialmente Alba come un'organizzazione di mostri, \"con pressoch\u00e9 nessuno con caratteristiche umane\", e disegn\u00f2 Kisame rimodellando uno squalo.\n\u00c8 stato un membro della e subordinato di Fuguki Suikazan. Del suo passato si sa che in una missione ha dovuto uccidere i suoi compagni, affinch\u00e9 non rivelassero informazioni ai nemici, e per lo stesso motivo uccise anche il suo maestro impossessandosi della ; successivamente decide di unirsi a Tobi, manipolatore del Quarto Mizukage, attratto dal . Dopo la morte del Terzo Hokage Kisame si infiltra nel Villaggio della Foglia con Itachi per catturare Naruto Uzumaki, ma i due vengono fermati da Jiraiya.\nKisame riappare all'inizio della seconda serie durante l'estrazione dal corpo di Gaara del Demone Tasso e per fermare il Team Gai tramite una sua copia. Riappare anche dopo il combattimento contro Roshi, la forza portante del gorilla a quattro code, che, nonostante la grande forza del ninja del villaggio della Roccia, vede vincitore lo Spadaccino della Nebbia.\nPrima dello scontro tra Itachi e Sasuke assume il compito di trattenere il Team Hebi lasciando passare solo il loro leader: mentre i due fratelli Uchiha si daranno battaglia Kisame discuter\u00e0 con Suigetsu, con il quale per\u00f2 non combatter\u00e0. Dopo la morte di Pain raggiunge Killer Bee con l'intenzione di catturarlo: mentre cerca di finirlo interviene il gruppo comandato dal Raikage e Kisame viene decapitato da un attacco combinato di Killer Bee e di quest'ultimo, perdendo per di pi\u00f9 Pelle di Squalo (che sceglie la forza portante come nuovo padrone); successivamente si scoprir\u00e0 che in realt\u00e0 il Kisame decapitato era una copia di Zetsu Bianco perch\u00e9 Tobi aveva ordinato al suo sottoposto di fingersi morto per entrare di nascosto nel Villaggio della Nuvola, per scoprire le informazioni riguardo all'esercito nemico, compiendo la missione con successo. Dopo essere stato scoperto da Naruto Kisame, ormai senza la spada \"Pelle di squalo\", tenta la fuga ma viene intercettato da Gai che deve ricorrere alla settima porta per sconfiggerlo, permettendo ad Aoba di entrare nella sua mente, per\u00f2 dopo essersi liberato con la forza nonostante il suo stato di debolezza, Kisame decide di suicidarsi per mezzo dei suoi squali in modo da non lasciare informazioni al nemico dedicando i suoi ultimi pensieri al compagno Itachi.\nKisame \u00e8 un grande esperto nelle tecniche acquatiche e, pur non essendo in grado di eseguirle senza fonti d'acqua, \u00e8 in grado di generare lui stesso tale elemento sputandolo in enormi quantit\u00e0 dalla bocca; possiede inoltre una riserva di chakra talmente ampia da meritargli il soprannome di e pu\u00f2 anche assorbire quello altrui. Era uno degli uomini pi\u00f9 fidati di Tobi nell'organizzazione Alba, che si pensava fosse ancora Madara. \u00c8 sicuramente uno dei nemici pi\u00f9 forti e pericolosi della saga, riuscendo ad avere la meglio a tratti, grazie alla spada pelle di squalo, persino contro Killer Bee, che sconfisse il team Taka senza difficolt\u00e0 e che riesce ad avere il pieno controllo e potere dell'ottacoda. \u00c8 doppiato da Tomoyuki Dan e in italiano da Riccardo Lombardo nella prima serie, da Marco Pagani e da Alberto Angrisano (ep. 325) nella seconda\nZetsu.\n \u00e8 la spia dell'Organizzazione Alba, il cui corpo \u00e8 suddiviso in due met\u00e0 che, analogamente, sono due entit\u00e0 distinte con la propria personalit\u00e0 e con il proprio pensiero: lo e . Kishimoto, in origine, aveva concepito tutta l'Organizzazione Alba come un'organizzazione di mostri, \"con pressoch\u00e9 nessuno avente caratteristiche umane\". Nel caso di Zetsu, Kishimoto lo disegn\u00f2 rimodellando una pianta carnivora. Ancora prima del debutto di Zetsu nel manga, l'autore sapeva gi\u00e0 che il personaggio avrebbe dovuto avere una doppia personalit\u00e0. Il design del personaggio, dal suo debutto, ha subito una sola variazione: nel capitolo 234, sulla pianta di Zetsu, comparivano delle vene; successivamente, nella seconda serie, Kishimoto le eliminer\u00e0 definitivamente.\nZetsu Bianco ha i capelli verdi e gli occhi gialli, ed \u00e8 caratterizzato principalmente da un sorrisetto sarcastico perennemente stampato sulle labbra e da una espressione tranquilla e sicura di s\u00e9. La sua testa \u00e8 inviluppata in una sorta di pianta carnivora che pu\u00f2 anche ricoprire il resto del corpo, per protezione o nel caso si nasconda in luoghi pericolosi o a rischio, come sottoterra. Quando si spoglia dell'uniforme, si nota che la pianta sembra crescere direttamente dal suo corpo e precisamente dai fianchi. Invece, lo Zetsu Nero \u00e8 caratterizzato da un occhio a cerchio rispetto alla sua controparte. La sua vera forma \u00e8 quella di un umanoide completamente nero, privo di capelli, orecchie e naso. Ha gli occhi gialli e una bocca con denti affilati. Le due met\u00e0 spesso discutono tra di loro, talvolta con le parole, talvolta tramite i pensieri, scambiandosi opinioni, a volte parlando come fossero uno solo, spesso in presenza di altre persone. Mentre Zetsu Nero \u00e8 la parte pi\u00f9 matura e saggia fra le due, la parte bianca \u00e8 quella pi\u00f9 infantile, allegra e spesso manca di rispetto ai superiori. Inoltre la parte nera \u00e8 a conoscenza di molte informazioni sul mondo ninja, al contrario di quella bianca, che ogni volta che accade qualcosa di insolito chiede spiegazioni, ottenendo sempre una risposta.. La differenza tra le due met\u00e0 \u00e8 evidenziata anche nel testo delle vignette del manga: la parte nera utilizza la scrittura katakana dove usualmente viene utilizzata quella hiragana, che viene invece utilizzata dalla parte bianca (nell'edizione italiana si usano caratteri scritti in stampatello per una e in corsivo per l'altra). Anche nell'anime \u00e8 evidente questa sua caratteristica, in quanto Zetsu parla con due voci diverse.\nLo Zetsu Nero \u00e8 una creazione di Kaguya Ootsutsuki, madre dell'Eremita delle Sei Vie, che per farla ritornare in vita negli anni cerc\u00f2 di portare a buon fine la trasmigrazione tra Uchiha e Senju cos\u00ec da poter far rinascere il Rinnegan e di conseguenza riportare in vita la stessa Kaguya. Fu lui a riscrivere la storia dei ninja e a manipolare il corso della storia corrompendo le tavole degli Uchiha, rivelando a loro una falsa verit\u00e0, cio\u00e8 che la soluzione di tutto sarebbe stato il Piano Occhio di Luna. Dopo vari fallimenti nel tentativo di portare a buon fine la trasmigrazione tra Uchiha e Senju, si present\u00f2 l'occasione chiave, cio\u00e8 lo scontro tra Madara Uchiha e Hashirama Senju. Nonostante la sconfitta dell'Uchiha, Zetsu Nero riusc\u00ec a scoprire che Madara dopo aver sputato un pezzo di carne dopo un morso dato ad Hashirama, impiant\u00f2 le cellule di quest'ultimo nel suo stesso corpo, cos\u00ec facendo riusc\u00ec a completare la trasmigrazione e la rinascita del Rinnegan tanto attesa da Zetsu Nero. Gli Zetsu bianchi invece sono le vittime di un precedente tentato da Kaguya, divenuti dopo un lungo processo dei \"gusci vuoti\", fatti uscire dalla statua demoniaca dallo stesso Zetsu Nero, che fece credere a Madara che fossero i risultati degli esperimenti sulle cellule di Hashirama fatte da quest'ultimo. Gli Zetsu obbedivano ad ogni ordine dell'Uchiha e furono proprio loro ad assistere Obito durante la sua riabilitazione. In seguito, Zetsu Nero si finse la volont\u00e0 di Madara e si un\u00ec ad uno Zetsu bianco, allo scopo di aiutare Obito nella sua missione futura: riunire il chakra dei nove cercoteri per ricreare il Decacoda il cui chakra sarebbe servito per potenziare oltre ogni immaginazione lo Tsukuyomi e rifletterlo sulla Luna, cos\u00ec da far cadere il mondo in un'illusione eterna e sottrarlo per sempre alla guerra.\nZetsu si unisce all'Organizzazione Alba, ricoprendo il ruolo di spia. All'inizio, Zetsu ricopre un ruolo secondario all'interno dell'organizzazione. Compare nella storia durante lo scontro tra Sasuke Uchiha e Naruto Uzumaki nella , dove viene visto osservare i due combattenti. Oltre al ruolo di spia, Zetsu svolge anche diversi altri compiti per l'organizzazione: recupera gli anelli dei membri dell'organizzazione dopo che questi vengono uccisi in combattimento e, attraverso cannibalismo, far sparire i cadaveri dei nemici e dei corpi inutilizzati da Pain durante la . Partecipa spesso ai rituali di estrazione dei cercoteri dalle loro rispettive forze portanti e assiste agli scontri di moltissimi personaggi, come quello tra Itachi e Sasuke, quello tra Jiraiya e Pain e poi quello tra quest'ultimo e Naruto. Dopo la sconfitta di Pain, Zetsu gioca un ruolo molto pi\u00f9 importante nell'organizzazione. Interviene in aiuto di Sasuke durante la riunione dei cinque Kage e, successivamente, aiuta Kisame ad infiltrarsi all'interno del Villaggio della Nuvola. Durante la quarta grande guerra ninja, Obito rivela di avere un esercito composto da centomila Zetsu bianchi (potenziati poi da Kabuto usando il DNA di Yamato) e li invia in diverse regioni per combattere le divisioni dell'esercito dell'. Nel corso delle battaglie, gli Zetsu prendono le sembianze dei ninja dell'alleanza e creano scompiglio dietro le linee nemiche. Soltanto Naruto, divenuto molto pi\u00f9 forte grazie al chakra della Volpe a Nove Code, riesce a distinguere gli Zetsu e ad eliminarli. Lo Zetsu Bianco originale e lo Zetsu Nero, invece, si dividono in due: Zetsu Bianco rimane a fare la guardia a Sasuke, dal quale viene crudelmente eliminato, mentre Zetsu Nero viene inviato a catturare i daimyo. Durante la battaglia, per\u00f2, si ritrova ad affrontare Mei Terumi e il suo seguito. Dopo essere riuscito a tenere testa agli avversari, lo Zetsu Nero viene tagliato a met\u00e0 dalla spada di Chojuro. Dopo la sconfitta di Obito, Zetsu Nero si fonde col corpo di questi costringendolo a riportare in vita Madara. In seguito riesce a rubare parte del chakra della Volpe che Minato stava passando a Naruto, ma Obito riesce tenerlo sotto controllo il tempo sufficiente per salvare il ragazzo. Dopo il successo del piano Occhio di Luna, Madara si appresta a uccidere gli ultimi rimasti ma Zetsu Nero a sorpresa lo tradisce infilzandolo al petto, confessando di essere non la volont\u00e0 di Madara, ma bens\u00ec quella di Kaguya. Fatto questo, Zetsu Nero riuscir\u00e0 ad accumulare una quantit\u00e0 tale di chakra da far rinascere Kaguya, che ha intenzione di trasformare l'intera umanit\u00e0 in Zetsu Bianchi. Affiancher\u00e0 poi la madre nello scontro con Naruto e Sasuke, venendo infine sigillato insieme alla sua creatrice alla fine dello scontro.\nZetsu Bianco \u00e8 in grado di utilizzare una tecnica nota come che gli permette di fondersi con la terra per viaggiare velocemente da un posto ad un altro. Questa tecnica \u00e8 ideale per il suo ruolo di spia; una volta fusosi con l'ambiente infatti, \u00e8 praticamente invisibile: l'unica abilit\u00e0 oculare in grado di vederlo e di percepire la sua presenza \u00e8 infatti il Rinnegan. Essendo un essere umano mutato, Zetsu Bianco \u00e8 in grado di sopravvivere senza n\u00e9 cibo e n\u00e9 acqua e non ha bisogno di svolgere le normali funzioni corporee umane. Egli pu\u00f2 anche comunicare telepaticamente con altri suoi cloni, purch\u00e9 siano entro un certo raggio d'azione. Attraverso la sua , pu\u00f2 creare spore sui corpi nemici dalle quali possono crescere altre copie che succhiano il chakra avversario. Tali copie hanno la particolarit\u00e0 di non scomparire una volta uccise. Altra capacit\u00e0 del personaggio \u00e8 quella di assorbire il chakra dalle persone presenti senza che queste se ne accorgano, creando poi col chakra rubato copie perfette dei soggetti a cui lo ha rubato. Con questa abilit\u00e0 \u00e8 riuscito a provocare il caos tra l'esercito dell'alleanza dei ninja. Zetsu Bianco possiede le cellule di Hashirama Senju e per questo motivo \u00e8 in grado di utilizzare l' dell'Hokage, anche se molto pi\u00f9 debole dell'originale. Lo Zetsu Nero invece ha la capacit\u00e0 di \"Registrare\" i combattimenti. Essendo un simbionte ha la capacit\u00e0 di impossessarsi dei corpi altrui, prenderne il controllo e di assorbirne il chakra. \u00c8 doppiato da Nobuo Tobita e in italiano da Gabriele Marchingiglio (Zetsu Bianco) e da Luca Ghignone (Zetsu Nero), Carlo Petruccetti (Zetsu nero ep. 287-348).\nTobi.\n\u00e8 il nome dello Zetsu Bianco utilizzato dal giovane Obito Uchiha durante il suo tentativo di salvare i suoi amici. Egli fu fra le prime vittime dello Tsukuyomi Infinito lanciato in passato da Kaguya Otsutsuki. Al primo incontro con Obito, Tobi era giocoso e si divertiva a stuzzicarlo. Aiuter\u00e0 Obito durante il suo periodo di convalescenza e fra i due nascer\u00e0 una sorta di amicizia. Durante la quarta guerra Ninja, Tobi prender\u00e0 il controllo del corpo di Yamato e lo user\u00e0 per ostacolare l'alleanza. Si dissolver\u00e0 quando verr\u00e0 rilasciato lo Tsukuyomi Infinito. Questo particolare Zetsu Bianco possiede un corpo che si avvolge a spirale attorno al suo unico occhio, il suo corpo all'interno \u00e8 vuoto. Tobi \u00e8 capace di avvolgere interamente il corpo delle persone e di controllarle potenziandole.\nDeidara.\n \u00e8 un membro dell'Organizzazione Alba e ninja traditore del . Deidara possiede occhi azzurri e capelli biondi e lunghi che gli coprono l'occhio sinistro e sono raccolti in una coda di cavallo. Porta il suo copricapo in testa e porta sempre con s\u00e9 una borsa con dell'argilla che gli serve per i suoi attacchi. In entrambe le mani possiede delle bocche che gli consentono di modellare l'argilla per attaccare e inoltre possiede un'altra bocca sul petto ma quest'ultima la usa soltanto in caso di grande necessit\u00e0. Deidara \u00e8 un ragazzo molto rancoroso ma enormemente fiero della sua arte; \u00e8 convinto che essa sia un potere perfetto, che pu\u00f2 diventare insuperabile. Non sopporta chiunque derida la sua arte. Rispetta molto il suo compagno Sasori, anche se non condivide le idee in concetto di arte con il suo compagno: secondo Deidara essa \u00e8 , mentre a parere di Sasori .\nNelle classifiche di preferenza pubblicate da \"Weekly Sh\u014dnen Jump\", durante la sua prima apparizione, Deidara si \u00e8 classificato al terzo posto. Successivamente, nel settimo sondaggio del manga pubblicato sul numero 55, Deidara si \u00e8 classificato al sesto posto.\nDeidara \u00e8 un ninja del Villaggio della Roccia, membro della , e pupillo di Onoki. Deidara voleva portare le tecniche esplosive ad un altro livello e rub\u00f2 una tecnica proibita del villaggio che gli permise di generare l'argilla esplosiva, Deidara divent\u00f2 cos\u00ec un terrorista dinamitardo finch\u00e9 non fu forzato ad unirsi all'organizzazione Alba dopo aver perso contro Itachi Uchiha. Da quella sconfitta Deidara nutre un profondo rancore e desiderio di vendetta nei confronti di Itachi, non tanto per essere stato battuto quanto per aver ammirato il potere illusorio del suo Sharingan al punto da definirlo arte, un'onta gravissima per un artista come lui, che ritiene la propria forma d'arte l'unica degna di tale nome. Deidara attacca il Villaggio della Sabbia, insieme a Sasori, e sconfigge e rapisce il Kazekage. Dopo aver sigillato il demone, Deidara affronta Naruto e Kakashi per ottenere il potere della Volpe a nove code, ma viene sconfitto, dandosi alla fuga. Successivamente viene soccorso da Zetsu e Tobi; quest'ultimo subentra nell'organizzazione diventando, cos\u00ec, il suo nuovo compagno di squadra prendendo il posto del defunto Sasori. In seguito, insieme a Tobi, cattura senza troppa fatica Sanbi ed affronta Sasuke Uchiha, morendo suicida nello scontro. Deidara viene resuscitato durante la quarta guerra dei ninja tramite la di Kabuto Yakushi. Insieme a Kabuto raggiunge l'isola dove si nascondono Killer Bee e Naruto e affronta Onoki, ma lo scontro non viene portato a termine perch\u00e9 Kabuto, dopo aver rapito Yamato, rilascia la tecnica che teneva in vita Deidara. In seguito, Deidara viene nuovamente evocato da Kabuto e inserito nella squadra di imboscate e diversivi insieme a Sasori, Shin e Chukichi ma viene colpito da Sai e successivamente intrappolato in una delle marionette di Kankuro. Torner\u00e0 nell'adil\u00e0 dopo che la tecnica verr\u00e0 sciolta da Kabuto sotto l'illusione di Itachi Uchiha.\nDeidara \u00e8 utilizzatore dell' mediante un'argilla esplosiva, creata da lui e infusa di chakra che esplode ad un preciso comando del ninja. Deidara \u00e8 in grado di assorbire e impastare l'argilla grazie a delle speciali bocche poste su entrambe le mani e sul petto in corrispondenza del cuore per poi utilizzarla nelle sue tecniche. Riesce a creare cinque diversi tipi di esplosivi, che cambiano nome a seconda del quantitativo di chakra che il ninja inserisce nell'argilla da modellare. La sua tecnica \u00e8 neutralizzabile da chi usa l'arte del fulmine che, colpendo gli esplosivi, li disinnesca.\nInoltre, Deidara \u00e8 in grado di non cadere in trappola alle arti illusorie dello Sharingan, grazie a un costante allenamento dell'occhio sinistro dopo lo scontro con Itachi per entrare a far parte dell'organizzazione Alba. Infatti, dopo essere rimasto incredibilmente sorpreso dall'arte scaturita dal genjutsu dell'Uchiha, si \u00e8 imposto di non cadere mai pi\u00f9 in una simile illusione, iniziando quindi il suddetto allenamento. \u00c8 doppiato da Katsuhiko Kawamoto in giapponese e Luca Sandri in italiano.\nSasori.\n, soprannominato , \u00e8 un marionettista, membro dell'Organizzazione Alba ed ex-ninja del . Sasori ha grandi occhi marroni che ha ereditato da sua madre e capelli corti rossi, che ha ereditato da suo padre. Desiderando la vita eterna, Sasori divenne una marionetta trasformando completamente il suo corpo, l'unica parte vivente del suo corpo \u00e8 il cuore. Di conseguenza, pur essendo un uomo adulto, mantiene le sembianze di un adolescente. Sasori \u00e8 una persona fredda e calcolatrice, considera le persone come giocattoli e potenziali marionette. Inoltre, \u00e8 una persona molto impaziente e non gli piace n\u00e9 aspettare n\u00e9 fare aspettare le persone. Non prova molta simpatia per Deidara e non condivide le sue idee e il suo concetto di arte: secondo Sasori \u00e8 \"qualcosa di incantevole che rimane nel tempo\". Proprio per questo, Sasori considera arte il suo corpo ed ha l'ambizione di diventare una marionetta, sia nel corpo che nel carattere, in modo tale da mantenere immutata la sua arte.\nNelle classifiche di preferenza pubblicate da \"Weekly Sh\u014dnen Jump\", durante la sua prima apparizione nell'anime e nel manga, Sasori si \u00e8 classificato al sesto posto. Successivamente, nel settimo sondaggio del manga pubblicato sul numero 55, si classifica all'ottavo posto.\nSasori \u00e8 un ninja del Villaggio della Sabbia e nipote di Chiyo. In un periodo imprecisato, i genitori di Sasori morirono per mano di Sakumo Hatake e questo port\u00f2 il ragazzo a seguire le orme di sua nonna, diventando uno dei marionettisti pi\u00f9 forti all'interno del suo villaggio. Dopo aver ucciso il Terzo Kazekage per creare una marionetta umana, Sasori divent\u00f2 un ninja traditore e si un\u00ec all'Organizzazione Alba, prima in coppia con Orochimaru ed in seguito con Deidara Sasori attacca il Villaggio della Sabbia, insieme a Deidara per catturare Gaara e prendere il potere del Demone Tasso, affrontando e sconfiggendo Kankuro. Dopo aver sigillato il demone, Sasori affronta Sakura Haruno e Chiyo, ma viene sconfitto e ucciso. Per ironia della sorte, a infliggergli il colpo fatale furono le marionette che lui stesso aveva creato: Padre e Madre, nonostante, secondo Chiyo, Sasori abbia scorto il suo ultimo colpo, ma che per qualche motivo non ha voluto schivarlo. Prima di morire, rivela a Sakura di aver infiltrato tra le file di Orochimaru una sua spia, che avrebbe dovuto incontrare dieci giorni dopo al , nel Villaggio dell'Erba. Sasori viene resuscitato durante la quarta grande guerra ninja tramite la Tecnica della Resurrezione di Kabuto Yakushi. Viene evocato nuovamente da Kabuto in occasione della quarta guerra ninja e inserito nella squadra di imboscate e diversivi insieme a Deidara, Shin e Chukichi, durante il combattimento, tuttavia, viene assalito prima da Sai e in seguito rinchiuso nelle marionette di Kankuro. Colpito dall'importanza della nuova generazione, Sasori si redime e, prima di ritornare nell'aldil\u00e0, regala a Kankuro le sue marionette Madre e Padre affinch\u00e9 possa regalarle alla generazione che verr\u00e0.\nSasori \u00e8 il massimo esperto della Tecnica del Marionettista ed \u00e8 in grado di creare delle particolari marionette, dette , create da persone che lui stesso ha ucciso, che sono in grado di utilizzare le stesse tecniche che possedevano quando erano ancora in vita. Essendo una marionetta e non avendo quindi un sistema nervoso ed un cervello, teoricamente \u00e8 immune alle illusioni ma sa generarle. Dal momento che il cuore \u00e8 l'unica parte vivente, il suo corpo \u00e8 praticamente indistruttibile: quando viene rotto in pezzi, lui pu\u00f2 ricomporsi facilmente o trasferirsi in altre marionette nel caso in cui il suo corpo attuale sia danneggiato o incapace di muoversi. Al posto dello stomaco ha uno spesso e lungo cavo velenoso arrotolato attorno ad un'asta, con uno spuntone al termine dello stesso che Sasori pu\u00f2 usare come pungiglione e ritirare, se necessario. Attaccati sulla schiena porta tre rotoli di pergamena; uno consente di evocare il suo esercito di marionette umane, create durante gli anni; un altro per evocare vampate di fuoco incandescenti sprigionate da due tubi, ognuno posto su una mano. Dietro alle spalle sono posizionate delle lame che il marionettista pu\u00f2 far roteare ad altissima velocit\u00e0, rendendole letali. Sasori pu\u00f2 controllare pi\u00f9 marionette alla volta grazie ai fili di chakra collegate direttamente al suo centro organico e la sua suprema tecnica, , gli consente di controllare ben 100 marionette contemporaneamente, tecnica che gli ha consentito di conquistare un'intera nazione. Sasori, dal momento che controlla le marionette direttamente col suo chakra anzich\u00e9 usare le mani, sposta le marionette col pensiero e di conseguenza la velocit\u00e0 stessa a cui si spostano le sue marionette \u00e8 estrema in quanto legata alla sua capacit\u00e0 di pensiero. Sasori \u00e8 anche un creatore di letali veleni: tutte le armi delle sue marionette sono intrise di un particolare liquido velenoso, che immobilizza la vittima colpita per tre giorni e poi la uccide. Sasori dispone di circa 298 marionette umane, lui escluso. Tra queste vi \u00e8 anche il Terzo Kazekage, tramite il quale pu\u00f2 utilizzare la Tecnica della che ha impregnato nel suo veleno, rendendo un solo graffio di quest'ultima letale. Inoltre la sabbia di ferro \u00e8 la nemesi assoluta di qualsiasi marionettista, perch\u00e9 \u00e8 in grado di bloccare completamente qualunque marionetta colpisca ostruendone gli ingranaggi. \u00c8 doppiato da Takahiro Sakurai e Davide Perino, mentre nei panni della marionetta Hiruko i doppiatori sono Yutaka Aoyama e Alessandro Maria D'Errico.\nHidan.\n \u00e8 un ninja traditore del e membro di Alba. Hidan ha fede in una particolare religione, che ha come dio Jashin, e predica il massacro e l'assassinio. Insieme a Kakuzu viene chiamato spregiativamente dagli altri membri di Alba il . Fisicamente si presenta come un giovane di medio-alta statura, con capelli argentei e gli occhi violacei. Come tutti i membri dell'Organizzazione Alba indossa il classico vestito nero con le nuvole rosse ma a differenza di tutti gli altri, lui resta a petto scoperto lasciando cos\u00ec visibile il suo rosario di Jashin. Hidan \u00e8 aggressivo, volgare, sadico ed \u00e8 privo di autocontrollo: tende infatti ad infuriarsi molto facilmente e a dimenticare l'obiettivo della missione. \u00c8 molto religioso, segue con estrema rigidezza i comandamenti legati al Jashinismo. Nel primo design, Kishimoto ha disegnato Hidan basandosi sul modello degli . In questo disegno, Hidan appariva con la pelle di colore nero e linee bianche all'incirca nelle stesse posizioni delle ossa, che Kishimoto utilizzer\u00e0 come trasformazione del personaggio durante il rituale per Jashin.\nHidan \u00e8 un ninja di rango S del Villaggio delle Terme, infuriatosi con gli shinobi che decisero di far emergere il piccolo villaggio in un punto turistico. Hidan, cresciuto gi\u00e0 come un violento seguace di Jashin, si infuria a tal punto che uccide i suoi vicini per poi fuggire dal villaggio, distrutto poi nel Periodo delle Grandi Guerre; in seguito diventa membro dell'Organizzazione Alba. Hidan \u00e8 immortale grazie al rito del suo clan che crede in Jashin, ma per continuare a vivere deve bere sangue sacrificando vite umane e grazie alle sue tecniche: pur essendo stato ferito in punti vitali diverse volte, non \u00e8 mai morto. Viene messo perci\u00f2 in coppia con Kakuzu, poich\u00e9 \u00e8 l'unico in grado di collaborare con lui dal momento che non pu\u00f2 morire. Hidan, insieme a Kakuzu, dopo aver catturato Yugito Nii, la forza portante del Gatto a due code, e ucciso Chiriku, si dirige al Villaggio della Foglia per catturare Naruto, confrontandosi con un team composto da Asuma Sarutobi, Shikamaru Nara, Izumo Kamizuki e Kotetsu Hagane. Hidan affronta Asuma e lo ferisce a morte, ma poco prima di dargli il colpo di grazia \u00e8 costretto a ritirarsi per ordine di Pain. In seguito, Hidan fronteggia Shikamaru che lo fa esplodere in mille pezzi, seppellendolo per sempre a molti metri di profondit\u00e0 nella foresta del suo clan, senza tuttavia ucciderlo definitivamente. \u00c8 pertanto ignoto se sia ancora vivo o morto, dato che non \u00e8 pi\u00f9 in grado di sacrificare vite umane a Jashin.\nHidan ottiene la sua immortalit\u00e0 dalle persone che uccide durante la cerimonia del dio Jashin. Nonostante non possa morire pu\u00f2 avvertire ugualmente il dolore, le ferite del suo corpo possono rigenerarsi, eccezione fatta per quelle pi\u00f9 gravi, come ad esempio la decapitazione. Come arma utilizza una falce a tre lame che lancia e riprende con una corda metallica e, tramite la quale, ferisce l'avversario e ne ingerisce il sangue per subire una trasformazione: la sua pelle diventa di colore nero, con linee bianche che appaiono all'incirca nelle stesse posizioni delle ossa. Dopodich\u00e9 si ferisce utilizzando un'asta retrattile appuntita e, col proprio sangue, disegna a terra un triangolo equilatero inscritto in un cerchio. Una volta che entra nel cerchio, il rituale \u00e8 completato, e con esso il collegamento tra Hidan ed il suo avversario: qualsiasi danno inflitto a lui viene automaticamente inflitto anche al suo avversario. Il collegamento si rompe quando Hidan esce dal cerchio, o pi\u00f9 semplicemente quando il suo nemico \u00e8 ferito mortalmente, dopodich\u00e9 Hidan ritorna alla sua forma normale. Dimostra di possedere una grande abilit\u00e0 nello scontro ravvicinato, tanto da rivaleggiare con due ninja abili ed esperti come Asuma e Kakashi. Risulta comunque complessivamente il membro pi\u00f9 debole dell'organizzazione Alba. \u00c8 doppiato da Masaki Terasoma e in italiano da Pino Pirovano e Danilo Di Martino (ep. 292-309)\nKakuzu.\n \u00e8 ninja traditore del , membro e tesoriere di Alba. \u00c8 stato il partner di numerosi ninja, ultimo dei quali \u00e8 Hidan, di cui gli era decisamente inferiore in potenza. Insieme a quest'ultimo viene chiamato spregiativamente dagli altri membri di Alba il . Kakuzu \u00e8 un uomo alto, di carnagione scura, muscoloso che supera in altezza tutti in membri dell'Organizzazione Alba ad eccezione di Kisame. Indossa un cappuccio bianco e una maschera nera, gli occhi sono l'unica parte visibile del corpo. Ha la bocca cucita ai bordi e possiede dei capelli lunghi e scuri. I suoi occhi hanno una colorazione insolita: iridi verdi e sclere rosse. Kakuzu \u00e8 avido, freddo e calcolatore. Ritiene che il denaro sia l'unica cosa importante nel mondo e che non gli importa se dovr\u00e0 andare all'inferno perch\u00e9 \u00e8 l\u00ec che porta il denaro.\nKakuzu era un ninja del Villaggio della Cascata che affront\u00f2 in duello il Primo Hokage, ma venne sconfitto. Il suo villaggio, furioso per il fallimento della missione, imprigion\u00f2 Kakuzu, ma questi riusc\u00ec a fuggire e ad uccidere il leader della Cascata. Dopo aver rubato la tecnica proibita dal suo villaggio, Kakuzu si un\u00ec all'Organizzazione Alba, venendo messo in coppia con molti ninja, i quali per\u00f2 furono uccisi da lui stesso a causa della sua personalit\u00e0 violenta. Solo in seguito, Kakuzu fu messo in coppia con Hidan, unico in grado di collaborare con lui in quanto immortale. Kakuzu, insieme a Hidan, dopo aver catturato Yugito Nii, forza portante del Gatto a Due Code, e ucciso Chiriku, si dirige al Villaggio della Foglia per catturare Naruto. Dopo aver incassato la taglia su Chiriku, Kakuzu e Hidan si confrontano con un team composto da Asuma Sarutobi, Shikamaru Nara, Izumo Kamizuki e Kotetsu Hagane. Kakuzu affronta questi ultimi, riuscendo a sopraffarli grazie alle sue abilit\u00e0, ma \u00e8 costretto a ritirarsi per ordine di Pain e a causa dell'arrivo dei rinforzi dal Villaggio della Foglia. In seguito, Kakuzu fronteggia e sconfigge Kakashi Hatake, Ino Yamanaka e Choji Akimichi, decisi a vendicare Asuma, ma viene poi sconfitto da Naruto e ucciso definitivamente da Kakashi. Kakuzu viene resuscitato durante la quarta grande guerra ninja tramite la Tecnica della Resurrezione di Kabuto Yakushi e combatte contro la Prima divisione. Dopo avere affrontato e sconfitto alcuni ninja dell'esercito al fine di entrare in possesso dei cuori necessari ad utilizzare le sue maschere, Kakuzu ingaggia un combattimento contro Darui, Izumo e Kotetsu. Sar\u00e0 per\u00f2 Choji che riuscir\u00e0 a sconfiggere ed immobilizzare Kakuzu, cos\u00ec che quest'ultimo possa essere sigillato. Torner\u00e0 nell'aldil\u00e0 dopo che la tecnica verr\u00e0 sciolta da Kabuto sotto l'illusione di Itachi Uchiha.\nIl corpo di Kakuzu \u00e8 composto da grandi quantit\u00e0 di fibre nere, che vengono utilizzate per estendere una particolare area del corpo, come un braccio o una mano, o utilizzate per curare altre persone, riattaccando arti perduti. Tramite queste fibre, Kakuzu ha la capacit\u00e0 di integrare nel suo corpo organi estranei, a condizione che questi siano strappati da altre persone mentre queste sono ancora in vita. Kakuzu usa questa abilit\u00e0 per integrare i cuori dei nemici, cosa che gli consente di prolungare la propria vita indefinitamente ed ottenere quindi una sorta di immortalit\u00e0. Kakuzu ha una quantit\u00e0 massima di quattro cuori oltre al suo: essi sono associati alle quattro maschere poste sulla sua schiena. Ognuna delle maschere pu\u00f2 formare un ammasso di fibre a s\u00e9 stante, muovendosi in maniera autonoma. Quando uno dei cuori si consuma naturalmente o viene distrutto, Kakuzu pu\u00f2 semplicemente rimpiazzarlo. La pi\u00f9 potente abilit\u00e0 di Kakuzu sta nella manipolazione del chakra: avendo quattro cuori in pi\u00f9, Kakuzu \u00e8 in grado di manipolare il chakra in ognuno di essi, permettendogli di utilizzare tutti i tipi di elementi in attacco. Il tipo di chakra controllato \u00e8 diverso per ognuna delle quattro maschere corrispondenti ai cuori. Le maschere possono anche unirsi a Kakuzu che aumenta, non solo la velocit\u00e0, ma anche la quantit\u00e0 di chakra. Inoltre, grazie alla fibre nere presenti nel suo corpo, Kakuzu \u00e8 in grado di volare o anche solo di planare. Kakuzu ha anche una grande forza fisica ed \u00e8 anche abile nelle strategie, data la sua enorme esperienza in battaglia. \u00c8 doppiato da Takaya Hashi, da Alessandro Zurla.\nKonan.\n \u00e8 una kunoichi del e l'unico membro donna dell'Organizzazione Alba. Viene soprannominata , visto che crea delle vere e proprie ali con la carta e perch\u00e9 \u00e8 la messaggera del capo del Villaggio della Pioggia. Konan ha gli occhi arancioni ed i capelli blu ornati con un fermaglio a forma di fiore e, come Nagato e Yahiko, \u00e8 stata un'allieva di Jiraiya. Ha una particolare ammirazione ed una totale fiducia verso Nagato. Non \u00e8 infatti solo la sua partner, ma sembra anche accettare i suoi ordini in una maniera cos\u00ec assoluta che la sua sottomissione \u00e8 evidente sin dal primo discorso. Nel primo concept ideato dall'autore, Konan appariva con abiti provocanti, un seno davvero prosperoso e una cicatrice sull'ombelico.\nKonan nacque nel Villaggio della Pioggia durante il conflitto fra le Tre Grandi Nazioni. Dopo la morte dei suoi genitori si un\u00ec a Yahiko e salv\u00f2 Nagato da morte certa; pi\u00f9 tardi si allen\u00f2 con Jiraiya insieme agli altri due. Dopo la partenza di Jiraiya, il gruppo fond\u00f2 un'organizzazione il cui obbiettivo era portare la pace senza l'uso della violenza. In seguito, Hanzo, per paura che il gruppo potesse diventare troppo forte, si un\u00ec a Danzo e agli ANBU della Foglia e rap\u00ec Konan. Dopo un lungo scontro, Konan venne salvata da Nagato ma a costo della vita di Yahiko. Dopo la morte di Hanzo e dei suoi familiari, Konan divenne il partner di Nagato nell'Organizzazione Alba. Konan affronta il suo maestro Jiraiya, ma si ritira lasciando il posto a Pain sopraggiunto dopo di lei. In seguito, Konan, insieme a Pain, attacca il Villaggio della Foglia nel tentativo di catturare Naruto. Dopo il sacrificio di Pain, decide di credere anche lei in Naruto a cui affida i sogni di Yahiko e di Nagato, regala un origami a forma di fiore e rivela di voler abbandonare l'Organizzazione Alba. Dopo aver seppellito Yahiko e Nagato, Konan affronta Tobi, determinato a recuperare il Rinnegan di Nagato, morendo alla fine dello scontro.\nKonan possiede l'abilit\u00e0 di scomporre il proprio corpo, compresi i vestiti, in tanti foglietti di carta, che si trasformano in origami seguendo lo schema della rosa che cinge i suoi capelli, quando questo si tramuta da rosa di carta ad una farfalla, anche gli altri fogli seguono il suo esempio. Mostra saper creare delle vere e proprie ali con la carta, divenendo simile a un angelo. Inoltre, la carta di Konan pu\u00f2 diventare anche solida e tagliente come se fosse un'arma o esplosiva come una bomba. Questa tecnica, per\u00f2, \u00e8 vulnerabile al fuoco. \u00c8 inoltre un'ottima stratega. \u00c8 doppiata da Atsuko Tanaka e Tania De Domenico.\nPain.\n, chiamato anche , \u00e8 il capo dell'Organizzazione Alba e possessore del Rinnegan. Da bambino, Nagato era molto gentile e sensibile ed aveva il grande desiderio di proteggere Yahiko e Konan. Il suo sogno, come quello di Yahiko, era quello di riportare la pace nel suo villaggio e nel mondo, ma dopo la morte dell'amico diverr\u00e0 freddo, spietato e calcolatore. Non abbandona comunque il suo sogno di pace, scegliendo tuttavia di portarlo a termine con la violenza, volendo utilizzare il potere dei cercoteri per far s\u00ec che tutti lo utilizzino ed apprendano cosa significa soffrire quando essi lo sentiranno per mano di altri. Disprezza i Grandi Paesi Ninja per aver continuato a farsi guerra coinvolgendo i paesi minori, in particolar modo il suo, portando quindi il vero dolore esclusivamente a coloro che non c'entravano nulla, come lui e la sua famiglia. Kishimoto svilupp\u00f2 una serie di bozze riguardo a Nagato e, infine, aggiunse al personaggio della abilit\u00e0 ispirate chiaramente alla credenza buddhista; infatti le Sei Vie di Pain sono, per esempio, un chiaro riferimento ai sei percorsi buddisti della reincarnazione.\nNagato nacque nel Villaggio della Pioggia durante la Seconda grande guerra ninja. Quando era ancora in fasce, gli venne impiantato il Rinnegan da Madara, poich\u00e9 essendo discendente dei Senju sarebbe stato in grado di utilizzarlo, in quanto necessario per la realizzazione del piano \"occhio di luna\". Dopo la morte dei suoi genitori per mano di due ninja della Foglia, Nagato utilizz\u00f2 inconsciamente per la prima volta il Rinnegan e vendic\u00f2 i familiari. Si un\u00ec a Konan e Yahiko dopo che questi lo avevano trovato mezzo morto per la fame. Insieme a Konan e Yahiko visse per diverso tempo di piccoli furti, fino a quando i tre non incontrarono Jiraiya, decidendo di farsi allenare per ottenere un potere in grado di cambiare la sorte del Villaggio della Pioggia. Jiraiya accett\u00f2 di addestrarli e, dopo tre anni insieme, il maestro torn\u00f2 a Konoha. Dopo la partenza di Jiraiya, il gruppo fond\u00f2 l'Organizzazione Alba il cui obiettivo era portare la pace nel Villaggio della Pioggia. In seguito Hanzo la Salamandra, il capo del Villaggio della Pioggia, per paura che il gruppo potesse tentare un colpo di Stato, si alle\u00f2 con Danzo e con gli ANBU della Foglia, prendendo Konan come ostaggio e causando la morte di Yahiko. Per la disperazione, liber\u00f2 i pieni poteri del Rinnegan evocando la , uccidendo tutti gli avversari ad eccezione di Hanzo e Danzo. Dopo aver preso il soprannome di Pain, uccise Hanzo, i suoi familiari e tutti coloro che avevano avuto relazioni con lui, facendo terra bruciata della fazione opposta. Divenne cos\u00ec il nuovo leader della Pioggia e, sotto suggerimento di Tobi, raggrupp\u00f2 numerosi ninja traditori dei vari villaggi con l'intento di formare una squadra di potenti mercenari. Nel prosieguo delle azioni dell'organizzazione, Nagato rimane nell'ombra finch\u00e9 il suo maestro Jiraiya non si infiltra nel Villaggio della Pioggia per scoprire l'identit\u00e0 del vero leader dell'Organizzazione Alba. Nagato, ormai soggiogato dall'odio e dal desiderio di cambiare il mondo, non ascolta il suo maestro e lo uccide dopo un violento combattimento, muovendosi poi all'attacco di Konoha nel tentativo di catturare Naruto.\nDopo aver distrutto il villaggio con un violentissimo Shinra Tensei, affronta Naruto in un lunghissimo scontro nel quale il giovane ninja riesce a distruggere tutti i suoi sei corpi. Naruto lo convince a cambiare opinione sul concetto di pace, ricordandogli gli insegnamenti di Jiraiya. Nagato decide, cos\u00ec, di credere in Naruto e, dopo aver riposto i suoi sogni in lui, resuscita, a costo della sua vita, i ninja che aveva ucciso durante l'attacco al villaggio. Il suo corpo viene seppellito da Konan nel Villaggio della Pioggia accanto a quello di Yahiko. In seguito, la sua tomba verr\u00e0 profanata da Obito, il quale sottrae dal suo corpo il Rinnegan, per poi impiantarselo nell'occhio sinistro. In questa stessa occasione Obito rivela l'appartenenza di Nagato al clan Uzumaki. Nagato viene resuscitato durante la quarta grande guerra ninja tramite la Tecnica della Resurrezione di Kabuto Yakushi. Affronta, cos\u00ec, Naruto e Killer Bee, e grazie ai suoi poteri riuniti in un solo corpo li mette in seria difficolt\u00e0. I due vengono salvati da Itachi, liberatosi dal controllo di Kabuto grazie all'occhio di Shisui Uchiha, che in seguito sigilla Nagato in un'illusione eterna tramite la del proprio Susanoo.\nNagato possiede l'abilit\u00e0 innata chiamata Rinnegan, ritenuta l'abilit\u00e0 oculare pi\u00f9 potente in assoluto. Con questi occhi \u00e8 possibile utilizzare tutti e cinque le alterazioni delle propriet\u00e0 del chakra e tutte le manipolazioni della forma, di conseguenza si \u00e8 in grado di utilizzare potenzialmente tutte le tecniche ninja esistenti. A causa dell'indebolimento del suo corpo dovuto all'evocazione della Statua Diabolica durante lo scontro con Hanzo, Nagato ha diviso i suoi poteri in sei corpi di persone decedute: le Sei Vie di Pain. Tutti i corpi hanno il Rinnegan e i capelli arancioni; inoltre ogni corpo possiede dei piercing che hanno la funzione di ricettori di chakra, attraverso cui Nagato trasferisce il suo chakra e li comanda. Oltre a questo, le sei vie hanno la capacit\u00e0 di resuscitare ogni volta che Nagato lo desidera e sono collegati per quanto riguarda il campo visivo. Alcuni poteri sono tuttavia utilizzabili solo dal corpo originale di Nagato, come , tramite il quale pu\u00f2 riportare in vita i morti. Dopo la sua morte, quando Kabuto Yakushi lo resuscita, Nagato si dimostra in grado di saper utilizzare tutte e sei le tecniche di Pain nel suo corpo. Tali tecniche dimostrano una potenza ed un'efficacia maggiore a quella delle sei vie. Pain \u00e8 doppiato da Ken'y\u016b Horiuchi e in italiano da Marco Zanni (ep. 1-18), Luca Semeraro (ep. 80-155) e Davide Albano (ep. 157+); Nagato \u00e8 doppiato da Junpei Morita e in italiano da Simone Lupinacci (da bambino), Claudio Beccari (ep. 165-278) e Francesco Venditti (ep. 298+).\nMondo dei Deva.\nIl \u00e8 ottenuto dal corpo di Yahiko e proprio per questo, \u00e8 la forma preferita di Pain per interagire con gli altri membri dell'Organizzazione Alba nei rituali di sigillo delle forze portanti. Pain controlla questo corpo durante lo scontro con Jiraiya, durante la cattura di Utakata nell'anime, durante lo scontro con Kakashi, durante l'esecuzione dello Shinra Tensei, ed infine nello scontro con Naruto. In questa occasione, dopo la sconfitta degli altri corpi, affronta Naruto trasformato nella volpe a sei code e, in seguito, viene sconfitto dalla forza portante tramite un Rasengan.\nIl Mondo dei Deva possiede diverse abilit\u00e0. Ha la capacit\u00e0 di utilizzare l'alterazione delle propriet\u00e0 del chakra di elemento acqua come Yahiko quando era in vita e grazie ad esso di rilevare i movimenti ed i livelli del chakra, attrarre e respingere oggetti o persone nello spazio che lo circonda. Questo corpo ha a disposizione, inoltre, una tecnica ulteriore, il , tecnica che per essere utilizzata richiede necessariamente la presenza del Mondo dei Deva sufficientemente vicina a Nagato in quanto necessita di moltissimo chakra. Tale tecnica crea una piccola sfera nera, che viene poi scagliata in cielo. Essa si blocca sopra un determinato punto, specificato dall'utilizzatore mentalmente, ed attira verso di s\u00e9 tutto ci\u00f2 che sta al di sotto del punto prestabilito, tranne egli stesso, formando la luna di detriti.\nMondo degli Asura.\nIl \u00e8 ottenuto dal corpo di un mercenario presumibilmente appartenente al Villaggio della Sabbia, in quanto lo si vede usare la Tecnica del marionettista. Pain controlla questo corpo durante lo scontro con Jiraiya, durante la cattura di Utakata nell'anime, durante lo scontro con Kakashi ed infine nello scontro con Naruto. In quest'ultima occasione \u00e8 la prima via a essere distrutta in mille pezzi con un Rasengan da Naruto Uzumaki.\nLa sua capacit\u00e0 si basa nel modificare il suo corpo con parti meccaniche o artificiali. Sotto il mantello, il corpo ha un funzionamento interno completamente robotizzato e un aspetto disumano: ha sei braccia, tre volti, ognuno con una diversa emozione in modo simile all'Ashura dalla mitologia buddhista, e, dentro di s\u00e9, una lama dentata che pu\u00f2 estroflettere e utilizzare come una coda, Egli pu\u00f2 inoltre sparare uno dei suoi avambracci sinistri, lanciare dei missili da un suo braccio destro, aprire la sua testa per rilasciare una gigantesca esplosione ed estendere a piacimento la sua lunga coda seghettata; dispone anche di un vasto assortimento di lame e borchie nelle mani e ha dei propulsori sotto i piedi per muoversi pi\u00f9 velocemente.\nMondo Umano.\nIl \u00e8 il corpo appartenente ad un ninja del Villaggio della Cascata. Pain controlla questo corpo durante lo scontro con Jiraiya nel quale rimane acceccato dal ninja leggendario. In seguito viene controllato da Pain durante la cattura di Utakata nell'anime, durante lo scontro con i ninja della Foglia. In questa occasione si ripresenta con nuovi occhi e tiene in ostaggio Shizune. Leggendo la sua mente, scopre che Naruto Uzumaki si trova sul monte Myoboku e lo comunica al Mondo Divino. In seguito affronta Naruto, ma viene ucciso da quest'ultimo tramite un Rasenshuriken, perch\u00e9 si \u00e8 sacrificato per salvare il Mondo Animale.\nQuesto corpo \u00e8 in grado di leggere la mente ponendo la mano sulla testa dei nemici al fine di estrarre informazioni; conseguentemente, la vittima muore.\nMondo Animale.\nIl \u00e8 il corpo di un ninja appartenente al clan Fuma che, in passato, venne ferito sulla fronte da Jiraiya. Pain utilizza questo corpo proprio nello scontro con il Ninja Leggendario dal quale per\u00f2 viene ucciso.. Il suo corpo viene portato al Villaggio della Foglia per essere esaminato. Dopo la morte del primo corpo, Nagato lo sostituisce ed utilizza il corpo di una giovane donna. Viene utilizzato da Pain durante la cattura di Utakata nell'anime e, infine, durante lo scontro con Naruto nel quale viene sconfitto. Entrambi i corpi hanno la stessa capacit\u00e0 di utilizzare la . Essi sono in grado di evocare una vastissima gamma di animali di dimensioni gigantesche: tori, cani, uccelli, rinoceronti, millepiedi, granchi e camaleonti. La particolarit\u00e0 rispetto ad altre evocazioni \u00e8 che gli animali evocati hanno peculiarit\u00e0 uniche: ad esempio, il camaleonte evocato pu\u00f2 rendersi invisibile mentre il cane ha la capacit\u00e0 di autoreplicarsi potendo, se necessario, riunire i cloni in un unico animale. Tutte queste evocazioni hanno in comune il Rinnegan ed i recettori di chakra comuni alle sei vie, quindi, permettono di ampliare ulteriormente il campo visivo di Nagato. Tale corpo pu\u00f2 evocare anche esseri umani fungendo da teletrasportatore. L'evocatore pu\u00f2 anche richiamare oggetti per difendersi, come la statua di un panda che viene usata nello scontro con Jiraiya.\nDoppiato da Tiziana Martello (corpo femminile)\nMondo dei Preta.\nIl \u00e8 il corpo di un ninja del Villaggio dell'Erba. Pain lo controlla durante lo scontro con Jiraiya, durante la cattura di Utakata nell'anime e durante lo scontro con Naruto, dal quale viene sconfitto quando viene tramutato in un rospo di pietra dopo aver assorbito troppo il chakra eremitico. Ha la capacit\u00e0 di assorbire qualunque tipo di Arte Magica avversaria e, pi\u00f9 in generale, il chakra altrui (questo per\u00f2 solo a contatto diretto).\nMondo Naraka.\nIl \u00e8 un ninja di un villaggio sconosciuto. Pain lo controlla durante lo scontro con Jiraiya, durante la cattura di Utakata nell'anime e durante lo scontro con Naruto, dal quale viene sconfitto. La tecnica a lui prerogativa consiste nel materializzare il , una gigantesca testa di demone dotato di Rinnegan e portante sulla fronte il kanji , che sporge dal terreno avvolta in fiamme nere. Utilizzata sia a scopi offensivi che per raccogliere informazioni, il demone apre la bocca rilasciando una sorta di braccio che tira fuori un'apparizione di energia vitale dalla vittima, sotto forma di lingua allargata. Coloro che assistono alla scena non sono in grado di vedere il demone. Inoltre, sempre grazie a tale demone, questo corpo ha la capacit\u00e0 di resuscitare i morti."}
{"id": "508087", "revid": "14002", "url": "https://it.wikipedia.org/wiki?curid=508087", "title": "Diocesi di Valencia", "text": ""}
{"id": "508093", "revid": "226458", "url": "https://it.wikipedia.org/wiki?curid=508093", "title": "Cantone di Gap-Campagne", "text": "Il Cantone di Gap-Campagne era una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Gap e i comuni di:"}
{"id": "508094", "revid": "2175", "url": "https://it.wikipedia.org/wiki?curid=508094", "title": "Cantone di Gap-Campagna", "text": ""}
{"id": "508095", "revid": "226458", "url": "https://it.wikipedia.org/wiki?curid=508095", "title": "Cantone di Gap-Centre", "text": "Il Cantone di Gap-Centre era una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Gap."}
{"id": "508096", "revid": "2175", "url": "https://it.wikipedia.org/wiki?curid=508096", "title": "Cantone di Gap-Centro", "text": ""}
{"id": "508097", "revid": "226458", "url": "https://it.wikipedia.org/wiki?curid=508097", "title": "Cantone di Gap-Nord-Est", "text": "Il Cantone di Gap-Nord-Est era una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Gap."}
{"id": "508098", "revid": "254059", "url": "https://it.wikipedia.org/wiki?curid=508098", "title": "Via delle Bocchette", "text": "Il Sentiero delle Bocchette \u00e8 un sentiero attrezzato situato nel gruppo delle Dolomiti di Brenta, ed \u00e8 forse la pi\u00f9 famosa via in alta quota di tutte le Dolomiti.\nSuddiviso in cinque tratti, si estende attraverso le caratteristiche cenge, tipiche delle Dolomiti di Brenta.\nOffre la possibilit\u00e0 a tutti gli appassionati con un minimo di esperienza di godere dello spettacolo delle montagne del Gruppo del Brenta ad un'altezza superiore ai 2500 metri.\nCaratterisitche.\nLa \"Via delle Bocchette\" \u00e8 un insieme di sentieri e vie ferrate che, sfruttando le caratteristiche cenge, attraversa il gruppo di Brenta da nord a sud, collegando i rifugi e le svariate valli.\nIl percorso non segue il filo di cresta bens\u00ec attraversa le verticali pareti dolomitiche attraverso gli stretti valichi, ovvero le cosiddette \u201cbocche\u201d che ne danno il nome.\nSi tratta di un percorso conosciuto in tutto il mondo.\nStoria.\nSebbene gi\u00e0 a fine '800 si cominci\u00f2 a pensare come rendere pi\u00f9 semplice l'accesso alle montagne e nel 1926 Pino Prati scrisse nella sua guida della possibilit\u00e0 di collegare le bocchette del Brenta, i primi a considerare seriamente la realizzazione di questo percorso furono nel 1932 Giovanni Strobele, segretario della SAT e Arturo Castelli, gestore del Rifugio Pedrotti.\nL'idea era quella di realizzare un sentiero che, pur rimanendo in quota sfruttando le caratteristiche cenge, permettesse di collegare i vari rifugi del Brenta nonch\u00e9 aprisse alla traversata dell'intero gruppo.\nL'obiettivo che si prefissava l'intero progetto consisteva nel permettere anche ai semplici escursionisti di visitare luoghi che fino a quel momento, per via delle elevate difficolt\u00e0 tecniche, erano raggiungibili solo da forti alpinisti.\nLa realizzazione del tracciato consisteva sostanzialmente nel collegare le numerose cenge, cosa che avvenne dapprima a mano e in seguito usando compressori o esplosivo.\nCome nelle attuali vie ferrate, la sicurezza veniva garantita da corda metallica, gradini e scale di ferro. \nIl progetto inizialmente prevedeva la costruzione della via ferrata solo nel tratto centrale del gruppo (quello che attualmente ha la definizione SOIUSA di \"Gruppo centrale di Brenta\"): lungo queste montagne i tratti di ferrata portano per l'appunto nel nome il termine \"Bocchette\".\nLa \"via ferrata delle Bocchette Centrali\" fu realizzata nell'arco di vent'anni tra il 1937 e il 1957 mentre nel 1969 fu inaugurata la \"via ferrata delle Bocchette Alte\".\nA queste si aggiunse la \"via ferrata Benini\", realizzata in forma privata tra il 1970 e il 1972 e subito dopo ceduta alla SAT.\nPer quanto riguarda gli altri tratti, nel 1933 venne realizzato il \"Sentiero dell'Ideale\" (leggermente diversa dall'attuale \"via ferrata dell'Ideale\") e, subito dopo la guerra nel 1946, veniva inaugurata la \"via ferrata Castiglioni\".\nQuindi, nel 1950, veniva attrezzata la \"via ferrata Brentari\", che sostituiva in parte il tracciato del Sentiero dell'Ideale.\nQuasi tutti i tratti della parte centrale di questo percorso (\"Bocchette Alte\" e \"Bocchette Centrali\") sono intitolati a grandi alpinisti del passato, nell'ordine: Otto Gottstein, Carla Benini de Stanchina, Bartolomeo Figari, Arturo Carlo Quintavalle, Mario Coggiola, Maria Foresti e Carlo Garbari.\nItinerario.\nIl primo tratto della Via delle Bocchette \u00e8 il \"Sentiero A. Benini\" di media difficolt\u00e0, che aggira Cima Grost\u00e8, Cima Falkner e Cima Sella.\nIl tratto attrezzato parte poco dopo il Passo del Grost\u00e8 e raggiunge la Bocca di Tuckett.\nSi attraversano la Bocchetta dei Camosci, la Bocchetta Alta di Vallesinella.\nDalla Bocca di Tuckett partono le \"Bocchette Alte\", il tratto pi\u00f9 lungo e impegnativo dell'intero percorso che si snoda principalmente lungo l'imponente massiccio di Cima Brenta.\nSi attraversano la Bocca di Tuckett, la Bocca Alta, la Bocca Bassa dei Massodi e Bocca degli Armi.\nIn questo tratto \u00e8 presente la caratteristica \"scala degli amici\", esposta e lunga circa 30 metri.\nSeguono le \"Bocchette Centrali\", il tratto di maggiore interesse paesaggistico che supera la Torre di Brenta, gli Sfulmini, il Campanile Alto, il Campanile Basso e Cima Brenta Alta, nel cuore del gruppo.\nSi attraversano la Bocca degli Armi, la Bocca del Campanile Basso e Bocca di Brenta.\nDopo un tratto di sentiero di avvicinamento inizia il \"Sentiero O. Brentari\" che attraversa parte del massiccio di Cima Tosa: in particolare permette la calata dalla Sella della Tosa fino alla Vedretta d'Ambiez.\nInfine il \"Sentiero dell'Ideale\" aggira la seconda met\u00e0 di Cima Tosa e Cima d'Ambiez, nella sezione meridionale del Gruppo di Brenta.\nQuesto sentiero permette di attraversare Bocca d'Ambiez e la Bocchetta dei Camosci.\nIn alternativa il \"Sentiero E. Castiglioni\" aggira Cima d'Ambiez da sud, attraversando la Bocchetta dei Due Denti.\nL'itinerario, se percorso da nord verso sud, pu\u00f2 essere riassunto nella seguente tabella."}
{"id": "508099", "revid": "226458", "url": "https://it.wikipedia.org/wiki?curid=508099", "title": "Cantone di Gap-Nord-Ovest", "text": "Il Cantone di Gap-Nord-Ovest era una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Gap."}
{"id": "508102", "revid": "226458", "url": "https://it.wikipedia.org/wiki?curid=508102", "title": "Cantone di Gap-Sud-Est", "text": "Il Cantone di Gap-Sud-Est era una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Gap."}
{"id": "508103", "revid": "226458", "url": "https://it.wikipedia.org/wiki?curid=508103", "title": "Cantone di Gap-Sud-Ovest", "text": "Il Cantone di Gap-Sud-Ovest era una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Gap."}
{"id": "508106", "revid": "226458", "url": "https://it.wikipedia.org/wiki?curid=508106", "title": "Cantone di La B\u00e2tie-Neuve", "text": "Il Cantone di La B\u00e2tie-Neuve era una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "508107", "revid": "27723", "url": "https://it.wikipedia.org/wiki?curid=508107", "title": "Asteroide Mars-crosser", "text": ""}
{"id": "508108", "revid": "984922", "url": "https://it.wikipedia.org/wiki?curid=508108", "title": "Cantone di Laragne-Mont\u00e9glin", "text": "Il Cantone di Laragne-Mont\u00e9glin \u00e8 una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 13 comuni. Dal 1\u00ba gennaio 2016 per effetto della fusione di tre comuni il numero \u00e8 passato a 11.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 13, poi ridottisi a 11 dal 1\u00ba gennaio 2016 a seguito della fusione dei preesistenti comuni di Antonaves, Ch\u00e2teauneuf-de-Chabre e Ribiers nel nuovo comune di Val-Bu\u00ebch-M\u00e9ouge:"}
{"id": "508110", "revid": "226458", "url": "https://it.wikipedia.org/wiki?curid=508110", "title": "Cantone di Orci\u00e8res", "text": "Il Cantone di Orci\u00e8res era una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "508111", "revid": "1543377", "url": "https://it.wikipedia.org/wiki?curid=508111", "title": "Distretto di Mal\u00ebsi e Madhe", "text": " \nIl distretto di Mal\u00ebsi e Madhe (in albanese: \"Rrethi i Mal\u00ebsis\u00eb s\u00eb Madhe\") era uno dei 36 distretti amministrativi dell'Albania. Era il pi\u00f9 settentrionale dei distretti del paese e faceva parte della prefettura di Scutari, il suo capoluogo era la citt\u00e0 di Koplik.\nLa riforma amministrativa del 2015 ha ricompreso il territorio dell'ex distretto nel comune di Mal\u00ebsi e Madhe, di nuova istituzione.\nGeografia antropica.\nSuddivisioni amministrative.\nIl distretto comprendeva un comune urbano e 5 comuni rurali."}
{"id": "508112", "revid": "287204", "url": "https://it.wikipedia.org/wiki?curid=508112", "title": "Associazione Sportiva Roma 2005-2006", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 2005-2006.\nStagione.\nPer la stagione 2005-06, dopo la fallimentare annata precedente, \u00e8 scelto Spalletti. In campionato, tra la 17\u00aa e la 27\u00aa giornata, sono conseguite 11 vittorie consecutive: la penultima di queste \u00e8 \"macchiata\" dal grave infortunio del capitano Totti. La settimana seguente, arriva il successo anche nel derby (2-0). Eliminata negli ottavi di Coppa UEFA, la Roma perde ancora la finale di Coppa Italia con l'.\nIl quinto posto finale \u00e8 rivalutato, alla luce delle sentenze di Calciopoli: le penalizzazioni di e fanno salire i giallorossi in seconda posizione, con accesso alla Champions League.\nMaglie e sponsor.\nLo sponsor tecnico \u00e8 Diadora, lo sponsor ufficiale \u00e8 Mazda. La prima divisa \u00e8 costituita da maglia rossa, pantaloncini bianchi e calzettoni neri, tutti con dettagli gialli e neri. In trasferta i Lupi usano una divisa costituita da maglia bianca, pantaloncini bianchi, calzettoni bianchi, con dettagli gialli e neri. Come terza divisa viene usato un kit costituito da maglia gialla, pantaloncini neri e calzettoni gialli. In UEFA Champions League viene usata in casa una divisa bianca con decorazioni giallorosse, mentre in Coppa Italia la stessa divisa \u00e8 verde. I portieri usano tre divise: una nera, una grigia e una oro, tutte con dettagli giallorossi.\nRosa.\nDi seguito la rosa.&lt;ref name=\"Rosa AS Roma - Saison 05/06\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche dei giocatori.\nA completamento dei dati si deve tener conto di un'autorete a favore dei giallorossi nella partita di Coppa UEFA con il "}
{"id": "508113", "revid": "226458", "url": "https://it.wikipedia.org/wiki?curid=508113", "title": "Cantone di Orpierre", "text": "Il Cantone di Orpierre era una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "508118", "revid": "226458", "url": "https://it.wikipedia.org/wiki?curid=508118", "title": "Cantone di Ribiers", "text": "Il Cantone di Ribiers era una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "508119", "revid": "226458", "url": "https://it.wikipedia.org/wiki?curid=508119", "title": "Cantone di Rosans", "text": "Il Cantone di Rosans era una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "508120", "revid": "984922", "url": "https://it.wikipedia.org/wiki?curid=508120", "title": "Cantone di Saint-Bonnet-en-Champsaur", "text": "Il Cantone di Saint-Bonnet-en-Champsaur \u00e8 una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 27 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 27:"}
{"id": "508121", "revid": "1442080", "url": "https://it.wikipedia.org/wiki?curid=508121", "title": "Distretto di Mallakast\u00ebr", "text": " \nIl distretto di Mallakast\u00ebr (in albanese: \"Rrethi i Mallakastr\u00ebs\", \"Malacastra\") era uno dei 36 distretti amministrativi dell'Albania.\nLa riforma amministrativa del 2015 ha ricompreso il territorio dell'ex distretto nel comune di Mallakast\u00ebr, di nuova istituzione.\nGeografia antropica.\nSuddivisioni amministrative.\nIl distretto comprendeva un comune urbano e 8 comuni rurali.\nNote.\n "}
{"id": "508122", "revid": "767487", "url": "https://it.wikipedia.org/wiki?curid=508122", "title": "Cantone di Le D\u00e9voluy", "text": "Il Cantone di Le D\u00e9voluy era una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il solo comune di Le D\u00e9voluy.\nPrecedentemente alla costituzione del comune di Le D\u00e9voluy del 1\u00ba gennaio 2013 era denominato cantone di Saint-\u00c9tienne-en-D\u00e9voluy ed era costituito dai comuni, poi soppressi, di:"}
{"id": "508124", "revid": "466539", "url": "https://it.wikipedia.org/wiki?curid=508124", "title": "Else Fischer", "text": "Biografia.\nFu la prima moglie di Ingmar Bergman, dal 1943 al 1946, diede alla luce una figlia, Lena, futura scrittrice. Dopo il divorzio, pass\u00f2 il resto della sua vita come coreografa."}
{"id": "508125", "revid": "226458", "url": "https://it.wikipedia.org/wiki?curid=508125", "title": "Cantone di Saint-Firmin", "text": "Il Cantone di Saint-Firmin era una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "508126", "revid": "1543377", "url": "https://it.wikipedia.org/wiki?curid=508126", "title": "Superman Returns", "text": "Superman Returns \u00e8 un film del 2006 diretto da Bryan Singer. Il film ha come protagonista il personaggio dei fumetti DC Comics Superman, ed \u00e8 un omaggio alla precedente saga cinematografica sviluppatasi tra il 1978 e il 1987. Pur essendo ambientata nell'epoca contemporanea, la trama della pellicola \u00e8 infatti un ideale seguito di quella di \"Superman II\" (1980), ignorando gli eventi dei due film successivi. Il film \u00e8 interpretato da Brandon Routh nel ruolo di Clark Kent/Superman, Kate Bosworth nel ruolo di Lois Lane, Kevin Spacey nel ruolo di Lex Luthor. Nel cast anche Frank Langella, Sam Huntington, James Marsden, Parker Posey e Eva Marie Saint. Marlon Brando, deceduto nel 2004, riprende il ruolo di Jor-El attraverso immagini di archivio inedite.\n\"Superman Returns\" \u00e8 stato un buon successo al botteghino e lodato dalla critica, che ne ha apprezzato la sceneggiatura, lo stile nostalgico e gli effetti speciali. Tuttavia, la Warner Bros., rimasta delusa dall'incasso al botteghino internazionale, ha finito per cancellare il sequel del film, previsto per l'estate del 2009. La serie di film di Superman ha avuto un reboot nel 2013 con \"L'uomo d'acciaio\" di Zack Snyder, con Henry Cavill come Superman.\nTrama.\nSuperman \u00e8 scomparso da circa 5 anni, alla ricerca del suo pianeta natale Krypton, di cui alcuni astronomi sembravano aver trovato traccia nel cosmo.\nIn una lussuosissima casa alla periferia di Metropolis, Gertrude Vanderworth detta le sue ultime volont\u00e0 al suo amante, che lei stessa ha aiutato ad uscire di prigione: Lex Luthor. Luthor si ritrova cos\u00ec erede universale di un'immensa fortuna e di un grandioso yacht, che utilizza per raggiungere al Polo Nord la Fortezza della solitudine, dove Kal-El un tempo era solito ritirarsi per brevi periodi. Grazie ai cristalli che lui stesso aveva imparato ad utilizzare e ai consigli del ricordo di Jor-El, padre di Superman, scopre ogni segreto dell'avanzatissima tecnologia di Krypton.\nNel frattempo Superman, grazie a una navicella forgiata dalla medesima tecnologia dei cristalli, fa ritorno alla fattoria di Smallville, dove vive la sua anziana madre terrestre Martha Kent, a cui spiega che, nonostante le sue ricerche, non ha trovato nessun altro sopravvissuto di Krypton e per questo ha deciso di tornare alla sua vita di sempre e di assumere nuovamente l'identit\u00e0 di Clark Kent.\nTornato al Daily Planet e al suo vecchio lavoro, per\u00f2, scopre una cosa che gli cambia la vita: il suo antico amore, Lois Lane, convive da tempo con un uomo, Richard White, nipote del direttore del giornale Perry White. Inoltre, i due hanno persino un figlio, Jason. Infine, Clark scopre che Lois ha vinto il Premio Pulitzer per un articolo intitolato \"Perch\u00e9 il mondo non ha bisogno di Superman\", scritto in sua assenza. Nel frattempo, Lois \u00e8 impegnata in un servizio su uno speciale aereo progettato per i viaggi spaziali e per il trasporto dello shuttle.\nIn quel momento Luthor \u00e8 tornato a villa Vanderworth e per dimostrare ai suoi scagnozzi l'efficacia della tecnologia kryptoniana, getta un microframmento di cristallo nell'acqua di un grande plastico della citt\u00e0. L'effetto \u00e8 devastante e oltre a creare un enorme cristallo che distrugge il modellino e parte della stanza, provoca un black-out totale in tutta la contea. Questo manda in tilt il sistema di lancio dell'aereo su cui si trova Lois, impedendo allo shuttle di sganciarsi e incendiando l'alettone posteriore dell'aereo. Superman interviene a sorpresa, salvando lo shuttle e facendo atterrare l'aeroplano in uno stadio di baseball, acclamato dalla folla e lasciando attonita Lois.\nIl giorno dopo, Superman \u00e8 al centro di tutti i notiziari del pianeta e delle prime pagine dei quotidiani. Lois, per\u00f2, memore dei suoi trascorsi con l'ultimo figlio di Krypton (nonostante abbia dimenticato buona parte degli eventi narrati in \"Superman II\"), cerca in tutti i modi di evitare di doversi occupare ancora di lui.\nLuthor, una volta saputo del ritorno del suo arcinemico alieno, decide di rubare una pietra contenente kryptonite, la sostanza letale a tutti i kryptoniani, dal museo di Metropolis.\nClark, Lois, Richard e Jimmy Olsen, in compagnia di Jason, stanno lavorando al giornale, quando Lois si assenta per fumare una sigaretta di nascosto. Clark ne approfitta per presentarsi a Lois come Superman in privato. Lui le spiega le sue ragioni sul perch\u00e9 abbia abbandonato la Terra (e soprattutto lei) per cos\u00ec tanto tempo. Dopo un dialogo piuttosto nervoso e un lungo volo come ai vecchi tempi, Lois sembra accettare parzialmente le sue scuse, facendo per\u00f2 capire all'Uomo del Domani che ormai lei si \u00e8 fatta un'altra vita senza di lui.\nLois continua, ad insaputa di Perry White, ad indagare sul black-out. Seguendo il suo incosciente spirito d'iniziativa, finisce sullo \"yacht\" \"Gertrude\", di propriet\u00e0 di Lex Luthor, il quale approfitta del fortuito incontro per rapire lei e Jason. Qui Lex rivela il suo piano: usare i cristalli della fortezza della solitudine di Superman e creare un gigantesco continente KRIPTONIANO, anche a costo di distruggere gli Stati Uniti e uccidere miliardi di persone pur di piazzarci al loro posto il continente, al fine di vendere i terreni e farci costruire nuove propriet\u00e0 vendendole ai migliori offerenti e guadagnare soldi a palate. E per fermare Superman, si \u00e8 procurato un grandissimo pezzo di kryptonite, davanti al quale Jason, come lo stesso Luthor nota, sembra reagire in maniera molto strana.\nLois e Jason sono prigionieri di Luthor. Lois riesce a spedire al Planet un fax su cui ha scritto parzialmente le coordinate dove si trova lo yacht, causando, per\u00f2, l'ira di uno degli scagnozzi di Luthor. Improvvisamente Jason, per salvare la madre, scaglia un pianoforte contro il criminale, uccidendolo e cominciando a far pensare alla madre che il vero padre del bambino possa non essere Richard (Lois non ricorda di essere stata con Kal-El in \"Superman II\").\nRichard e Clark ricevono il fax di Lois e intuiscono che cosa le cifre scritte sul foglio significhino. Richard, pilota provetto, decolla verso la nave e lo stesso fa Clark/Superman, ma nel frattempo lo spietato Lex Luthor ha gi\u00e0 messo in atto il suo piano, lanciando un cristallo kryptoniano arricchito di kryptonite in mare. La reazione, che fa espandere il cristallo a dismisura, rischia subito di radere al suolo Metropolis e solo l'intervento di Superman evita vittime. Nel frattempo Richard ha raggiunto la nave e trovato Lois e Jason, ma un pezzo dell'enorme continente che sta nascendo spezza in due lo yacht, finendo per imprigionarvi i tre dentro la nave che affonda. Superman interviene e libera Lois e famiglia, e si reca sulla nuova isola per fermare Luthor.\nSuperman, per\u00f2, giunto sull'isola, inizia a perdere i suoi poteri a causa della kryptonite e Luthor e la sua banda hanno gioco facile: il supereroe viene pestato a sangue e, dopo essere stato pugnalato da Luthor con un pezzo di kryptonite, cade dalla scogliera e rischia di annegare. Sembra finita, ma fortunatamente Lois e famiglia sono tornati indietro, intuendo il pericolo. Lois salva Superman e asporta la maggior parte del materiale radioattivo; nonostante le ferite, l'uomo d'acciaio vuole completare la sua missione, e torna indietro per fermare il diabolico piano di Luthor.\nSuperman cos\u00ec inizia a sollevare l'enorme isola formata dal cristallo, e Luthor e Kitty riescono a salvarsi; invece gli scagnozzi muoiono schiacciati. Superman porta l'isola nello spazio con un enorme sforzo (accentuato anche dai residui di kryptonite sia nel suo corpo sia nell'isola) che gli costa quasi la vita. Luthor, essendo riuscito a salvarsi, rimane intrappolato in un'isola deserta. Sventata la minaccia, Superman precipita nel Centennial Park di Metropolis. Rimane sospeso tra la vita e la morte per alcuni giorni, ma i medici riescono ad estrargli i rimasugli di kryptonite dal corpo, permettendo all'eroe di salvarsi. Poco dopo Superman si reca a casa di Lois nella camera di Jason e rivela di essere il suo vero padre dicendogli \"Tu vedrai la mia vita attraverso i tuoi occhi; il figlio diventa padre e il padre diventa figlio\" (la stessa frase che disse Jor-El a Kal-El prima che il figlio partisse per la Terra). Poco dopo anche Lois vede Superman e l'eroe gli promette che si rivedranno.\nProduzione.\nNel marzo del 2004, la Warner Bros. era impegnata con la pre-produzione di \"Superman: Flyby\" ed ingaggi\u00f2 J.J. Abrams per scrivere una sceneggiatura. La trama era un ritorno alle origini che mostrava la guerra civile su Krypton, l'incarcerazione e suicidio di Jor-El, la morte e la resurrezione di Clark Kent/Superman e la sconfitta di malvagi kryptoniani giunti sulla Terra, con la decisione infine di tornare al suo pianeta natale. Brett Ratner e McG vennero scritturati per dirigere il film, ma entrambi rifiutarono.\nIl regista e il produttore Bryan Singer concep\u00ec l'idea di \"Superman Returns\" mentre stava lavorando a \"X-Men 2\" (2003). Singer present\u00f2 l'idea a Lauren Shuler Donner e al marito Richard Donner, regista di \"Superman\" (1978). Donner fu d'accordo con le idee proposte da Singer e diede la sua approvazione al progetto. Dopo che il progetto di \"Superman: Flyby\" venne bloccato, la Warner avvicin\u00f2 Singer per esporre l'idea di \"Superman Returns\", prima della partenza del regista per la sua vacanza alle Hawaii insieme agli sceneggiatori di \"X-Men 2\", Michael Dougherty e Dan Harris. Con loro, Singer cominci\u00f2 a delineare il suo film su Superman e, a luglio 2004, firm\u00f2 per dirigere la nuova pellicola dedicata all'Uomo d'Acciaio, abbandonando, dunque, \"X-Men - Conflitto finale\", terzo capitolo sulla saga degli X-Men, che venne affidato a Brett Ratner, che a sua volta aveva abbandonato il progetto del \"quinto\" Superman. Visto che non aveva mai letto fumetti su Superman, Singer guard\u00f2 il primo Superman di Richard Donner, rimanendone molto influenzato.\nCast.\nGli altri membri del cast sono Tristan Lake Leabu nel ruolo di Jason White, il figlio di Lois Lane e Superman; Frank Langella nel ruolo di Perry White, il direttore del \"Daily Planet\", ruolo per il quale fu considerato originariamente Hugh Laurie; Sam Huntington \u00e8 Jimmy Olsen, Eva Marie Saint \u00e8 Martha Kent, e Kal Penn interpreta uno degli uomini al servizio di Luthor.\nSviluppo.\nFinanziato sia dalla Warner Bros. che dalla Legendary Pictures, la pre-produzione del film part\u00ec a novembre 2004. Nel febbraio 2005, Dougherty e Harris conclusero sei bozze della sceneggiatura. Le prime versioni dello script contenevano riferimenti agli attentati dell'11 settembre, ma questi vennero rimossi subito dopo.\nIl budget per la realizzazione del film fu, inizialmente, di 185 milioni di dollari, poi aumentato a 209 milioni. La Warner Bros. aveva considerato la possibilit\u00e0 di girare il film nei Warner Roadshow Studios in Australia dove, una volta terminate le riprese, avrebbero aperto un parco a tema dedicato a Superman, ma l'idea venne scartata in quanto ritenuta troppo costosa. I set cominciarono ad essere costruiti a gennaio 2005. Per non destare troppa attenzione da parte della popolazione, il set riportava come indicazione che le riprese erano destinate ad un film dal titolo \"Red Sun\". Le riprese di Superman Returns sono iniziate il 16 marzo 2005 e sono terminate a settembre 2005 si sono svolte in Australia ai Fox Studios Australia, New York e in California a Los Angeles.\n\"Superman Returns\" \u00e8 il primo film a essere quasi interamente girato con la Genesis camera, una innovativa macchina da presa digitale ideata da Sony e Panavision. A causa dei lunghi tempi di realizzazione, tuttavia, non \u00e8 stato il primo film ad essere distribuito realizzato con questo apparato: \"Scary Movie 4\", le cui riprese sono iniziate dopo, \u00e8 uscito circa due mesi prima. Utilizzando filmati dal Superman del 1978, Marlon Brando venne ricreato digitalmente usando la tecnologia CGI.\nLa durata del film, all'inizio, non era di 154 minuti, bens\u00ec conteneva 15 minuti in pi\u00f9 che Singer prefer\u00ec tagliare. Nei 15 minuti tagliati c'era anche quella che sarebbe dovuta essere la scena d'apertura del film, in cui Superman, con la sua astronave, faceva ritorno su Krypton alla ricerca di qualche sopravvissuto della sua specie. Per creare questa scena, la produzione spese circa 10 milioni di dollari. Singer giustific\u00f2 la scelta di tagliare questa scena con queste parole:\nLa scena fu, poi, aggiunta come contenuto extra di \"Superman: The Motion Picture Anthology\", il cofanetto Blu-Ray Disc che la Warner Home video ha distribuito negli USA il 7 luglio 2011. \"Superman Returns\" \u00e8 il primo film d'azione di Hollywood ad essere convertito nel formato IMAX 3D.\nColonna sonora.\nSinger assunse John Ottman per comporre la musica del film.\nPromozione.\nLa promozione del film avvenne al San Diego Comic-Con International nel 2005 Il film era previsto nella sale americane il 30 giugno 2006, ma fu poi anticipato il 28 giugno.\nDistribuzione.\nCinema.\nIl film \u00e8 stato distribuito nelle sale cinematografiche negli Stati Uniti d'America il 28 giugno 2006, mentre in Italia \u00e8 uscito il primo di settembre 2006, dopo varie anteprime in diverse citt\u00e0 della nazione nel corso del mese di agosto.\nEdizioni home video.\nIl film \u00e8 stato distribuito in DVD dalla Warner Bros. nel mercato italiano il 6 dicembre 2006, disponibile in edizione disco singolo e doppio.\nAccoglienza.\nIncassi.\nIl film ha ottenuto un buon incasso internazionale, di circa 391 milioni di dollari complessivi, suddivisi fra 200.081.192 negli Stati Uniti d'America e 191.000.000 dollari nel resto del mondo. In particolare nelle sale italiane ha incassato 5.432.544 euro.\nCritica.\nSuperman Returns ha ricevuto recensioni positive dai critici cinematografici. Basato su 255 giudizi raccolti da Rotten Tomatoes, il 76% dei recensori hanno apprezzato il film. Metacritic ha ricevuto un punteggio medio di 72/100, sulla base di 40 recensioni. Richard Corliss di Time ha lodato Superman Returns, definendolo uno dei migliori film di supereroi. Corliss \u00e8 stato colpito in gran parte dalla direzione di Singer e dalla trama. Joe Morgenstern da The Wall Street Journal ha anche dato una recensione positiva, ma ha osservato che la recitazione di Brandon Routh e Kate Bosworth era \"un po' morta o media, non super. Niente di speciale\". Morgenstern apprezz\u00f2 la caratterizzazione di Lex Luthor che \"\u00e8 stata ben scritta dagli autori e ben interpretata da Kevin Spacey\". Egli ha anche elogiato la fotografia di Newton Thomas Sigel e le scenografie di Guy Hendrix Dyas.\nPeter Travers, di Rolling Stone, defin\u00ec il film \"Superman perfettamente aggiornato per il pubblico moderno\". J. Hoberman di The Village Voice ha definito \"sorprendentemente ben fatto. \u00c8 un blockbuster estivo pieno di mitologia e sensibilit\u00e0\". James Berardinelli reag\u00ec positivamente al film, facendo un confronto favorevole con il film di Richard Donner del 1978. Spacey era meglio di Gene Hackman come Lex Luthor, descrivendolo come \"pi\u00f9 crudele e meno frivolo\" di Hackman. \"Non ci sono miscasts da trovare nel cast di supporto, non uno - ha detto Berardinelli - Superman Returns \u00e8 vicino al top, se non in cima alla pila film di Supereroi, e offre quasi tutto: romanticismo, azione, umorismo, e un sacco di emozioni forti!\"\nTuttavia, Roger Ebert ha sostenuto che il film \u00e8 \"cupo, poco brillante, in cui anche le sequenze di grandi effetti sembrano doverose invece che esaltanti\". Ha inoltre ritenuto che \"Brandon Routh non ha carisma come Superman\", supponendo che \"potrebbe essere stato scelto solo perch\u00e9 assomiglia un po' a Reeve\". Mick LaSalle del San Francisco Chronicle ha ritenuto che la Warner Bros. avrebbe dovuto riavviare la serie sulla falsariga di Batman Begins. Disse anche che Kate Bosworth, a 22 anni, era troppo giovane per interpretare Lois Lane, e il clima non \"corrisponde al potenziale del faticoso film lungo 154 minuti\".\nSuperman Returns \u00e8 stato nominato per l'Academy Award per gli effetti visivi e BAFTA Award per i migliori effetti speciali visivi, ma perse contro Pirati dei Caraibi - La maledizione del forziere fantasma. Il film ha avuto successo al 33 Saturn Awards, vincendo come miglior film fantasy, nelle categorie per la regia (Bryan Singer), Miglior Attore (Brandon Routh), sceneggiatura (Michael Dougherty e Dan Harris) e musica (John Ottman). Kate Bosworth, Tristan Lake Leabu, James Marsden, Parker Posey e il reparto effetti visivi sono stati nominati per le categorie. Tuttavia, Kate Bosworth \u00e8 stata anche nominata ai Razzie Award come peggior attrice non protagonista.\nIl 3 maggio 2009, quasi tre anni dopo il debutto di Superman Returns, il Premio Oscar regista e sceneggiatore Quentin Tarantino ha dichiarato il suo apprezzamento per il lavoro alla regia di Bryan Singer in Superman Returns dicendo che aveva intenzione di scrivere una recensione di 20 pagine sul film.\nIl 9 gennaio 2012, pi\u00f9 di cinque anni dopo la distribuzione del film, la comunit\u00e0 cinematografica indipendente quotidiana Indiewire news del sito ha pubblicato un saggio in due parti, un video che analizza la natura malinconica di Superman Returns. Prodotto da Matt Zoller Seitz e Ken Cancelosi, la critica \u00e8 stata ispirata da una recensione che Seitz ha scritto per il New York Press nel 2006, in cui affermava che \"Dal momento in cui il suo eroe ritorna al cielo per salvare Lois Lane da un aereo che precipita, il film Superman Returns flirta con grandezza\".\nSequel.\nNel febbraio 2006, quattro mesi prima dell'uscita di \"Superman Returns\", Warner Bros. ha annunciato un sequel del film, fissato per la met\u00e0 del 2009, con Bryan Singer nuovamente alla regia. Brandon Routh, Kate Bosworth, Kevin Spacey, Sam Huntington, Frank Langella, e Tristan Lake Leabu avrebbero ripreso i loro ruoli. Per via degli impegni presi, Singer ha dovuto rinunciare a dirigere il remake de \"La fuga di Logan\" e l'adattamento di \"The Mayor of Castro Street\". Lo sceneggiatore Michael Dougherty aveva intenzione di rendere il sequel \"pi\u00f9 incentrato sull'azione\", e con \"altri Kryptoniani\". Brainiac e Bizzarro sarebbero potuti essere gli antagonisti del film. Il continente di Kryptonite fluttuante nello spazio alla fine del film sarebbe potuto essere uno dei punti d'inizio della storia del sequel. Nonostante \"Superman Returns\" avesse ottenuto buone recensioni, Warner Bros. e Legendary Pictures si dissero deluse dagli incassi del film. Il presidente della Warner Bros. Alan F. Horn ha dichiarato che si era soddisfatti del successo di \"Superman Returns\", ma che \"avrebbe dovuto incassare almeno 500 milioni di dollari a livello mondiale. Avremmo dovuto inserirvi un minimo di azione in pi\u00f9 per soddisfare gli spettatori pi\u00f9 giovani.\" Singer si defin\u00ec \"incredulo\" riguardo alla reazione delle case produttrici, commentando: \"Il film ha guadagnato ben 400 milioni! Veramente, non so pi\u00f9 cosa si intenda per \"incasso al di sotto delle aspettative\" oggigiorno...\" In ogni caso, la Warner Bros. stanzi\u00f2 per il sequel un budget di \"soli\" 175 milioni di dollari, molto minori dei 204 milioni di \"Superman Returns\".\nLe riprese del film sarebbero dovute iniziare nella met\u00e0 del 2007, prima che Singer posponesse la produzione in favore di \"Operazione Valchiria\". Le riprese sono state quindi spostate a marzo del 2008, ma nel frattempo gli sceneggiatori Dougherty e Dan Harris avevano abbandonato il progetto in favore di altre opportunit\u00e0 di carriera. Lo sciopero degli sceneggiatori del 2007-2008 ha ritardato ulteriormente la data di uscita del film fino al 2010. Nel marzo del 2008, Singer ha assicurato che il sequel rimaneva una \"priorit\u00e0\" per lui, ma che il film era ancora nelle fasi iniziali di produzione. Routh ha dichiarato che le riprese sarebbero probabilmente iniziate nel 2009.\nQuando Warner Bros. ha accantonato il sequel e soppesato l'idea di un reboot della serie cinematografica, Singer ha abbandonato il progetto in favore de \"Il cacciatore di giganti\". Nell'agosto del 2008, il presidente della produzione di Warner Bros. Jeff Robinov ha dichiarato: \"\"Superman Returns\" non ha funzionato come film nel modo in cui noi volevamo funzionasse. Non ha centrato ci\u00f2 che volevamo fare con il personaggio [...] Se \"Superman\" avesse funzionato nel 2006, ora avremmo un sequel pronto per Natale o per il 2009. Ma ora il piano \u00e8 solo di introdurre nuovamente Superman.\"\nCitazioni e riferimenti.\nIl film contiene diverse citazioni del film originale di Richard Donner (il regista Bryan Singer \u00e8 un grande fan della saga di Christopher Reeve e ha progettato il film seguendo la trama dei primi due capitoli, ignorando il terzo e il quarto poco apprezzati da critica e appassionati)."}
{"id": "508127", "revid": "226458", "url": "https://it.wikipedia.org/wiki?curid=508127", "title": "Cantone di Savines-le-Lac", "text": "Il Cantone di Savines-le-Lac era una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "508128", "revid": "110157", "url": "https://it.wikipedia.org/wiki?curid=508128", "title": "Carrouge", "text": "Carrouge (toponimo francese) \u00e8 una frazione di 1\u00a0111 abitanti del comune svizzero di Jorat-M\u00e9zi\u00e8res, nel Canton Vaud (distretto di Lavaux-Oron).\nStoria.\nGi\u00e0 comune autonomo che apparteneva al distretto della Broye-Vully e che si estendeva per 5,43\u00a0km\u00b2, nel 2016 \u00e8 stato accorpato agli altri comuni soppressi di Ferlens e M\u00e9zi\u00e8res per formare il nuovo comune di Jorat-M\u00e9zi\u00e8res, del quale Carrouge \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "508129", "revid": "984922", "url": "https://it.wikipedia.org/wiki?curid=508129", "title": "Cantone di Serres", "text": "Il Cantone di Serres \u00e8 una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 41 comuni. Dal 1\u00ba gennaio 2016 per effetto della fusione di tre comuni il numero \u00e8 passato a 39.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono passati a 41, poi ridottisi a 39 dal 1\u00ba gennaio 2016 a seguito della fusione dei preesistenti comuni di Eyguians, Lagrand e Saint-Genis nel nuovo comune di Garde-Colombe:"}
{"id": "508131", "revid": "767487", "url": "https://it.wikipedia.org/wiki?curid=508131", "title": "Cantone di Tallard", "text": "Il Cantone di Tallard \u00e8 una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, \u00e8 passato da 9 a 19 comuni.\nComposizione.\nI 9 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 19:"}
{"id": "508132", "revid": "1305772", "url": "https://it.wikipedia.org/wiki?curid=508132", "title": "1862 Apollo", "text": "1862 Apollo \u00e8 un asteroide near-Earth, prototipo del gruppo degli asteroidi Apollo. Scoperto nel 1932, successivamente considerato perso e ritrovato nel 1973, presenta un'orbita caratterizzata da un semiasse maggiore pari a e da un'eccentricit\u00e0 di 0,5598234, inclinata di 6,35515\u00b0 rispetto all'eclittica.\nAll'epoca della scoperta, venne considerato il primo asteroide in grado di intersecare l'orbita terrestre, pertanto divenne l'eponimo del gruppo di asteroidi geosecanti con semiasse maggiore di quello della Terra. Inoltre, poich\u00e9 venne numerato solo dopo la riscoperta nel 1973, vi sono vari asteroidi nel gruppo che presentano una numerazione pi\u00f9 bassa di Apollo, ad esempio 1566 Icarus. Oltre ad essere un asteroide geosecante, Apollo \u00e8 anche un asteroide citerosecante e areosecante.\nL'analisi spettrale lo classifica come un asteroide di tipo Q. Nel 2007, assieme a 54509 YORP, \u00e8 stato oggetto di una serie di studi per verificare l'effetto YORP fino ad allora ipotizzato ma mai verificato.\nL'asteroide \u00e8 dedicato all'omonima divinit\u00e0 della mitologia greca. \nNel 2005 ne \u00e8 stata scoperta la probabile natura binaria, senza tuttavia assegnare un nome pur provvisorio al satellite. Le due componenti del sistema, distanti tra loro 3,75 km, avrebbero dimensioni di circa 1,55 km e 80 m. Il satellite orbiterebbe attorno al corpo principale in 1,14 giorni."}
{"id": "508133", "revid": "984922", "url": "https://it.wikipedia.org/wiki?curid=508133", "title": "Cantone di Veynes", "text": "Il Cantone di Veynes \u00e8 una divisione amministrativa dell'Arrondissement di Gap.\nA seguito della riforma approvata con decreto del 20 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i comuni di:"}
{"id": "508134", "revid": "466539", "url": "https://it.wikipedia.org/wiki?curid=508134", "title": "Franco Chioccioli", "text": "Professionista dal 1982 al 1994, vinse il Giro d'Italia 1991.\nCarriera.\nSoprannominato \"il Coppino\" per la sua somiglianza con Fausto Coppi, divenne professionista nel 1982, ingaggiato dalla Selle Italia-Chinol; nello stesso anno partecip\u00f2 al Giro dell'Appennino (arrivando secondo), Giro dell'Etna (terminando ancora nella piazza d'onore) e al Giro d'Italia, classificandosi venticinquesimo.\nNelle stagioni seguenti vest\u00ec la divisa di altre squadre del panorama italiano: Viv\u00ec-Benotto, Murella-Rossin, Fanini/Maggi Mobili ed Ecoflam/Gis Gelati. Discreto scalatore, bravo anche a cronometro, vinse la Coppa Agostoni e il Giro del Trentino nel 1984, il Giro del Friuli nel 1985, una tappa del Giro della Svizzera nel 1986 e la Coppa Sabatini nel 1991. Movimentata fu la sua storia al Giro d'Italia: nel 1983 non riusc\u00ec a far classifica ma vinse ugualmente la maglia bianca, che designa il miglior giovane; nel 1985 arriv\u00f2 nono in classifica generale e conquist\u00f2 la tappa sul Gran Sasso; nel 1986 fu sesto e mise le sue ruote davanti a tutti nell'ottava frazione di quel Giro, ad Avezzano.\nNel 1988 pass\u00f2 all'affermata formazione toscana Del Tongo. In stagione fu quinto al Giro d'Italia, vincendo la sesta tappa a Campitello Matese e indossando qualche giorno dopo, anche se solo per due frazioni, la maglia rosa di leader della generale. In quel Giro perse il simbolo del primato il 5 giugno 1988, nella tappa da Chiesa in Valmalenco a Bormio e che prevedeva il passaggio su un Passo del Gavia contornato dalla neve. Quel giorno la maglia ciclamino Johan van der Velde part\u00ec subito all'attacco ma lungo la discesa dovette fermarsi per principio di congelamento; Chioccioli, tra le tante vittime del freddo, perse 5'04\" dal vincitore di giornata Erik Breukink, lasciando la maglia rosa allo statunitense Andrew Hampsten, giunto secondo al traguardo a soli 7\" da Breukink e poi vincitore finale della corsa.\nNel 1989 Chioccioli biss\u00f2 il quinto posto dell'anno prima e nel 1990 retrocesse in sesta posizione. Nel 1991 ripart\u00ec, a quasi 32 anni, per il suo decimo Giro d'Italia, che riusc\u00ec finalmente a conquistare nonostante i pronostici della vigilia fossero tutti per Gianni Bugno e Claudio Chiappucci. In quella \"Corsa rosa\" Chioccioli vest\u00ec la maglia rosa gi\u00e0 al secondo giorno (per tenerla ininterrottamente, eccetto una tappa, fino al traguardo finale di Milano); nell'ultima settimana di corsa vinse anche tre tappe, ad Aprica e sul Passo Pordoi grazie ad attacchi solitari da lontano, e nella cronometro di Casteggio davanti a Bugno. Nello stesso anno prese parte ai campionati nazionali, in cui arriv\u00f2 secondo dietro allo stesso Bugno.\nNel 1992, con la maglia della nuova GB-MG Maglificio (erede della Del Tongo), arriv\u00f2 terzo al Giro d'Italia dietro a Miguel Indurain e Claudio Chiappucci, ma riusc\u00ec a conquistare un'altra vittoria parziale, sul traguardo di Verbania. Sempre nel 1992 prese parte per la prima volta al Tour de France, in cui pi\u00f9 che la classifica cerc\u00f2 la vittoria di tappa, ottenuta a Saint-\u00c9tienne: termin\u00f2 al sedicesimo posto in generale e sul gradino pi\u00f9 basso del podio per ci\u00f2 che concerne la classifica degli scalatori. Concluse la carriera alla fine del 1994 con i colori della Mercatone Uno, portando a termine in maniera incolore Giro e Tour. In totale Chioccioli vinse 28 corse (escluse le due cronometro a squadre) e partecip\u00f2 a tredici Giri d'Italia, conclusi tutti senza mai ritirarsi. Corse infine per quattro volte i mondiali su strada.\nDopo il ritiro \u00e8 diventato direttore sportivo e team manager, prima per alcune formazioni professionistiche e poi per la squadra ciclistica dilettantistica Futura Team. Nel privato gestisce con la famiglia un agriturismo a Pian di Sc\u00f2."}
{"id": "508136", "revid": "466539", "url": "https://it.wikipedia.org/wiki?curid=508136", "title": "Ingrid Thulin", "text": "Biografia.\nFormatasi come attrice teatrale presso il Teatro Reale Drammatico di Stoccolma, venne scoperta da Ingmar Bergman che la fece debuttare in \"Il posto delle fragole\" (1957), accanto a Victor Sj\u00f6str\u00f6m e Bibi Andersson. Fu una delle attrici preferite del regista svedese, con il quale gir\u00f2 nove film. Lavor\u00f2 anche come attrice televisiva: gir\u00f2 i film per la TV \"Il rito\" (1967), \"Scene da un matrimonio\" (1973), \"Corruzione in una famiglia svedese\" (1974) e \"Dopo la prova\" (1984). Partecip\u00f2 anche ai film hollywoodiani \"Spionaggio internazionale\" (1956) di Sheldon Reynolds e \"I quattro cavalieri dell'Apocalisse\" (1962) di Vincente Minnelli, accanto a Glenn Ford, che non ebbero molto successo. Nel 1962 si rec\u00f2 una prima volta in Italia per recitare in \"Agostino\" di Mauro Bolognini.\nDi grande efficacia nei colpi di scena, bellissima donna e dalla presenza incisiva, diede notevoli prove di attrice drammatica in altri film diretti da Bergman, soprattutto in \"Luci d'inverno\" (1962), \"Il silenzio\" (1963), ove interpret\u00f2 con grande maestria una donna ammalata di tubercolosi, e \"Sussurri e grida\" (1972). Rilevante anche la sua partecipazione al film \"Giochi di notte\" (1966) di Mai Zetterling. Nel 1969 venne diretta da Luchino Visconti in \"La caduta degli dei\". Attrice di respiro internazionale, nel 1976 partecip\u00f2 al film di grande successo \"Cassandra Crossing\" di George Pan Cosmatos e lavor\u00f2 con altri grandi registi come Pierre Granier-Deferre, Alain Resnais, Tinto Brass e Giuliano Montaldo.\nStabilitasi in Italia negli anni settanta, visse in una villa in campagna a Sacrofano, e talvolta a Punta Rossa (San Felice Circeo), in una villa sul mare realizzata per lei dall'architetto Antonio Valente. Dopo la sua interpretazione in \"La casa del sorriso\" (1988) di Marco Ferreri, premiato con l'Orso d'oro al Festival di Berlino del 1991, decise di lasciare il cinema per dedicarsi prevalentemente al teatro. Nel 2003 avrebbe dovuto recitare in \"Sarabanda,\" ultimo film di Ingmar Bergman, ma nell'ottobre di quello stesso anno si ammal\u00f2 di cancro; mor\u00ec il 7 gennaio 2004 e venne sepolta a Stoccolma."}
{"id": "508137", "revid": "125600587", "url": "https://it.wikipedia.org/wiki?curid=508137", "title": "Niepo\u0142omice", "text": "Niepo\u0142omice \u00e8 un comune urbano-rurale polacco del distretto di Wieliczka, nel voivodato della Piccola Polonia.Ricopre una superficie di 95,1\u00a0km\u00b2 e nel 2004 contava 21.917 abitanti.\nDal 1975 al 1998 ha fatto parte del voivodato di Cracovia, oggi non pi\u00f9 esistente in seguito alla riforma dei voivodati.\nGeografia fisica.\nLa citt\u00e0 si trova sul fiume Vistola, a 25\u00a0km a est di Cracovia, in una zona con grandi colline boschive. A Niepo\u0142omice \u00e8 presente un castello di caccia del XIV secolo gotico, costruito da Casimiro III di Polonia."}
{"id": "508138", "revid": "287204", "url": "https://it.wikipedia.org/wiki?curid=508138", "title": "Niepolomice", "text": ""}
{"id": "508140", "revid": "599013", "url": "https://it.wikipedia.org/wiki?curid=508140", "title": "Salvatore Gambino", "text": "\u00c8 in possesso del passaporto italiano poich\u00e9 la sua famiglia ha origini siciliane.\nCarriera.\nDal 1996 al 2006 ha militato nelle file del : prima nelle squadre juniors, poi nella squadra amatori, ed infine ha debuttato in prima squadra nel campionato 2003-2004 disputando in tutto in quella stagione 20 presenze. Causa un grave infortunio ha potuto giocare nella stagione 2004-2005 solamente 10 partite.\nNell'estate 2006 \u00e8 stato ceduto al ; successivamente ha militato nel Coblenza, aggregandosi al club tedesco nel luglio 2008. Nel giugno 2009 il Coblenza decide di rescindere il contratto del giocatore. Nell'ottobre 2009 si trasferisce in Norvegia nel Kongsvinger.\nIl 29 dicembre 2010 viene annunciato l'accordo con il in Lega Pro Seconda Divisione, quarto livello del calcio italiano. A fine stagione ottiene la promozione in Prima Divisione, dove esordisce il 4 settembre 2011 nella partita interna contro il portando sul momentaneo vantaggio la propria squadra, partita che terminer\u00e0 2-1 per i granata. Alla fine della stagione regolare realizza in totale 9 reti e una nei playoff. Nel luglio 2012 decide di accasarsi al , per poi lasciarlo per\u00f2 dopo solo un mese, rescindendo il contratto. Tornato quindi al Trapani, con 18 presenze e due gol contribuisce alla promozione in serie B. Il 20 agosto 2014 trova un ingaggio nel Grosseto in Lega pro. In ottobre 2015 firma un contratto con la Westfalia Rhynern in Oberliga Westfalen.\nStatistiche.\nPresenze e reti nei club.\n\"Statistiche aggiornate al 9 maggio 2015.\""}
{"id": "508141", "revid": "1226", "url": "https://it.wikipedia.org/wiki?curid=508141", "title": "Le Var Burton", "text": ""}
{"id": "508147", "revid": "1658", "url": "https://it.wikipedia.org/wiki?curid=508147", "title": "La Belle H\u00e9l\u00e8ne", "text": ""}
{"id": "508149", "revid": "1468869", "url": "https://it.wikipedia.org/wiki?curid=508149", "title": "Halland", "text": "LHalland \u00e8 una provincia storica (\"landskap\") della Svezia sud-occidentale. Confina con lo Sm\u00e5land, la Scania e il V\u00e4sterg\u00f6tland. Si affaccia inoltre sul Kattegat (Mare del Nord).\nContea.\nLe province attualmente non hanno funzioni amministrative in Svezia, oggi assunte dalle contee (\"l\u00e4n\"). La contea di Halland comprende quasi tutta l'omonima provincia, fatta eccezione per piccole parti comprese nelle contee di V\u00e4stra G\u00f6taland e Scania. L'Halland comprendeva storicamente anche l'isola danese di Anholt.\nGeografia fisica.\nI fiumi Lagan, \u00c4tran, Nissan e Viskan scorrono attraverso la provincia e raggiungono il mare sfociando nel Kattegat. L'Halland \u00e8 ben conosciuto per la fertilit\u00e0 del suolo e per essere un distretto agricolo.\nPopolazione.\nL'Halland ha una popolazione di 287.558 abitanti. Di questi, 272.142 risiedono nella contea di Halland, gli altri in quella di V\u00e4stra G\u00f6taland (13.363) e Scania (2.053).\nSuddivisione amministrativa.\nDopo la pace di Roskilde (1658) Halland divenne definitivamente svedese e venne organizzata in contee. \nCentene (\"h\u00e4rader\") e citt\u00e0 prima del 1970.\nPrima della riforma amministrativa del 1970, Halland contava otto centene: H\u00f6ks h\u00e4rad, T\u00f6nnersj\u00f6 h\u00e4rad, Halmstads h\u00e4rad, \u00c5rstads h\u00e4rad, Faur\u00e5s h\u00e4rad, Himle h\u00e4rad, Viske h\u00e4rad e Fj\u00e4re h\u00e4rad\nLo status di citt\u00e0 in Svezia (conferito fino al 1971) doveva essere richiesto al re. La corona danese era pi\u00f9 disponibile a conferirlo di quanto non lo facesse quella svedese, cosicch\u00e9 in Scania (Halland, Scania e Blekinge) \u00e8 stato concesso maggiormente che nel resto della Svezia. I centri che ricevettero lo status di citt\u00e0 dalla Danimarca furono:\nStoria.\nL'Et\u00e0 del Bronzo fu probabilmente un periodo di relativa prosperit\u00e0 nell'Halland. Ci\u00f2 \u00e8 dimostrato dalla quantit\u00e0 di insediamenti e reperti archeologici venuti alla luce. Sono stati scoperti inoltre pi\u00f9 di 1.100 tumuli e tombe preistoriche.\nAlla fine dell'Et\u00e0 del Bronzo vi fu uno sfruttamento delle risorse che port\u00f2 alla deforestazione di vaste aree, fenomeno forse dovuto alla forte domanda interna di carbone per fondere oro e bronzo presso le \u00e9lite locali. Con il peggioramento delle condizione climatiche nell'Et\u00e0 del Ferro scarseggi\u00f2 il carbone e vi fu quindi un collasso della struttura sociale, che da l\u00ec in poi divenne relativamente egualitaria.\nAttorno al 200 D.C. dai villaggi locali si formano comunit\u00e0 pi\u00f9 grandi e piccoli regni, e sembra che questo sia stato conseguente a una probabile influenza del vicino Impero Romano. Durante il V e il VI secolo furono anche edificate delle fattorie, che col tempo si ingrandirono. Successivamente i vecchi villaggi furono abbandonati per costruirne di nuovi, nelle aree che poi sarebbero state maggiormente abitate durante il Medioevo. Cominci\u00f2 anche l'estrazione del ferro.\nNell'870 l'Halland era gi\u00e0 con tutta probabilit\u00e0 provincia della Danimarca, alla quale sarebbe appartenuto per un lunghissimo periodo. Fu adottata la stessa legge provinciale della Scania e a Getinge si insedi\u00f2 anche un parlamento locale (\"thing\").\nDal VI secolo la provincia fu teatro di considerevoli azioni militari che videro Svezia, Danimarca e talvolta la Norvegia combattere per la supremazia in Scandinavia. Queste guerre impoverirono il territorio e causarono un forte impatto sociale, poich\u00e9 la popolazione fu demotivata a investire nelle proprie terre e propriet\u00e0, ripetutamente devastate dai conflitti. In questo periodo l'Halland fu anche luogo di saccheggi, quando fu invaso da Haakon IV di Norvegia (nel 1256), da Magnus III di Svezia (nel 1277) e da Eric VI di Danimarca (nel 1294). Inoltre, la provincia fu temporaneamente divisa in due parti, adottando il fiume \u00c4tran come confine.\nDurante l'Unione di Kalmar, l'Halland gioc\u00f2 un ruolo piuttosto importante (il re doveva essere eletto ad Halmstad).\nDurante la ribellione di Engelbrekt (1434) la fortezza di Falkenberg fu incendiata e due anni pi\u00f9 tardi Lagaholm cadde in mano agli Svedesi. Le numerose lotte dano-svedesi agli inizi del XVI secolo continuarono a colpire la provincia a lungo; nel 1519 fu saccheggiata ai confini dagli Svedesi in risposta a un'azione analoga effettuata dai Danesi nel V\u00e4sterg\u00f6tland. Vi fu anche la Battaglia di Axtorna.\nL'Halland fu occupato dalla Svezia nel 1645 dopo il Trattato di Br\u00f6msebro, per un periodo di 30 anni. Fu annesso definitivamente dopo il Trattato di Roskilde nel 1658. L'isola di Anholt fu tuttavia erroneamente esclusa dal Trattato e rimase danese. L'ultima battaglia nell'Halland avvenne a Fyllebro, il 17 agosto 1676.\nIl periodo di pace che segu\u00ec determin\u00f2 una ripresa dello sviluppo: nel XIX secolo l'attivit\u00e0 agricola nelle fattorie progred\u00ec fino a diventare una delle pi\u00f9 avanzate nel paese dalla fine del secolo. Parti del territorio continuarono per\u00f2 a essere povere e l'erosione insieme al ritirarsi della sabbia rimaser\u00f2 un problema per la maggior parte dell'800. Vi fu anche una forte emigrazione che continu\u00f2 nel XX secolo, in cui tuttavia la provincia fu una delle pi\u00f9 veloci a progredire. Dopo la Seconda guerra mondiale la popolazione raddoppi\u00f2, specialmente nella parte settentrionale, dove i centri di Kungsbacka e Onsala sono divenuti sobborghi di G\u00f6teborg.\nAraldica.\nAll'Halland fu assegnato il suo stemma attuale in occasione dei funerali di Carlo X Gustavo di Svezia nel 1660. Rispetto alla provincia del Blekinge, n\u00e9 la Scania n\u00e9 l'Halland avevano un proprio stemma sotto il dominio danese.\nCultura.\nNel XIII secolo fu costruita la Fortezza di Varberg, meglio fortificata con mura pi\u00f9 alte nel XV secolo.\nSociet\u00e0.\nLingue e dialetti.\nNell'Halland si parla un dialetto dello Svedese chiamato \"Hall\u00e4ndska\", diviso a sua volta in una variet\u00e0 settentrionale (appartenente al gruppo dei dialetti del G\u00f6taland) e in una meridionale (variante del dialetto della Scania, un tempo Danese Orientale). A est si parla invece il dialetto dello Sm\u00e5land."}
{"id": "508153", "revid": "726373", "url": "https://it.wikipedia.org/wiki?curid=508153", "title": "Interface Builder", "text": "Interface Builder \u00e8 un'applicazione per lo sviluppo software per il sistema operativo macOS e fa parte di Xcode (tool di sviluppo fornito gratuitamente con macOS, precedentemente chiamato Project Builder).\nInterface Builder permette agli sviluppatori che usano Carbon e Cocoa di disegnare interfacce grafiche per le applicazioni usando uno strumento grafico, senza la necessit\u00e0 di scrivere decine di righe di codice.\nL'interfaccia risultante \u00e8 salvata in un file .nib (abbreviazione di NeXT Interface Builder).\nInterface Builder deriva dal omonimo software del NeXTSTEP development software. Il suo aspetto \u00e8 immutato in Gorm, un l'equivalente di Interface Builder per GNUstep. Una versione di Interface Builder \u00e8 usata anche nello sviluppo del software OpenStep.\nStoria.\nInterface Builder appare per la prima volta nel 1988 come parte di NeXTSTEP 0.8. \u00c8 stata una delle prime applicazioni commerciali che permetteva di disegnare interfacce e inserirci widget e men\u00f9 usando il mouse.\nDesign.\nInterface Builder mette a disposizione allo sviluppatore Objective-C \"palette\" o collezioni. Questi elementi dell'interfaccia grafica comprendono caselle di testo, tabelle e menu a comparsa. Le palette di Interface Builder sono completamente estensibili: questo significa che \u00e8 possibile sviluppare nuovi oggetti e aggiungerli alle palette.\nPer costruire un'interfaccia lo sviluppatore deve semplicemente trascinare gli oggetti dalla palette in una finestra o in un menu.\nLe \"actions\" (o messaggi) che possono essere emesse dagli oggetti sono collegate ai \"target\" nel codice dell'applicazione e gli \"outlet\" (o puntatori) dichiarati nel codice dell'applicazione sono collegati a oggetti specifici.\nIn questo modo tutta l'inizializzazione viene effettuata prima dell'esecuzione dell'applicazione; grazie a ci\u00f2, da una parte il processo di sviluppo viene semplificato e dall'altra vengono migliorate le prestazioni dell'applicazione.\nInterface Builder registra l'interfaccia di un'applicazione come se fosse una directory (bundle), che contiene gli oggetti dell'interfaccia e le relazioni tra di essi utilizzate nell'applicazione. Questi oggetti sono raggruppati o in un file XML, o in un file stile-NeXT con estensione .nib.\nQuando un'applicazione viene lanciata, i corrispondenti oggetti NIB vengono scompattati, collegati al codice binario della loro rispettiva applicazione, e \"risvegliati\". I NIB vengono spesso chiamati \"freeze dried\" (pronti all'uso) perch\u00e9 contengono oggetti archiviati e pronti per essere eseguiti.\nGrazie a questa struttura e a questa tecnologia, le risorse localizzate nelle diverse lingue vengono separate e sono registrate in NIB e \"risvegliate\" quando occorre, cio\u00e8 quando nel pannello Internazionale delle Preferenze di Sistema di macOS \u00e8 impostata quella determinata lingua."}
{"id": "508154", "revid": "122215430", "url": "https://it.wikipedia.org/wiki?curid=508154", "title": "Donata Gottardi", "text": "Laurea in economia, ordinaria di diritto del lavoro alla facolt\u00e0 di giurisprudenza dell'Universit\u00e0 di Verona e pro-rettore vicario dell'Universit\u00e0 di Verona (2004-2006), \u00e8 stata viceconsigliera nazionale di parit\u00e0 presso il Ministero del Lavoro (1995-2002), consigliere giuridico presso il Ministero della Solidariet\u00e0 Sociale, consigliere giuridico presso il Ministero delle pari opportunit\u00e0. \u00c8 esponente dei Democratici di Sinistra.\nDeputata del Parlamento europeo, subentrata nel maggio 2006 per la lista Uniti nell'Ulivo nella circoscrizione nord-est, dopo la rinuncia di Enrico Letta, nel frattempo nominato sottosegretario di Stato nel Governo Prodi II. Alle elezioni del 2004, Gottardi aveva ottenuto 61\u00a0000 preferenze.\n\u00c8 stata iscritta al gruppo del Partito Socialista Europeo.\n\u00c8 stata membro della Commissione per i problemi economici e monetari e della Delegazione per le relazioni con i paesi del Maghreb e l'Unione del Maghreb arabo (compresa la Libia).\nIl 23 maggio 2007 \u00e8 stata nominata tra i 45 membri del Comitato nazionale per il Partito Democratico che riunisce i leader delle componenti del futuro PD.\nNel 2009 non si \u00e8 ricandidata alle elezioni per il Parlamento Europeo."}
{"id": "508161", "revid": "767487", "url": "https://it.wikipedia.org/wiki?curid=508161", "title": "Associazione Sportiva Roma 1993-1994", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1993-1994.\nStagione.\n\u00c8 il primo anno di Franco Sensi come presidente e primo anno di Carlo Mazzone come allenatore. Dall'Udinese viene acquistato l'attaccante Abel Balbo, chiamato a sostituire Claudio Caniggia, squalificato per doping per l'intera stagione e che si riveler\u00e0 uno degli attaccanti pi\u00f9 prolifici della storia giallorossa. A fine stagione la squadr\u00e0 si classific\u00f2 settima, in volata dopo un difficile inizio.\nMaglie e sponsor.\nLo sponsor tecnico \u00e8 Adidas, lo sponsor ufficiale \u00e8 Barilla. La prima divisa \u00e8 costituita da maglia rossa con colletto a polo, pantaloncini rossi e calzettoni rossi, tutti e tre presentanti come decorazione le tre strisce Adidas in giallo, leggermente pi\u00f9 chiaro rispetto alla precedente annata. In trasferta i Lupi usano una costituita da maglia bianca con colletto a polo, pantaloncini bianchi, calzettoni bianchi, tutti e tre presentanti come decorazione le tre strisce Adidas in giallorosso. I portieri usano due divise: la prima costituita da maglia rosa con colletto a polo nero, pantaloncini neri e calzettoni bianchi, la seconda da maglia nera con colletto a polo, pantaloncini calzettoni neri.\nOrganigramma societario.\nDi seguito l'organigramma societario.\nArea direttiva\nArea tecnica\nRosa.\nDi seguito la rosa&lt;ref name=\"Rosa AS Roma - Saison 93/94\"&gt;&lt;/ref&gt;.\nCalciomercato.\nDi seguito il calciomercato.\nStatistiche.\nDi seguito le statistiche di squadra.\nStatistiche dei giocatori.\nDi seguito le statistiche dei giocatori."}
{"id": "508163", "revid": "767487", "url": "https://it.wikipedia.org/wiki?curid=508163", "title": "Ferlens", "text": "Ferlens (toponimo francese) \u00e8 una frazione di 331 abitanti del comune svizzero di Jorat-M\u00e9zi\u00e8res, nel Canton Vaud (distretto di Lavaux-Oron).\nStoria.\nGi\u00e0 comune autonomo istituito nel 1820 per scorporo da quello di Servion, si estendeva per 2,18\u00a0km\u00b2; nel 2016 \u00e8 stato accorpato agli altri comuni soppressi di Carrouge e M\u00e9zi\u00e8res per formare il nuovo comune di Jorat-M\u00e9zi\u00e8res.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "508166", "revid": "123111459", "url": "https://it.wikipedia.org/wiki?curid=508166", "title": "Cinema giapponese", "text": "Il ha una storia per molti versi analoga a quella di altre cinematografiche mondiali, con alcune proprie specificit\u00e0.\nL'industria cinematografica giapponese, fortemente strutturata in case di produzione maggiori, come a Hollywood, ha avuto una prima et\u00e0 dell'oro negli anni venti e trenta, con una produzione di eccezionale ricchezza che non ha per\u00f2 varcato i confini nazionali, e ha raggiunto il proprio apogeo negli anni cinquanta, quando la produzione ha raggiunto la sua massima prolificit\u00e0, con oltre cinquecento film all'anno, e le opere di eccezionale qualit\u00e0 artistica di alcuni autori, come Akira Kurosawa e Kenji Mizoguchi, hanno fatto scoprire in Occidente, attraverso i festival, l'esistenza del cinema nipponico, a partire dal film \"Rashomon\" (1950), vincitore del Leone d'oro alla Mostra internazionale d'arte cinematografica di Venezia e dell'Oscar per il miglior film straniero.\nTra la fine degli anni cinquanta e l'inizio dei sessanta anche il cinema giapponese \u00e8 stato interessato dal fenomeno internazionale delle \"nouvelles vagues\" e sono emersi nuovi autori di rilevanza internazionale come Nagisa \u014cshima e Sh\u014dhei Imamura. Nel corso degli anni sessanta il sistema produttivo cinematografico ha per\u00f2 subito l'insuperabile concorrenza della televisione ed ha imboccato la via del declino, con la progressiva discesa del numero dei film prodotti, delle sale cinematografiche e degli spettatori.\nStoria.\nNota: i nomi sono indicati all'uso occidentale (nome-cognome), non giapponese (cognome-nome).\nLe origini.\nL'invenzione del cinema arriva presto in Giappone. Nel 1896 a K\u014dbe viene presentato con grande successo il Kinetoscopio di Edison, mentre l'anno successivo il Vitascopio Edison e il Cin\u00e9matographe dei Lumi\u00e8re offrono le prime vere proiezioni su schermo per un pubblico collettivo. Ad introdurre il Cin\u00e9matographe \u00e8 l'imprenditore tessile Katsutar\u014d Inabata, di ritorno da un viaggio in Francia durante il quale ha conosciuto Auguste Lumi\u00e8re. Lo accompagnano due operatori dei fratelli Lumi\u00e8re, Gabriel Veyre e Constant Girel, incaricati di illustrare il funzionamento della nuova tecnologia, ma anche di realizzare riprese di scene di strada e riprese dal vivo a Tokyo, Osaka, Kyoto e Kobe.\nLe prime case di produzione giapponesi, la Yokota di Einosuke Yokota e la Yoshizawa di Ken'ichi Kawaura, sono centrali nella diffusione del cinema in questi primi anni, con l'importazione dei macchinari, la nascita degli studi e delle sale cinematografiche stabili (la prima, chiamata Denkikan, risale al 1903).\nI primi film giapponesi, risalenti al 1898-1899, sono principalmente riprese dal vivo di scene di strada e di \"danze di geisha\" nei quartieri di piacere, prodotti dalla casa fotografica Konishi e realizzati da Shir\u014d Asano.\nI primi film a soggetto sono fedeli adattamenti di famosi drammi \"kabuki\", come \"Momijigari\" (\"Passeggiata sotto le foglie d'acero\"), realizzato nel 1898 o 1899 da Tsukemichi Shibata, interpretato dai celebri Danjur\u014d Ichikawa IX e Kigugor\u014d Onoe V (anche se, in generale, gli attori \"kabuki\" sono reticenti a cimentarsi con il cinema, nel quale vengono invece impiegati i \"ky\u016bgeki\", attori di rango inferiore). Nel suo periodo iniziale, il cinema \u00e8 in effetti fortemente debitore del teatro, nelle sue varie forme (il \"kabuki\" tradizionale; lo \"shimpa\", la \"nuova scuola\" del melodramma contemporaneo; lo \"shingeki\", il \"nuovo teatro\" spesso adattato dal repertorio occidentale moderno, in particolare russo, ad esempio Tolstoj e Gor'kij), tanto che dall'incrocio dell'arte teatrale e cinematografica nascono i cosiddetti \"rensa-geki\" (\"drammi a catena\"), opere teatrali dal vivo con inserti filmati di riprese in esterni, la cui popolarit\u00e0 rimane costante fino ai primi anni venti, finch\u00e9 la componente cinematografica non ha il sopravvento.\nUna figura caratteristica del cinema delle origini \u00e8 quella dei \"benshi\" (\"uomini parlanti\"), i commentatori pubblici dei film muti, incaricati di leggere le didascalie a beneficio di un pubblico in buona parte analfabeta, ma anche di descrivere le trame prima della proiezione per ricondurle a strutture narrative ben riconoscibili. I pi\u00f9 celebri, quali Komada Koy\u014d, Somei Sabur\u014d e Takamatsu Toyojir\u014d, arrivano ad avere il nome sopra i titoli, a rivaleggiare per popolarit\u00e0 con attori e registi e ad influenzare addirittura la produzione dei film. Anche il fratello maggiore di Akira Kurosawa, per passione, fu un benshi, cosa che contribu\u00ec notevolmente ad avvicinare questo artista al cinema. La categoria raggiunge la massima fortuna all'inizio degli anni venti, riesce a sopravvivere fino alla met\u00e0 degli anni trenta, riuscendo con la propria opposizione a ritardare l'affermazione del cinema sonoro in Giappone, ma \u00e8 inevitabilmente destinata a scomparire.\nFra i maggiori protagonisti del cinema degli anni dieci spiccano il regista Sh\u014dz\u014d Makino e l'attore Matsunosuke Onoe, prima star del cinema giapponese, che girano insieme decine di film all'anno.\nNel corso del decennio comincia a prendere forma un'industria cinematografica vera e propria. Nel 1912, dalla fusione di M. Path\u00e9, Yokota, Yoshizawa e Fukuhodo, nasce la prima compagnia di produzione \"major\", la Nikkatsu (abbreviazione di Nippon Katsud\u014d Shashin Kabushiki Kaisha, \"Societ\u00e0 giapponese delle immagini in movimento\"), che nel giro di pochi anni arriva a controllare direttamente alcune decine di sale e ad avere accordi di distribuzione con un altro migliaio. La sua pi\u00f9 temibile concorrente \u00e8 la Tenkatsu (Tennen Shoku Katsud\u014d Shashin, \"Societ\u00e0 dei film a colori naturali\"), fondata nel 1914 da Kisabur\u014d Kobayashi, all'avanguardia nello sperimentare l'uso del colore, i cui costi costringono per\u00f2 al ritorno al bianco e nero. Nel 1920 Takejir\u014d \u014ctani e Matsujir\u014d Shirai fondano la seconda \"major\", la Shochiku (\"Compagnia del pino e del bamb\u00f9\"), che svolge un ruolo fondamentale nel modernizzare il nascente cinema giapponese, richiamando operatori e registi che avevano lavorato ad Hollywood, come Henry Kotani, e introducendo la sostanziale novit\u00e0 delle attrici donne, contro la tradizione di derivazione teatrale che voleva i ruoli femminili interpretati da uomini (\"onnagata\" o \"oyama\").\nA spingere verso il rinnovamento del cinema giapponese \u00e8 anche Norimasa Kaeriyama, primo teorico giapponese del cinema come arte piuttosto che artificio tecnico, fondatore della Eiga Geijutsu Ky\u014dkai (Associazione per l'arte cinematografica), autore del saggio \"Principi di ripresa e sceneggiatura nel dramma cinematografico\", divulgatore con i suoi scritti e film di un'idea di cinema realistico, indipendente dalle forme del teatro tradizionale, caratterizzato da un montaggio articolato e da una recitazione pi\u00f9 naturalistica, su modello occidentale. \u00c8 lui a coniare il termine \"eiga\" (\"immagini descrittive\") in sostituzione di \"katsud\u014d shashin\" (\"fotografie in movimento\"). Un altro innovatore \u00e8 Eiz\u014d Tanaka, autore di \"Ikeru shikabane\" (\"Il cadavere vivente\") (1917), tratto da Tolstoj.\nAlla fine degli anni dieci il cinema giapponese comincia a raggiungere un'autonomia e addirittura una posizione di privilegio rispetto al teatro. Un film simbolo di questa fase di sperimentazione \u00e8 \"R\u014dj\u014d no reikon\" (\"Anime sulla strada\") (1921), diretto da Minoru Murata, con la supervisione di Kaoru Osanai.\nL'et\u00e0 d'oro del muto e il passaggio al sonoro.\nIl 1\u00ba settembre 1923 il \u00abGrande Terremoto del Kanto\u00bb devasta la regione della citt\u00e0 di Tokyo, danneggiando gravemente gli studi cinematografici della Sh\u014dchiku a Kamata e della Nikkatsu a Muk\u014djima. La conseguente impossibilit\u00e0 di garantire l'abituale fornitura di film rende necessaria una massiccia importazione di film occidentali, hollywoodiani ed europei, molto apprezzati dal pubblico. I capolavori di autori quali Lang, Murnau, Sternberg, Lubitsch e Stroheim esercitano un'influenza determinante sui giovani cineasti giapponesi che esordiscono in quegli anni, offrendo loro riferimenti tecnici ed estetici fondamentali.\nAlla catastrofe segue un periodo di assestamento e poi di grande ripresa. Il cinema giapponese conosce fra gli anni venti e i primi anni trenta un'autentica \u00abet\u00e0 dell'oro\u00bb, di cui sono artefici, fra gli altri, Yasujir\u014d Shimazu (\"Yama no senroban\", 1923; \"Mura no sensei\", 1925), Teinosuke Kinugasa (\"Kurutta ipp\u00eaji\", 1926; \"J\u014djir\u016b\", 1928), Kenji Mizoguchi (\"Taki no shiraito\", 1933), Hiroshi Shimizu, Kajir\u014d Yamamoto, Daisuke It\u014d (\"Zanshin zambaken\", 1929), Heinosuke Gosho (\"Sabishiki ranbomono\", 1927; \"Mura no hanayome\", 1928), Tomotaka Tasaka, Yasujir\u014d Ozu (\"Umarete wa mita\", 1932; \"Tokyo no onna\", 1933; \"Dekigokoro\", 1933), Tomu Uchida (\"Ikeru ningyo\", 1929; \"Adauchi senshu\", 1931), Hiroshi Inagaki (\"Chuji Kunisada\", 1933; \"Shinsengumi\", 1934; \"Daibosatsu toge\", 1935-1936), Shiro Toyoda e Mikio Naruse (\"Kimi to wakarete\", 1933; \"Yogoto no yume\", 1933; \"Kagiri naki hodo\", 1934).\nIn una produzione in buona parte fondata su adattamenti letterari e teatrali, alcuni autori, come Mizoguchi, Ozu e Naruse, si dedicano soprattutto a film di ambientazione contemporanea, i \"gendai-geki\", sia in chiave di commedia che di dramma, mentre altri, come Ito, Inagaki, Kinugasa e Uchida si specializzano nei film d'epoca, i \"jidai-geki\", o \"chanbara\", preferiti dal grande pubblico. Un crescente successo ottiene una forma di commedia definita \"nansensu mono\" (\"film dell'assurdo\"), equivalente dello \"slapstick\" americano, a cui contribuiscono registi rientrati da Hollywood come Yutaka Abe e Frank Tokunaga.\nLa transizione dal cinema muto a quello sonoro non \u00e8 facile n\u00e9 rapida, sia per la forte opposizione dei \"benshi\", le cui performance erano diventate parte integrante dei film, sia per la mediocre qualit\u00e0 tecnica dei primi, imperfetti sistemi di sonorizzazione. Il primo film interamente parlato (\"hankakutekina t\u014dkii\", \"autentico sonoro\"), realizzato con il sistema Tsuchihashi e prodotto dalla Shochiku, \u00e8 la commedia \"Madamu to ny\u014dbo\" (\"La signora e mia moglie\"), diretta da Heinosuyke Gosho nel 1931, ma ancora per diversi anni il sonoro non si afferma in modo generalizzato, anche se la tendenza \u00e8 inarrestabile.\nA questo primo difficile periodo del cinema sonoro appartengono molte opere importanti: \"Maria no Oyuki\" (1935), \"Elegia di Osaka\" (\"Naniwa ereiji\") (1936) e \"Gion no shimai\" (1936) di Mizoguchi; \"Otome gokoro sannin musume\" (1935), \"Tsuma yo bara no yo ni\" (1935) e \"Uwasa no musume\" (1935) di Naruse; \"Hitori musuko\" (1936) di Ozu; \"Tonari no Yae-chan\" (1934) e \"Okoto to Sasuke\" (1935) di Shimazu; \"Nakinureta haru no onna yo\" (1933), \"Tokyo no eiyu\" (1935) e \"Arigat\u00f4-san\" (1936) di Shimizu; \"Tange Sazen yowa: Hyakuman ryo no tsubo\" (1935), \"Kochiyama soshun\" (1936) e \"Ninjo kami fusen\" (1937) di Sadao Yamanaka.\nVerso la fine degli anni venti, la crisi economica favorisce la diffusione di ideologie di sinistra, che rinnovano la letteratura, il teatro e il cinema. La nuova coscienza sociale prende la forma dei \"keik\u014d eiga\" (\"film di tendenza\"), film realistici, impegnati, trasversali ai generi gi\u00e0 esistenti, sia di ambientazione contemporanea, come \"Ikeru ningy\u014d\" (\"Una bambola vivente\") (1929) di Uchida e \"Nani ga kanojo o s\u014d saseta ka\" (\"Cosa l'ha spinta a farlo?\") (1930) di Shigeyoshi Suzuki, che storica, come \"Zanjin zanba ken\" (\"La spada assassina di uomini e di cavalli\") (1929) di Daisuke It\u014d e \"R\u014dningai\" (\"La strada dei r\u014dnin\") (1928-1929) di Masahiro Makino.\nNegli stessi anni gli intellettuali marxisti del Nappu (Zen Nihon musansha geijutsu dantai, Federazione artistica dei proletari giapponesi) animano il movimento di cinema amatoriale del Prokino (\"cinema proletario\"), che propone opere di forte denuncia, soprattutto di carattere documentario, girate con mezzi limitati, sviluppate in laboratori di fortuna, proiettate nell'anonimato.\nEntrambi i fenomeni sono per\u00f2 di breve durata e soccombono di fronte alla censura, sempre pi\u00f9 violenta, in particolare dopo l'incidente di Mukden del 1931: i \"keik\u014d eiga\" concludono il loro periodo migliore nel 1932, mentre il Prokino \u00e8 definitivamente sciolto nel 1934.\n1936-1945: il periodo nazionalista e militarista.\nLa decisa tendenza nazionalista e militarista del Giappone, emersa a partire dall'inizio degli anni trenta e culminata nel 1936 con il trattato di alleanza con la Germania nazista e nel 1937 con l'invasione della Cina, investe anche il cinema, che non pu\u00f2 rimanere estraneo alla realt\u00e0 politica del paese. Non solo il governo rafforza la censura, arrivando ad arrestare o addirittura uccidere artisti di simpatie marxiste, ma nel 1939 prende sotto il suo diretto controllo l'industria cinematografica, riducendo le compagnie majors alle sole Shochiku e Toho, affiancate nel 1942 da una terza compagnia \"nazionale\", la Dai Nihon Eiga (\"Societ\u00e0 cinematografica del Grande Giappone\").\nAlcuni cineasti, quali Yasushi Sasaki, Hisatora Kumagai e Yutaka Abe, si mettono al servizio della propaganda nazionale. I due pi\u00f9 importanti autori del nazionalismo nipponico sono Tomotaka Tasaka, autore di \"Gonin no sekko-hei\" (\"I cinque soldati esploratori\") (1937) e \"Tsuchi to heitai\" (\"Terra e soldati\") (1939), e Kajir\u014d Yamamoto, che realizza per la Toho opere quali \"Hawa\u00ef Mare ooki kaisen\" (\"La guerra navale dalle Hawaii alla Malesia\") (1942), dall'impressionante ricostruzione dell'attacco di Pearl Harbor, \"Kato hayabusa sentotai\" (\"I falchi del generale Kato\") (1944) e \"Raigekitai shutsudo!\" (\"Avanti le squadre di torpediniere!\") (1944).\nIn un simile contesto, ostile all'espressione artistica personale, i maggiori autori dell'epoca tentano invece di conservare una relativa indipendenza, ripiegando su temi \"innocui\", quale le biografie di artisti o il repertorio kabuki. \u00c8 il caso di Mizoguchi, con \"Zangiku monogatari\" (\"Storia di crisantemi tardivi\") (1939), \"Geido ichidai otoko\" (\"Vita di un attore\") (1941), una versione in due parti del classico \"I quarantasette ronin\" (\"Genroku Chushingura\") (1941-1942) e un adattamento di \"Miyamoto Musashi\" (1944), e di Mikio Naruse, con \"Tsuruhachi Tsurujiro\" (1938). Un altro cineasta di primo piano, Yasujiro Ozu, in questo periodo riesce a realizzare solo tre film, perch\u00e9 coinvolto pi\u00f9 direttamente nell'impegno bellico: come membro dell'esercito imperiale trascorre due anni in Cina ed in seguito viene fatto prigioniero a Singapore e rientra in Giappone solo a guerra conclusa, nel 1946.\nNel pieno della guerra esordisce, con il film \"Sugata Sanshir\u014d\" (1943), uno dei cineasti giapponesi pi\u00f9 importanti del dopoguerra e il pi\u00f9 conosciuto a livello internazionale, Akira Kurosawa.\nLa rinascita del dopoguerra.\nNei primi anni del dopoguerra l'industria cinematografica \u00e8 fortemente segnata dall'influenza della politica.\nDa un lato, subisce il controllo e la censura degli organi preposti dall'esercito di occupazione americano, il Civil Censorship Detachment e il Center of Information and Education, che proibiscono i film storici che diffondono uno \u00abspirito feudale\u00bb, come \"Musume Dojoji\" (\"La fanciulla del tempio Dojo\") (1945), primo film di Kon Ichikawa, e promuovono i film antimilitaristi, come \"Senso to heiwa\" (\"La guerra e la pace\") (1947) di Fumio Kamei e Satsuo Yamamoto. Dall'altro, subisce la forte ascesa del Partito comunista, i cui sindacati organizzano duri scioperi negli studi di produzione tra il 1947 e il 1948.\nA partire dalla fine degli anni quaranta, tornano alla ribalta i cineasti che avevano esordito negli anni venti, nell'epoca del muto, ed erano stati protagonisti del cinema anteguerra, come Yasujiro Ozu, Kenji Mizoguchi e Mikio Naruse, e si affermano nuovi autori, quali Keisuke Kinoshita, regista del primo film a colori giapponese, \"Karumen kokyo ni kaeru\" (\"Carmen ritorna al paese\") (1951), Kon Ichikawa e soprattutto Akira Kurosawa.\nL'et\u00e0 d'oro degli anni cinquanta.\nGli anni cinquanta rappresentano il periodo pi\u00f9 glorioso della storia del cinema giapponese, una nuova \u00abet\u00e0 d'oro\u00bb dopo quella degli anni del muto, sia dal punto di vista quantitativo che qualitativo.\nGrazie alla ricostituzione del sistema delle \"majors\" (Nikkatsu, Shochiku, Toho, Daiei, Toei, Shintoho) e alla concorrenza ancora debole della televisione, la produzione cresce ininterrottamente per oltre un decennio, passando dai 69 film prodotti nel 1946, ai 215 nel 1950 e ai 555 nel 1960, l'annata-record a partire dalla quale per\u00f2 la tendenza si inverte e la produzione comincia a calare costantemente.\nAll'interno di una cos\u00ec ampia produzione commerciale, articolata nei pi\u00f9 diversi generi popolari, spiccano le vette artistiche di autori quali Kurosawa e Mizoguchi, che non conquistano il box-office ma offrono prestigio alle case di produzione che danno loro libert\u00e0 di espressione, e i cui film, presentati con successo nei maggiori festival cinematografici europei, fanno scoprire il cinema giapponese al pubblico occidentale.\nCinema d'autore.\nAd aprire una stagione di grandi capolavori \u00e8 \"Rash\u014dmon\" (1950) di Akira Kurosawa, un'opera atipica, molto moderna, poco compresa dalla sua stessa casa di produzione, che riesce a vincere il Leone d'oro alla Mostra internazionale d'arte cinematografica di Venezia e l'Oscar per il miglior film straniero.\nL'eccezionale successo del film stimola una politica esportatrice fino ad allora del tutto assente, per la scarsa coordinazione tra le majors e l'assenza di un organismo centrale ad essa destinato. Le case di produzione scelgono per\u00f2 di inviare ai festival europei quasi esclusivamente film storici in costume, per la convinzione che i film d'ambientazione contemporanea non possano essere n\u00e9 capiti n\u00e9 tantomeno apprezzati dal pubblico occidentale, dando cos\u00ec visibilit\u00e0 ad un autore come Mizoguchi, ma danneggiandone altri ugualmente meritevoli, come Ozu e Naruse. Nel contempo, danno vita ad un cinema d'esportazione\nmirato appunto a soddisfare un superficiale gusto occidentale per l'esotismo.\nKurosawa nel giro di pochi anni firma almeno altri tre capolavori: \"Vivere\" (\"Ikiru\") (1952), il suo miglior film di ambientazione contemporanea; l'epico jidai-geki \"I sette samurai\" (\"Shichinin no Samurai\") (1954), un grande successo internazionale, malgrado la lavorazione travagliata e i pesanti tagli della produzione; l'adattamento dal \"Macbeth\" shakespeariano \"Il trono di sangue\" (\"Kumonosu-j\u014d\") (1957).\nCon \"Vita di O-Haru, donna galante\" (\"Saikaku ichidai onna\") (1952), adattamento di un classico della letteratura giapponese, premiato con il Leone d'argento alla Mostra del cinema di Venezia, Kenji Mizoguchi apre un breve periodo di grazia, interrotto dalla morte prematura nel 1956. Tra i titoli pi\u00f9 celebri, \"I racconti della luna pallida d'agosto\" (\"Ugetsu monogatari\") (1953), \"L'intendente Sansho\" (\"Sansh\u00f4 day\u00fb\") (1954) e \"Gli amanti crocifissi\" (\"Chikamatsu monogatari\") (1954).\nPur sconosciuti all'epoca in Occidente e riscoperti solo in seguito, in quegli anni sono all'opera altri due grandi cineasti come Yasujir\u014d Ozu e Mikio Naruse. Del primo vanno citati almeno \"Viaggio a Tokyo\" (\"T\u014dky\u014d monogatari\") (1953), \"Crepuscolo a Tokyo\" (\"T\u014dky\u014d boshoku\") (1957) e \"Erbe fluttuanti\" (\"Ukigusa\") (1959), del secondo \"Okasan\" (\"La madre\") (1952), \"Ukigumo\" (\"Nuvole fluttuanti\") (1955) e \"Nagareru\" (\"In balia della corrente\") (1956).\nAltri registi attivi negli anni cinquanta e sessanta sono Keisuke Kinoshita, Kon Ichikawa, Masaki Kobayashi e Kaneto Shind\u014d.\nKinoshita ottiene grandi successi con commedie e melodrammi sentimentali, come \"Nijushi no hitomi\" (\"Ventiquattro occhi\") (1954) e \"Yorokobi mo kanashimi mo ikutoshitsuki\" (\"Cronaca di un amore con gioia e tristezza\") (1957), che gli consentono per\u00f2 di poter sperimentare in un film come \"Narayama bushi-ko\" (\"La ballata di Narayama\") (1958), kabuki a colori e in Cinemascope tutto girato in studio (poi rifatto da Imamura in chiave iperrealista).\nIchikawa si dedica in modo particolare all'adattamento di opere letterarie, assistito dalla moglie e co-sceneggiatrice Natto Wada. Tra le sue opere pi\u00f9 importanti, \"L'arpa birmana\" (\"Biruma no tategoto\") (1956), \"Kagi\" (\"La chiave\") (1959), dall'omonimo romanzo di Tanizaki, \"La fiamma del tormento\" (\"Enjo\") (1958), dal romanzo \"Il padiglione d'oro\" di Yukio Mishima, \"Fuochi nella pianura\" (\"Nobi\") (1959), dal romanzo di Sh\u014dhei \u014coka.\nKobayashi \u00e8 l'autore del monumentale \"Ningen no joken\" (1959-1961), film in tre parti, per una durata complessiva di 9 ore e 45 minuti, una sorta di \"Guerra e pace\" di notevole successo in patria, ma si fa conoscere in Occidente con il jidai-geki \"Harakiri\" (1962) e il film di fantasmi \"Kwaidan\" (1964), entrambi vincitori del Premio speciale della giuria al Festival di Cannes.\nShindo, regista di \"I figli di Hiroshima\" (\"Genbaku no ko\") (1952), raggiunge un successo internazionale con \"L'isola nuda\" (\"Hadaka no shima\") (1960).\nCinema popolare.\nTra i molti generi del cinema di intrattenimento (\"goraku-eiga\"), spicca per popolarit\u00e0 il \"jidai-geki\", passaggio obbligato per la maggior parte dei registi giapponesi, che negli anni cinquanta e sessanta \u00e8 interessato da un sostanziale rinnovamento e, grazie ai progressi tecnici (colore, Cinescope...), guadagna in stile e raffinatezza estetica. Vengono ripresi in buona parte i soggetti gi\u00e0 trattati prima della guerra, come la storia classica di Musashi Miyamoto, riproposta in una trilogia diretta da Hiroshi Inagaki, tra 1954 e 1955, il cui primo capitolo vince l'Oscar per il miglior film straniero, e in una versione in cinque parti diretta da Tomu Uchida, tra 1961 e 1965.\nTra gli specialisti del genere spiccano Daisuke Ito, Masahiro Makino (\"Ronin-gai\", 1957), Kenji Misumi (regista di \"Zatoichi monogatari\", 1962, primo episodio della popolare serie sul massaggiatore cieco Zatoichi, e di molti altri episodi successivi) e Hideo Gosha.\nUn altro genere tradizionale \u00e8 quello del film di fantasmi, l\"'obake-mono\", mentre un'importante novit\u00e0 di questi anni \u00e8 il film di mostri, il \"kaiju eiga\", il cui fortunato capostipite \u00e8 \"Godzilla\" (1954), diretto da Ishir\u014d Honda e prodotto dalla Toho, che unisce le paure della guerra fredda all'ispirazione di un classico come \"King Kong\". Lo straordinario successo di questo film d\u00e0 vita ad innumerevoli seguiti, epigoni ed imitazioni, prodotti da tutte le \"majors\", con la proliferazione dei pi\u00f9 diversi mostri (Radon, Mothra, Gamera...), protagonisti di serie a loro dedicate. Sono addirittura undici quelli che la Toho riunisce nel 1968 nel film \"Gli eredi di King Kong\".\nAlla fine degli anni cinquanta comincia ad essere codificato anche lo \"yakuza-eiga\", il film gangster giapponese, che raggiunger\u00e0 l'apice nei due decenni successivi, ad opera soprattutto di Kinji Fukasaku e Seijun Suzuki.\nA partire dal 1958, con \"La leggenda del serpente bianco\", primo lungometraggio animato a colori giapponese, la Toei comincia a dedicarsi sistematicamente anche al cinema di animazione, destinato a diventare nel giro di pochi anni, grazie al legame con l'importante mercato dei \"manga\" e con la consistente produzione seriale per la televisione, una parte preponderante dell'industria cinematografica nazionale.\nGli anni sessanta tra rivoluzione e declino.\nIl fenomeno mondiale della \"nouvelle vague\" coinvolge anche il cinema giapponese, fra la fine degli anni cinquanta e l'inizio degli anni sessanta. Alcuni giovani registi, appassionati di letteratura, arte e cinema stranieri, critici verso l'accademismo dei propri predecessori e ammiratori del cinema di Godard, Truffaut, Resnais, Antonioni, danno vita ad una vera e propria rivoluzione estetica, che coincide per\u00f2 con l'inizio del progressivo e inarrestabile declino commerciale ed artistico del sistema industriale cinematografico giapponese, che nel giro di un decennio subisce un crollo verticale degli spettatori (oltre un miliardo nell'anno-record 1958, poco pi\u00f9 di trecento milioni nel 1967, appena 187 milioni nel 1973), a fronte di un inversamente proporzionale aumento del costo del biglietto (65 yen nel 1959, 203 nel 1965, addirittura 500 nel 1973) e della crescente importanza e attrattiva del mezzo televisivo (alla cui diffusione contribuiscono in modo sostanziale le Olimpiadi di Tokyo del 1964).\nLa \"nouvelle vague\".\nGli autori che animano il \u00abnuovo cinema giapponese\u00bb emergono all'interno delle case di produzione, come la Shochiku (Nagisa \u014cshima, Kiju Yoshida, Masahiro Shinoda) e la Nikkatsu (Sh\u014dhei Imamura, Seijun Suzuki), oppure sono del tutto indipendenti (Susumi Hani, Hiroshi Teshigahara, Sh\u016bji Terayama).\nOshima, dopo aver esordito nel 1959 con \"Ai to kibo no machi\" (\"Il quartiere dell'amore e della speranza\"), raggiunge il successo con il successivo \"Racconto crudele della giovinezza\" (\"Seishun zankoku monogatari\") (1960), radicalmente nuovo per scrittura, stile, montaggio. Ancor pi\u00f9 rivoluzionario e provocatorio \u00e8 l'esplicitamente politico \"Notte e nebbia del Giappone\" (\"Nihon no yoru to kiri\"), che viene ritirato dalle sale dopo soli quattro giorni e costringe Oshima a lasciare la Shochiku per fondare una propria compagnia di produzione indipendente. Con i suoi film successivi, il regista attacca frontalmente la societ\u00e0 giapponese contemporanea nei suoi diversi aspetti, rivelando anche un eccezionale eclettismo formale.\nYoshida esordisce nel 1960 con \"Rokudenashi\" (\"Buono a nulla\"), raggiunge il suo miglior esito del periodo con \"Akitsu onsen\" (\"La sorgente termale di Akitsu\") (1962) e, come Oshima, \u00e8 poi costretto a lasciare la casa di produzione per garantirsi una piena libert\u00e0 di espressione, spingendo le sue sperimentazioni verso la decostruzione (\"Eros+gyakusatsu\", 1969) e la teatralizzazione straniata (\"Rengoku Eroika\", 1970; \"Kokuhakuteki joyu-ron\", 1971). Shinoda invece, pi\u00f9 estetista e meno radicale rispetto ai compagni, riesce a continuare a lavorare nel sistema delle \"majors\", raggiungendo i suoi migliori risultati del periodo con \"Kawaita hana\" (\"Il fiore pallido\") (1963) e \"Ansatsu\" (\"Assassinio\") (1964).\nAlla Nikkatsu, a rappresentare la novit\u00e0 \u00e8 Imamura, il cui primo film importante \u00e8 \"Porci, geishe e marinai\" (\"Buta to gunkan\") (1961). Tra i suoi film successivi si possono citare \"Cronache entomologiche del Giappone\" (\"Nippon konchuki\") (1963), \"Jinruigaku nyumon\" (\"Introduzione all'antropologia\") (1965) e soprattutto il capolavoro \"Il profondo desiderio degli dei\" (\"Kamigami no fukaki yokubo\"), il cui insuccesso commerciale segna la fine del rapporto con la casa di produzione. Imamura si dedica allora ai documentari, come \"Nippon sengoshi: Madame Onboro no seikatsu\" (\"Storia del Giappone del dopoguerra: la vita di Madame Onboro\") (1970), e alla televisione, prima di tornare al cinema di finzione alla fine degli anni settanta.\nSuzuki, dopo aver realizzato per alcuni anni anonimi film di genere, a partire dai primi anni sessanta comincia a mostrare un crescente spirito anticonformista e iconoclasta, per esempio nell'audace \"La porta del corpo\" (\"Nikutai no mon\") (1964), scandaloso per l'epoca. Il culmine di questo suo percorso \u00e8 rappresentato da \"La farfalla sul mirino\" (\"Koroshi no rakuin\") (1967), delirante yakuza-eiga parodico che non rispetta alcuna regola del genere e che gli costa la rottura con la Nikkatsu e un intero decennio di inattivit\u00e0 al cinema.\nAl di fuori del sistema delle \"majors\" agiscono gli indipendenti Hani e Teshigahara. Il primo si interessa in particolare all'infanzia e all'adolescenza (\"Furyo shonen\", 1960; \"Hatsukoi jigokuhen\", 1968) ed \u00e8 uno dei primi a girare fuori dal Giappone (\"Bwana Toshi\" del 1965 in Africa, \"Andesu no hanayome\" del 1966 in America latina). Il secondo si dedica soprattutto agli adattamenti per il cinema delle opere letterarie dello scrittore K\u014db\u014d Abe, fra cui \"La donna di sabbia\" (\"Suna no onna\") (1964), premiato a Cannes, che lo porta alla ribalta internazionale.\nLa decadenza dell'industria cinematografica.\nLe \"majors\" volgarizzano e sfruttano commercialmente i contenuti provocatori dei film d'autore della \"nouvelle vague\", producendo film a basso costo, pieni di sesso e violenza (che la rivale televisione non pu\u00f2 offrire), una politica commerciale che sul breve periodo si dimostra redditizia, ma che non pu\u00f2 salvare un sistema in piena decadenza e che sul lungo periodo risulta anzi dannosa, disaffezionando e disabituando il pubblico al cinema di qualit\u00e0.\nA met\u00e0 degli anni sessanta sono lanciati i \"pinku-eiga\" (\"film rosa\") o \"ero-sen\" (\"linea erotica\"). I due principali registi di questo genere sono Tetsuji Takechi (\"Hakujitsumu\", 1964; \"Kokeimu\", 1964) e K\u014dji Wakamatsu (\"Kabe no naka no hibegoto\", 1965; \"Okasareta byakui\", 1967).\nIn un simile contesto, perfino un autore della statura di Akira Kurosawa ha difficolt\u00e0 a realizzare i propri film e nel 1969 fonda, insieme ad altri tre importanti cineasti, Ichikawa, Kinoshita e Kobayashi, la Yonki no kai (\"Societ\u00e0 dei quattro cavalieri\"), la cui prima produzione \u00e8 \"Dod\u00e8s'ka-d\u00e8n\" (1970), diretto appunto da Kurosawa. Il film \u00e8 un tale insuccesso da spingere il regista a tentare il suicidio.\nGli anni settanta.\nNel corso degli anni settanta prosegue la profonda crisi economica dell'industria cinematografica iniziato nel decennio precedente. Nel 1971 chiude temporaneamente la Daiei, mentre la Nikkatsu, prossima a sua volta al fallimento, si garantisce ancora qualche anno di sopravvivenza iniziando a produrre con i \"roman-porno\" (\"romantico-pornografico\"). Nel 1975 chiude invece l'ATG (Art Theatre Guild), che per un decennio, a partire dal 1965, si era efficacemente occupata di distribuire la maggior parte dei film indipendenti, contribuendo in modo decisivo alla loro diffusione, anche al di fuori del Giappone. A ulteriore dimostrazione della decadenza del sistema delle \"majors\", il cinema giapponese non \u00e8 pi\u00f9 rappresentato nei festival stranieri dalle loro produzioni, realizzate sempre pi\u00f9 in economia, ma da film indipendenti.\n\"Kaigen-rei\" (\"Colpo di Stato\") (1973) di Yoshida, sull'anarchico di destra Ikki Kita, ispiratore del fallito colpo di Stato del 1936, un insuccesso commerciale che costa al regista oltre un decennio di inattivit\u00e0 cinematografica, pu\u00f2 simboleggiare la fine della fase pi\u00f9 sperimentale della \"nouvelle vague\".\nI due maggiori successi internazionali del decennio sono significativamente co-produzioni straniere. \"Dersu Uzala - Il piccolo uomo delle grandi pianure\" (1975) di Kurosawa, Oscar per il miglior film straniero, \u00e8 prodotto dalla sovietica Mosfil'm. Grazie alla produzione della francese Argos Films di Anatole Dauman, Oshima pu\u00f2 aggirare la censura giapponese e infrangere, con lo scandaloso \"Ecco l'impero dei sensi\" (\"Ai no korida\") (1976), l'ultimo tab\u00f9 del cinema giapponese: la rappresentazione esplicita del sesso sullo schermo. Al grande successo in Occidente, dove in epoca di liberazione sessuale il film assume perfino valore di manifesto culturale, corrisponde per\u00f2 un lungo processo in patria, per oscenit\u00e0 e pornografia.\nL'unico nuovo autore di rilievo emerso in questi anni \u00e8 l'eclettico Sh\u016bji Terayama, scrittore, drammaturgo, pugile, regista di \"Sho o suteyo, machi e deyo\" (\"Gettiamo i libri e scendiamo in strada\") (1971) e \"Den'en ni shisu\" (\"La morte in campagna\") (1974), ma la sua carriera \u00e8 interrotta dalla morte prematura nel 1983.\nIl cinema di genere \u00e8 caratterizzato da un costante tendenza verso l'eccesso, di cui sono rappresentativi i violenti film di yakuza prodotti dalla Toei, come \"Lotta senza codice d'onore\" (\"Jingi naki tatakai\") (1973) di Kinji Fukasaku, o il \"jidai-geki\" della Toho \"Lady Snowblood\" (\"Shurayukihime\") (1973) di Toshiya Fujita.\nDi grande successo popolare \u00e8 la serie di commedie della Shochiku \"Otoko wa tsurai yo\" (\"\u00c8 duro essere un uomo\"), iniziata nel 1969, incentrata sulle avventure del vagabondo Tora-san, interpretato da Kiyoshi Atsumi. La serie, di cui escono due episodi ogni anno, \u00e8 seguita fedelmente dal pubblico per oltre vent'anni, fino al 1995, quando \u00e8 interrotta per la morte dell'interprete protagonista.\nGli anni ottanta.\nLe opere pi\u00f9 notevoli degli anni ottanta sono realizzate da un monumento vivente del glorioso cinema giapponese del passato, Akira Kurosawa, e da due superstiti della \"nouvelle vague\", Nagisa Oshima e Shohei Imamura.\nKurosawa, grazie all'interesse di Lucas, Spielberg e Coppola e ai capitali americani della Fox, pu\u00f2 girare un film al di sopra dei limiti produttivi del cinema giapponese di quegli anni, \"Kagemusha - L'ombra del guerriero\" (1980), che gli vale la Palma d'oro del Festival di Cannes e un rinnovato successo mondiale. Cinque anni dopo, la trasposizione del \"Re Lear\" shakesperiano \"Ran\" (1985), prodotto dal francese Serge Silberman e dall'indipendente giapponese Masato Hara, \u00e8 il suo ultimo film epico.\nNel 1983 Oshima realizza con grande successo un nuovo film scandalo, \"Furyo\" (\"Senjo no Merry Christmas\"), nel quale sesso e guerra sono intrecciati come mai prima, ma inaspettatamente al Festival di Cannes di quell'anno viene battuto da \"La ballata di Narayama\" (\"Narayama bushiko\") di Imamura (il quale vincer\u00e0 poi una seconda, altrettanto inattesa, Palma d'oro nel 1997 con \"L'anguilla\").\nInoltre verso la fine del decennio (ed ancora di pi\u00f9 al principio del successivo) il cinema d'animazione giapponese raggiunse la maturit\u00e0, sia per tecnica che per tematiche. Gli anime giungono sempre pi\u00f9 spesso nelle sale cinematografiche in lungometraggi e mediometraggi, si affermano alcuni registi capaci di fondare case di produzione autonome e interessate a sviluppare una poetica non commerciale, quando non esplicitamente undergruond. Inoltre questo mercato trae giovamento dalla presenza del settore degli OAV (ovvero gli home video) che dall'importante mercato delle esportazioni.\nUn'altra caratteristica propria da cui trae vantaggi il cinema giapponese \u00e8 la tendenza delle varie stazioni televisive a non trasmettere programmi, serie, cartoni animati, film-tv di origine straniera. Questo, se da un lato (fino alla diffusione dello streaming) tenne il mercato giapponese in una condizione di autoreferenzialit\u00e0, dall'altro mantenne maestranze di ogni livello, attori, montatori, tecnici e una palestra per giovani registi.\nGli anni novanta.\nIl Festival di Cannes 1993 \u00e8 teatro di un importante momento di passaggio: fuori concorso viene presentato \"Madadayo - Il compleanno\", ultima opera della lunghissima carriera dell'\"imperatore\" del cinema giapponese, Kurosawa, mentre nella sezione Un Certain Regard viene presentato \"Sonatine\", che fa scoprire in Occidente Takeshi Kitano, affermato intrattenitore comico televisivo che ha esordito alla regia cinematografica nel 1989 con \"Violent Cop\".\nKitano, consacrato dalla vittoria del Leone d'oro della Mostra del cinema di Venezia 1997 con \"Hana-bi - Fiori di fuoco\", \u00e8 l'unico autore giapponese emerso nel corso di questo decennio a raggiungere una fama internazionale, mentre la conoscenza delle opere di altri autori di rilievo, quali Hirokazu Kore-eda (\"Wand\u0101furu raifu\", 1998, premiato a San Sebastian e Torino), Shinya Tsukamoto (\"Tetsuo\", 1989; \"\", 1992; \"Tokyo Fist\", 1995), Naomi Kawase (\"Moe no suzaku\", 1997, Cam\u00e9ra d'or a Cannes) o Kiyoshi Kurosawa (\"Cure\", 1997), rimane limitata all'ambiente degli addetti ai lavori e dei cinefili.\nGli anni duemila.\nAkira Kurosawa muore nel 1998. L'ultimo grande veterano del cinema giapponese decade dopo pi\u00f9 di cinquant'anni di attivit\u00e0 e di trenta pellicole.\nA differenza dei decenni precedenti, tuttavia, il cinema giapponese conosce una fase di nuova giovinezza. Le opere del Sol Levante attraggono sempre pi\u00f9 cinefili e critici e ben presto autori rimasti nel dimenticatoio nei decenni precedenti emergono rapidamente. Dall'altra parte, autori gi\u00e0 noti al pubblico occidentale consolidano la loro notoriet\u00e0. \u00c8 il caso di Takeshi Kitano, autore di film forse meno memorabili di quelli del decennio precedente, ma comunque degni di nota, come \"L'estate di Kikujiro\" (1999) e \"Zat\u014dichi\" (2003).\nIn questi anni comincia a salire alla ribalta internazionale l'eclettico e prolifico Takashi Miike.\nIl suo cinema, visionario e ricco di violenza, tratta spesso tematiche legate al mondo della Yakuza. Tra le sue pellicole pi\u00f9 note si possono ricordare: \"Full Metal Yakuza\" (1997), \"Audition\" (1999) , \"Ichi the Killer\" (2001), l'anomala trilogia di \"Dead or Alive\", \"Gozu\" (2003) e \"The Call - Non rispondere\" (2003). Nel 2007 realizza \"Sukiyaki Western Django\", una sorta di omaggio/tributo a \"Django\" di Sergio Corbucci (da ricordare il divertente cameo di Quentin Tarantino, nei panni di un improbabile pistolero).\nFondamentale nel decennio \u00e8 il cinema d'animazione, anche detto \"anime\", che dona grande rinomanza e numerosi premi ai suoi autori. Primo tra tutti Hayao Miyazaki. Veterano del cinema d'animazione e cofondatore del celebre Studio Ghibli, realizza alcuni dei capolavori del cinema d'animazione di tutti i tempi, tra i quali \"La citt\u00e0 incantata\" (2001), film vincitore dell'Oscar al miglior film d'animazione e dell'Orso d'Oro al Festival di Berlino, \"Il castello errante di Howl\" (2004) e il pi\u00f9 spensierato \"Ponyo sulla scogliera\" (2008). Altri film importanti che otterranno una buona valutazione anche dai critici europei e una notoriet\u00e0 notevole sono ' (2001) di Yoshiaki Kawajiri, \"Tokyo Godfathers\" (2003) e \"Paprika - Sognando un sogno\" (2006) di Satoshi Kon, \"Steamboy\" (2004) di Katsuhiro \u014ctomo, \"I racconti di Terramare\" (2006) di Gor\u014d Miyazaki, \"Evangelion 1.0 You Are (Not) Alone\" (2007) e ' (2009) di Hideaki Anno e \"The Sky Crawlers\" (2008) di Mamoru Oshii.\nAltri giovani registi di talento riescono ad affermarsi girando film che ottengono fama internazionale e vengono anche premiati in cerimonie internazionali. \u00c8 il caso di Yoji Yamada con \"Tasogare Seibei\" (2002) e del poliedrico Y\u014djir\u014d Takita che con \"Departures\" vince l'Oscar al miglior film straniero nel 2008. Il Giappone non vinceva un Oscar in questa categoria dal 1975, anno in cui vinse Akira Kurosawa con \"Dersu Uzala - Il piccolo uomo delle grandi pianure\".\nOttengono una certa celebrit\u00e0 in occidente anche alcuni talentuosi attori prima snobbati, che lavorano in produzioni internazionali. \u00c8 il caso soprattutto di Ken Watanabe, candidato all'Oscar al miglior attore non protagonista nel 2003 per la sua interpretazione in \"L'ultimo samurai\", e Tadanobu Asano.\nRiacquisisce molta popolarit\u00e0 persa nei decenni precedenti anche il cinema horror e soprattutto tra i giovani si diffonde una specie di adorazione verso questi. Abbandonati i vecchi clich\u00e9 di \"Godzilla\", i nuovi film \"J-Horror\" sono molto pi\u00f9 inquietanti e cupi e spesso diventano anche oggetto di remake hollywoodiani. \u00c8 il caso di \"Ring\" (1998) di Hideo Nakata e, \"Kairo\" (2001) di Kiyoshi Kurosawa \"e \" (2003) di Takashi Shimizu.\nGli anni 2010.\nSono quattro i film giapponesi che hanno ricevuto riconoscimenti internazionali nei maggiori festival cinematografici: Caterpillar di K\u014dji Wakamatsu era in competizione per l'Orso d'oro al Festival di Berlino 2010 e ha vinto l'Orso d'argento per la migliore attrice, Outrage di Takeshi Kitano in concorso per la Palma d'Oro al Festival di Cannes 2010, Himizu di Sion Sono in concorso per il Leone d'oro al 68 \u00b0 Festival Internazionale del Cinema di Venezia.\nNel 2011, il film Ichimei di Takashi Miike era in competizione per la Palma d'Oro al Festival di Cannes 2012, il primo film in 3D mai in concorso al Festival di Cannes. Il film \u00e8 stato co-prodotto dal produttore inglese indipendente Jeremy Thomas, che aveva gi\u00e0 ottenuto successo con titoli giapponesi come Furyo, Tab\u00f9, Brother di Kitano, e 13 assassini.\nNel 2018, Hirokazu Kore'eda ha vinto la Palma d'oro al 71\u00ba Festival di Cannes per il suo Un affare di famiglia.\nNel 2020 Kiyoshi Kurosawa, regista attivo sin dagli anni '80 e con alle spalle una carriera di alterne fortune, vince il Leone d'argento per la migliore regia alla 77\u00aa edizione della Mostra internazionale d'arte cinematografica di Venezia con Supai no tsuma. "}
{"id": "508167", "revid": "2208340", "url": "https://it.wikipedia.org/wiki?curid=508167", "title": "Prefettura di \u014cita", "text": "La , in Giappone, si trova nella regione di Ky\u016bsh\u016b, sull'isola di Ky\u016bsh\u016b. Ospita una popolazione di circa 1,2 milioni di abitanti e il suo capoluogo \u00e8 l'omonima citt\u00e0 di \u014cita.\nConfina con le prefetture di Miyazaki, Kumamoto e Fukuoka."}
{"id": "508168", "revid": "767487", "url": "https://it.wikipedia.org/wiki?curid=508168", "title": "Steel (film 1997)", "text": "Steel \u00e8 un film del 1997 diretto da Kenneth Johnson, ispirato all'omonimo personaggio (Acciaio) dei fumetti DC Comics di Louise Simonson e Jon Bogdanove.\nIl film, che ha come protagonista il cestista statunitense Shaquille O'Neal, \u00e8 stato un fiasco sia di critica che di pubblico.\nTrama.\nJohn Henry Irons \u00e8 un progettista militare per l'esercito degli Stati Uniti. Quando un suo progetto, che gli avrebbe permesso di creare armi per l'esercito molto pericolose, viene annullato, rimane disgustato da ci\u00f2. Ma quando vede le sue armi utilizzate da alcune bande della strada, grazie alle sue risorse e all'aiuto di suo zio Joe, costruisce varie attrezzature, tra cui una resistente armatura, per combattere le bande e l'uomo da cui hanno ricevuto le armi: Nathaniel Burke. John Henry diventa cos\u00ec il vigilante Steel. Tuttavia le cose non vanno per il verso giusto, e vengono entrambi (lui e Joe) e portati in carcere, in cui gli spiegano che non possono mettersi contro Burke e di lasciar perdere."}
{"id": "508169", "revid": "1652134", "url": "https://it.wikipedia.org/wiki?curid=508169", "title": "Roberto Visentini", "text": "Professionista dal 1978 al 1990, vinse il Giro d'Italia 1986.\nCarriera.\nProveniente da una famiglia del bresciano, ottenne importanti risultati gi\u00e0 nelle categorie giovanili. Come juniores, nel 1975 divenne campione italiano su strada e vinse il mondiale di categoria a Le Chalet-\u00e0-Gobet. Da dilettante conquist\u00f2 un Gran Premio Palio del Recioto e il titolo di campione nazionale a cronometro nel 1977.\nAbile scalatore e \"cronoman\", pass\u00f2 professionista nel 1978 con la Vibor di Italo Zilioli. Nello stesso anno debutt\u00f2 al Giro d'Italia, dove, pur concludendo quindicesimo, conquist\u00f2 la maglia bianca di miglior giovane in classifica generale. Nel 1979 e nel 1980 conferm\u00f2 le sue doti, piazzandosi rispettivamente decimo e nono nella classifica generale del Giro, nel 1980 indossando anche la maglia rosa per sette giorni. Nel 1980 partecip\u00f2 anche alla Vuelta a Espa\u00f1a e vinse due tappe, tra cui il cronoprologo. Nel 1981 cambi\u00f2 squadra e pass\u00f2 alla Sammontana-Benotto, vincendo il Giro del Trentino e il Trofeo Baracchi e chiudendo sesto al Giro d'Italia, mentre nel 1983 si trasfer\u00ec alla Inoxpran di Davide Boifava. Proprio nel 1983 vinse la prestigiosa Tirreno-Adriatico; al Giro d'Italia risult\u00f2 quindi essere il principale avversario del favorito Giuseppe Saronni. In quell'edizione indoss\u00f2 la maglia rosa per due giorni, vinse la cronometro finale (da Gorizia a Udine) e concluse secondo in classifica generale: il suo tempo effettivo finale fu curiosamente inferiore a quello del vincitore Saronni, il quale ottenne vantaggio dagli abbuoni di tappa..\nNel 1984, in maglia Carrera, vinse la frazione di Lerici al Giro d'Italia, ma concluse lontano dai migliori (diciottesimo). L'anno seguente, dopo aver vestito per nove giorni la maglia di leader al Giro d'Italia, si ammal\u00f2 e dovette ritirarsi dalla \"Corsa rosa\", che fu vinta da Bernard Hinault. Si aggiudic\u00f2 finalmente la \"Corsa rosa\" nel 1986, prendendosi il simbolo del primato sull'impegnativa salita di Foppolo, a sette giorni dall'epilogo, mantenendo il comando della corsa sino alla fine e lasciandosi alle spalle Saronni (a 62 secondi), Francesco Moser e Greg LeMond. In stagione vinse anche la Milano-Vignola. Nel Giro d'Italia del 1987 non riusc\u00ec per\u00f2 a confermarsi: dopo il successo nelle cronometro di Sanremo e San Marino era salito in testa alla classifica generale, ma il compagno di squadra Stephen Roche, contravvenendo agli ordini di squadra, lo attacc\u00f2 durante la quindicesima tappa. Visentini si innervos\u00ec, croll\u00f2 e perse la maglia; nelle tappe successive prov\u00f2 a raggiungere l'irlandese con una condotta di gara spericolata, ma cadde, si procur\u00f2 la frattura del polso e dovette ritirarsi dalla corsa al penultimo giorno.\nDa quel momento in poi Visentini visse un periodo di crisi: il suo team, la Carrera (ex Inoxpran), credette ancora in lui, mentre fu Roche a cambiar squadra. Tuttavia ci\u00f2 non miglior\u00f2 la situazione di Visentini, che nelle stagioni seguenti non riusc\u00ec pi\u00f9 a vincere alcuna corsa. Nel 1988 fu secondo nella cronometro del Valico del Vetriolo e quarto in quella di Vittorio Veneto al Giro d'Italia, nonch\u00e9 secondo in quella di Wasquehal e sesto in quella di Santenay al Tour de France dello stesso anno. Concluse la carriera nel 1990 dopo aver conquistato diciotto successi personali su strada; fu attivo anche su pista, aggiudicandosi il titolo italiano dell'inseguimento del 1979."}
{"id": "508174", "revid": "24944", "url": "https://it.wikipedia.org/wiki?curid=508174", "title": "MALDI-MS", "text": ""}
{"id": "508176", "revid": "1776051", "url": "https://it.wikipedia.org/wiki?curid=508176", "title": "M\u00e9zi\u00e8res (Jorat-M\u00e9zi\u00e8res)", "text": "M\u00e9zi\u00e8res (toponimo francese) \u00e8 una frazione di 1\u00a0193 abitanti del comune svizzero di Jorat-M\u00e9zi\u00e8res, nel Canton Vaud (distretto di Lavaux-Oron).\nStoria.\nGi\u00e0 comune autonomo che si estendeva per 3,48\u00a0km\u00b2, nel 2016 \u00e8 stato accorpato agli altri comuni soppressi di Carrouge e Ferlens per formare il nuovo comune di Jorat-M\u00e9zi\u00e8res.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "508181", "revid": "110157", "url": "https://it.wikipedia.org/wiki?curid=508181", "title": "Servion", "text": "Servion (Servion francese) \u00e8 un comune svizzero di 1\u00a0919 abitanti del Canton Vaud, nel distretto di Lavaux-Oron.\nStoria.\nDal suo territorio nel 1820 fu scorporata la localit\u00e0 di Ferlens, divenuta comune autonomo; nel 2012 ha inglobato il comune soppresso di Les Cullayes.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "508184", "revid": "287204", "url": "https://it.wikipedia.org/wiki?curid=508184", "title": "Chugoku", "text": ""}
{"id": "508187", "revid": "4252", "url": "https://it.wikipedia.org/wiki?curid=508187", "title": "Jehuda L\u00f6w", "text": ""}
{"id": "508190", "revid": "799504", "url": "https://it.wikipedia.org/wiki?curid=508190", "title": "Chiesa di San Maurizio al Monastero Maggiore", "text": "San Maurizio al Monastero Maggiore \u00e8 una chiesa di Milano di origine paleocristiana, ricostruita nel Cinquecento e gi\u00e0 sede del pi\u00f9 importante monastero femminile della citt\u00e0 appartenente all'ordine benedettino. Collocata all'angolo tra via Luini e corso Magenta, \u00e8 decorata internamente con un vasto ciclo affreschi di scuola leonardesca e viene anche detta la \"Cappella Sistina\" di Milano o della Lombardia.\nStoria.\nIl monastero \u00e8 documentato gi\u00e0 in epoca carolingia e riutilizza in parte alcuni edifici romani; ancora oggi fanno parte del complesso una torre poligonale, resto delle antiche mura di Massimiano, e un'altra quadrata, che in origine faceva parte del circo romano.\nLa costruzione della chiesa esistente ebbe inizio nel 1503, come \u00e8 inciso su una pietra ritrovata nell'abside. Perduto qualsiasi documento inerente alla sua progettazione, \u00e8 attribuita dalla critica all'architetto e scultore Gian Giacomo Dolcebuono, coadiuvato dall'architetto Giovanni Antonio Amadeo, al tempo responsabili della costruzione del tiburio del duomo di Milano, e attivi anche alla certosa di Pavia e alla chiesa di Santa Maria presso San Celso. L'edificio fu completato in pochissimi anni, tanto che nel 1509 vi furono gi\u00e0 collocate le prime lapidi sepolcrali. Per ultima fu conclusa la facciata, nel 1574, da Francesco Pirovano.\nLa chiesa, che comprendeva anche una cripta, poi inserita nel percorso di visita del museo archeologico, fu concepita divisa in due parti, un'aula anteriore, pubblica, dedicata ai fedeli e un'aula pi\u00f9 grande, posteriore, riservata esclusivamente alle monache del monastero. Le monache non potevano in alcun modo oltrepassare la parete divisoria; le porte di comunicazione fra le due aule furono aperte solo successivamente alla soppressione del convento, nell'Ottocento. Esse potevano assistere allo svolgersi della funzione, che veniva officiata nell'aula dei fedeli, attraverso una grande grata posta nell'arcone sopra l'altare. A tale scopo nella chiesa conventuale il livello del pavimento \u00e8 pi\u00f9 alto di circa mezzo metro rispetto all'aula pubblica. La grata, che un tempo occupava tutto l'arco al di sopra dell'altare, fu ristretta alla fine del Cinquecento su ordine dell'arcivescovo Carlo Borromeo, per rendere pi\u00f9 rigido il regime claustrale. Al suo posto fu collocata la pala d'Altare con \"L'adorazione dei magi\" oggi ancora in loco.\nL'imponente decorazione ad affresco, che rese celebre il tempio, lodato da Ruskin e da Stendhal, fu iniziata nel secondo decennio del cinquecento da autori della scuola di Leonardo da Vinci, impegnato in quegli anni a Milano alla \"Vergine delle Rocce\", quali forse Giovanni Antonio Boltraffio.\nL'impresa maggiore fu finanziata dalla potente famiglia dei Bentivoglio, cui appartenevano Alessandro, governatore di Milano e figlio del Signore di Bologna Giovanni II Bentivoglio, e la moglie Ippolita Sforza, figlia di Carlo Sforza, figlio illegittimo del duca di Milano Galeazzo Maria Sforza. Quattro delle loro figlie furono destinate al convento di san Maurizio, e Alessandra ne fu per sei volte badessa. La commissione fu affidata all'artista maggiormente apprezzato dall'aristocrazia milanese del tempo, Bernardino Luini, che raffigur\u00f2 i membri del casato Bentivoglio e la badessa Alessandra in vari affreschi a fianco dei santi patroni del convento.\nGli affreschi delle cappelle laterali, quasi tutte in patronato a personaggi legati ai Bentivoglio, furono realizzati nel corso del Cinquecento. La maggior parte, insieme all'organo, si devono a un intervento del 1555, probabilmente in adeguamento ai dettati del concilio di Trento.\nIl convento, fra i pi\u00f9 vasti e ricchi della citt\u00e0, fu soppresso per decreto della Repubblica Cisalpina nel 1798. Fu successivamente adibito a caserma, scuola femminile, ospedale militare nel corso dell'Ottocento, quando fu abbattuto il chiostro maggiore e gli edifici connessi per l'apertura delle vie Luini e Ansperto. A seguito dei bombardamenti della seconda guerra mondiale, fu abbattuto anche il secondo chiostro, e il complesso fu adibito a sede del Civico museo archeologico di Milano.\nRestauri e attuali utilizzi.\nI problemi per la conservazione della chiesa di San Maurizio sono cominciati con la soppressione del monastero il 20 novembre 1798: prima gli edifici e i terreni sono stati adibiti ad altri usi, poi l'apertura di una strada sul lato est della chiesa ne ha compromesso l'equilibrio statico.\nLa chiesa ha subito notevoli interventi di restauro: nel 1964 sono stati realizzati degli interventi per salvare in extremis alcuni affreschi compromessi dall'umidit\u00e0. \nNel 1986 un lascito anonimo ha permesso di iniziare i restauri degli affreschi. I primi ad essere sottoposti all'intervento sono stati quelli di Bernardino Luini sulla parete trasversale della chiesa dei fedeli. \nSuccessivamente altre donazioni hanno consentito restauri delle cappelle, mentre il contributo della Banca Popolare di Milano ha permesso di ripristinare gran parte degli affreschi della prima fascia. Questi ultimi interventi hanno fornito preziose informazioni, per esempio \u00e8 emerso che i paesaggi contenuti in alcuni vani laterali dell'aula adibita alle monache sono stati realizzati all'inizio del Novecento.\nDescrizione.\nLa facciata \u00e8 rivestita in pietra grigia di Ornavasso.\nAll'interno, la navata unica \u00e8 coperta a volta e bipartita in due spazi da un tramezzo che separa lo spazio delle monache, che assistevano alla messa da una grata, da quello dei fedeli. In entrambe le aule la navata \u00e8 fiancheggiata da alcune piccole cappelle coperte da volta a botte, sormontate da una loggia a serliana.\nSia la volta, che le pareti laterali, la parete divisoria e le cappelle sono ricoperte da affreschi realizzati nel corso del Cinquecento: notevoli sono gli influssi, oltre che della scuola lombarda, di quella forlivese, in particolare di Melozzo da Forl\u00ec, ma anche di Marco Palmezzano.\nAula dei fedeli.\nLa parete divisoria \u00e8 decorata con affreschi di Bernardino Luini del terzo decennio del XVI secolo, che affiancano una pala con l\"Adorazione dei Magi\" del cremonese Antonio Campi (1578). Sono ritenuti completamente autografi, per la loro elevatissima qualit\u00e0, le rappresentazioni di \"Sante \"e \"Angioletti \"al primo ordine, (\"Santa Cecilia e sant'Orsola \"a destra, \"Sant'Apollonia e santa Lucia \"a sinistra), le lunette sovrastanti con i \"Committenti attorniati da santi\", e i due riquadri del terzo ordine con il \"Martirio di san Maurizio \"e \"San Sigismondo offre a san Maurizio il modello della chiesa. \"Il riquadro centrale, con l\"Assunzione\", di qualit\u00e0 inferiore nell'impostazione, \u00e8 invece ritenuto di scuola.\nI due committenti, Alessandro Bentivoglio e Ippolita Sforza, sono ritratti abbigliati con sontuose vesti di corte, e con tratti giovanili, bench\u00e9 all'epoca fossero ormai sulla sessantina, attorniati dai santi che, ponendo loro una mano sulla spalla, indicano loro il Santissimo Sacramento. Non esistendo pi\u00f9 i documenti storici circa la committenza dell'opera, da alcuni studiosi \u00e8 stata messa in discussione l'identit\u00e0 dei committenti raffigurati, proponendo come possibili alternative Ermes Visconti e Bianca Maria Gaspardone oppure Giovanni Paolo Sforza e Violante Bentivoglio, ipotesi tuttavia non ritenute attendibili dalla maggioranza dei critici.\nIl sereno classicismo che pervade gli affreschi di mano di Bernardino, la monumentalit\u00e0 delle figure, la dolcezza dei passaggi chiaroscurali e dell'espressivit\u00e0 dei volti, hanno portato molti critici ad ipotizzare una conoscenza diretta dell'arte di Raffaello acquisita attraverso un viaggio a Roma dell'artista, mentre altri ne sottolineano l'ascendenza leonardesca.\nLa controfacciata \u00e8 ornata da due affreschi di Simone Peterzano (1573).\nCappella della Resurrezione o Bergamina.\nPrima a sinistra, con il patronato della contessa Bergamina, figlia di Ludovico il Moro e di Lucrezia Crivelli, e sorella di Gian Paolo Sforza, genero di Alessandro Bentivoglio, venne affrescata da Aurelio e Giovan Pietro Luini, figli di Bernardino, dopo la met\u00e0 del secolo, con la scena della \"Resurrezione\";\nCappella di Santo Stefano o Carreto.\nSeconda a sinistra: cappella di Santo Stefano, con patronato della famiglia Carreto, cui apparteneva Giovanni, marito di Ginevra Bentivolgio, fu affrescata intorno al 1550 probabilmente da Evangelista Luini, altro figlio di Bernardino, meno dotato degli altri fratelli\nCappella di San Giovanni Battista o Carreto.\nTerza a sinistra, ancora con patronato della famiglia Carreto, affrescata intorno al 1545 da Evangelista Luini con Biagio e Giuseppe Arcimboldi, secondo la critica. Vi sono raffigurati, al centro, il \"Battesimo di Cristo\", con evidenti citazioni da Leonardo, negli Angeli, e da Michelangelo, negli uomini che si spogliano in secondo piano, sulla parete sinistra, la \"nascita di san Giovanni \"e l\"imposizione del nome\", e a sinistra la \"Salom\u00e8 con la testa del Battista.\"\nCappella della Deposizione o Bentivoglio.\nQuarta a sinistra, affrescata dopo la met\u00e0 del cinquecento da Aurelio e Giovan Pietro Luini. Al centro \u00e8 la deposizione dalla croce, scena che continua anche sulle pareti laterali. La posa di molte delle figure degli uomini che assistono alla deposizione sono tratte dal cenacolo di Leonardo, dipinta mezzo secolo prima.\nCappella di San Paolo o Fiorenza.\nPrima cappella destra, con patronato della famiglia Fiorenza, fu affrescata per ultima, nel 1571 dal pittore genovese Ottavio Semino, cui sono dovuti anche gli stucchi manieristi che la differenziano dalle altre. \u00c8 dedicata a san Paolo; nella pala centrale, con \"La predica di san Paolo\", mostra evidenti influssi michelangioleschi nell'impostazione delle figure. Sull'arcone, fra gli elaborati stucchi, sono gli affreschi con le personificazioni delle virt\u00f9 teologali.\nCappella della Deposizione o Simonetta.\nSeconda cappella destra, a memoria di Bernardino Simonetta, vescovo di Perugia, imparentato con Ippolita Sforza, affrescata nel 1555 dai pittori lodigiani Furio e Callisto Piazza, cui \u00e8 dovuta anche la tela centrale con la deposizione. Pregevole, nella lunetta soprastante, il \"San Francesco riceve le stimmate\".\nCappella di Santa Caterina d'Alessandria.\nTerza cappella destra, fu la prima delle cappelle laterali a essere decorata, nel 1530, e costituisce l'ultima impresa di Bernardino Luini all'interno della chiesa. Fu commissionata dal notaio Francesco Besozzi, zio di Ippolita Sforza, che intendeva esservi sepolto, e che si fece ritrarre inginocchiato con santa Caterina che gli tiene una mano sulla spalla, sulla parete di fondo all'interno della scena principale. La scena \u00e8 una rappresentazione del \"Cristo alla colonna\", dove appunto un'imponente colonna richiama l'attenzione dello spettatore indirizzandola verso la patetica figura del Cristo, gocciolante di sangue, che viene slegato dai due aguzzini, al di sopra di un basamento dai motivi rinascimentali. Nonostante la crudezza della scena, l'espressione di Cristo \u00e8 composta e rassegnata, secondo lo stile classico di Luini. Intervengono nella rappresentazione, come si \u00e8 detto, santa Caterina che protegge il committente, e san Lorenzo alla destra. Completano la parete in alto la \"Negazione di Pietro \"e l\"Incontro della Vergine con Giovanni. \"\nSulle pareti laterali sono le\" Storie di santa Caterina: \"Caterina \u00e8 salvata dal supplizio della ruota per l'intervento di un angelo, e a destra la decapitazione della santa. Esse furono molto apprezzate al tempo per la resa della bellezza femminile secondo i canoni classici. Nella \"Decapitazione\", nella santa Caterina avvolta in una sontuosa veste dorata, secondo la tradizione si identifica il ritratto della dissoluta contessa di Challant, giudicata rea dell'omicidio del suo amante Ardizzino Valperga e decapitata nel castello sforzesco nel 1526. Cos\u00ec scrive infatti Matteo Bandello al termine del racconto della vita della contessa: \nCappella dell'Ecce Homo o Bentivoglio.\nLa cappella a sinistra del presbiterio (che ricorda lo stesso Alessandro Bentivoglio e Giovanni Bentivoglio, suo nipote morto a 23 anni) fu affrescata dopo la met\u00e0 del secolo da Aurelio e Giovan Pietro Luini.\nAula delle monache.\nL'aula destinata alle monache di clausura fu la prima ad essere affrescata, a partire dal secondo decennio del Cinquecento. L'affresco pi\u00f9 antico \u00e8 probabilmente quello che riveste la volta dell'arco del pontile addossato alla parete divisoria della chiesa, sopra il quale si radunavano le monache coriste. La volta \u00e8 decorata con un fondo blu notte, punteggiato da stelle dorate, sul quale sono raffigurati i quattro evangelisti, angeli musicanti, e al centro un medaglione con il \"Padre Eterno benedicente\". L'opera, di gusto ancora tardo quattrocentesco, \u00e8 attribuita alla bottega di Vincenzo Foppa, e si distingue per la dolcezza delle figure rappresentate, oltre che per la vivacit\u00e0 dei colori.\nSull'arcone \u00e8 dipinta anche un'annunciazione, visibile dal coro delle monache, con Maria al leggio all'estrema destra e l'Arcangelo annunziante sulla sinistra, di ispirazione leonardesca, forse riferibile a Boltraffio.\nIl loggiato superiore a serliane \u00e8 decorato da tondi con immagini di \"Sante\", opera di Giovanni Antonio Boltraffio oppure, pi\u00f9 probabilmente, dall'anonimo pittore noto come \"pseudo-Boltraffio\". Le sante, rappresentate come se si affacciassero effettivamente dai tondi dipinti sulle pareti divisorie delle serliane del matroneo, presentano una forte intensit\u00e0 somatica; per questo si \u00e8 ipotizzato possa trattarsi di ritratti delle facoltose monache del convento. Sempre alla prima fase decorativa appartengono anche le coppie di santi a figura intera, che affiancano i tondi nelle lunette delle cappelle.\nGli affreschi di Bernardino Luini e dei figli.\nLa decorazione prosegu\u00ec nel secondo decennio del Cinquecento, con l'intervento di Bernardino Luini commissionato dai Bentivoglio, che qui realizz\u00f2 un vasto ciclo dedicato alla \"Passione di Cristo \"nella parte inferiore della parete del tramezzo. L'opera appartiene alla maturit\u00e0 dell'artista, e ne mostra tutti i caratteri distintivi: i colori caldi e vivaci, il disegno morbido e delicato, le figure delineate secondo un ideale di classica bellezza, rappresentati con espressioni e gesti pacati e composti. La rappresentazione si svolge da destra a sinistra, ed inizia con l'episodio dell\"Orazione di Cristo nell'orto\", in cui sono inclusi anche i discepoli addormentati, e Giuda che guida i soldati. Prosegue con l\"'Ecce Homo\", dove Pilato abbigliato con sontuose vesti regali indica Cristo deriso dai soldati con espressioni grottesche. Seguono le lunette con l\"Ascesa al Calvario \"e la \"Deposizione dalla croce\". In quest'ultima scena, nel personaggio all'estrema destra, dalle preziose vesti ricamate in oro, \u00e8 riconosciuto un membro dei Bentivoglio. Alla \"Sepoltura di Cristo\", ridotta in basso nell'Ottocento per l'apertura della porta, assiste invece una monaca, probabilmente la badessa Alessandra. Il ciclo termina a sinistra con la \"Resurrezione\", con il Cristo trionfante nella lunetta e in basso i soldati spaventati, ed il \"Noli me tangere\". Nella parte centrale del tramezzo, ove sono la grata, e le due piccole aperture destinate al passaggio della comunione e all'adorazione del Santissimo Sacramento, Luini rappresenta delicate figure di \"Sante\", vivaci \"Angioletti\", e i \"Santi Rocco e Sebastiano\". Alla seconda met\u00e0 del Cinquecento appartengono gli ultimi affreschi, dell'aula, realizzati dai figli di Bernardino in stretta collaborazione: Giovan Pietro, Evangelista e Aurelio. Ai primi due sono attribuite le scene dipinte sulla parete di fondo con la \"Deposizione dalla croce\", la \"Flagellazione\", l\"Ultima Cena \"e la \"Cattura\", e le due scene dipinte sulla parete divisoria sopra l'arcone. Lo stile dei due pittori \u00e8 tradizionale e pacato. Si distingue invece lo stile del figlio minore, Aurelio, di ispirazione fiamminga, che dipinge episodi con grande attenzione ai particolari e vocazione aneddotica, rendendo le scene particolarmente vivaci e movimentate, come si pu\u00f2 vedere nelle \"Storie dell'arca di No\u00e8\" e di \"Adamo ed Eva\", dipinte nelle due cappelle di fondo, e nella scena con l\"Adorazione dei Magi\", a sinistra sopra l'arcone della parete divisoria.\nOrgano a canne.\nNell'aula delle monache si trova un organo a canne la cui cassa venne decorata da Francesco de' Medici da Seregno e da suo figlio Giacomo. Lo strumento fu realizzato nel 1554 da Giovan Giacomo Antegnati ed \u00e8 interamente a trasmissione meccanica. Fu modificato nel XIX secolo per poi essere riportato ai caratteri originari nel restauro del 1982. \u00c8 costituito da una tastiera di cinquanta note e da una pedaliera di venti, costantemente unita alla tastiera."}
{"id": "508192", "revid": "3781381", "url": "https://it.wikipedia.org/wiki?curid=508192", "title": "Ordine Benedettino", "text": ""}
{"id": "508193", "revid": "154893", "url": "https://it.wikipedia.org/wiki?curid=508193", "title": "Snorri Sturluson", "text": "Fu per due volte l\u00f6gs\u00f6guma\u00f0r nel parlamento islandese, l'Althing. \u00c8 conosciuto per essere l'autore dell'\"Edda in prosa\", che comprende il \"Gylfaginning\" (\"l'inganno di Gylfi\"), un testo narrativo della mitologia norrena, lo \"Sk\u00e1ldskaparm\u00e1l\", un libro di lingua poetica, e l'\"H\u00e1ttatal\", una lista di forme di versi. Fu anche l'autore della \"Heimskringla\", una storia sui re norvegesi divisa per saghe che comincia con la storia leggendaria e prosegue attraverso la prima storia scandinava medievale. Per ragioni stilistiche e metodologiche gli si attribuisce spesso la \"Egils saga\", bench\u00e9 molti studiosi siano ancora incerti. Come storico e mitografo, Snorri \u00e8 degno di nota per aver proposto la teoria (nell\"'Edda in prosa\") che gli d\u00e8i fossero inizialmente capi militari e re i cui siti funerari avevano sviluppato propri culti (evemerismo). Visit\u00f2 la Norvegia due volte e fu al servizio prima di re H\u00e1kon H\u00e1konarson e poi dello \"jarl\" e tutore del re Sk\u00fali B\u00e1rdsson. Le informazioni sulla sua vita derivano da saghe posteriori come la \"Sturlunga saga\", la \"H\u00e1konar saga H\u00e1konarsonar\" e la \"\u00cdslendinga saga,\" ma la sua figura \u00e8 brevemente citata o descritta anche in saghe minori, come per esempio la \"Prestssaga Gu\u00f0mundar g\u00f3\u00f0a\" o la \"\u00de\u00f3r\u00f0ar saga kakala\".\nBiografia.\nInfanzia e formazione.\nSnorri nacque nel 1179 a Hvammur, nella regione islandese di Vesturland, dalla potente famiglia degli Sturlunghi (\"Sturlungar\"). I suoi genitori erano Sturla \u00de\u00f3r\u00f0arson il Vecchio, della famiglia dei \u00de\u00f3rnesingar e la sua seconda moglie Gu\u00f0n\u00fd B\u00f6\u00f0varsd\u00f3ttir, figlia di B\u00f6\u00f0var \u00de\u00f3r\u00f0arson e appartenente al clan degli Sturlunghi. Suoi fratelli erano \u00de\u00f3r\u00f0r Sturluson (nato 1165) e Sighvatr Sturluson (nato 1170), oltre a due sorelle (Helga e Vigd\u00eds) e altri nove fratellastri.\nAttorno ai tre o quattro anni Snorri fu mandato a Oddi, nel sud dell'Islanda, dove venne cresciuto da J\u00f3n Loptsson, considerato l'uomo pi\u00f9 influente dell'Islanda del tempo e imparentato con la famiglia reale norvegese. A Oddi, Snorri frequent\u00f2 la scuola fondata da S\u00e6mundr inn Fr\u00f3\u00f0i, nonno di J\u00f3n Loptsson, e non fece pi\u00f9 ritorno a casa.\nMorti suo padre Sturla nel 1183 e J\u00f3n nel 1197, le due famiglie combinarono un matrimonio per Snorri con Herd\u00eds Bersid\u00f3ttir, figlia di un ricco proprietario e \"prelato\" (\"prestr\") di Borg. Il matrimonio avvenne nel 1199. Due anni pi\u00f9 tardi, nel 1201, il suocero Bersi mor\u00ec e Snorri eredit\u00f2 la sua propriet\u00e0. Da questo momento, tramite varie politiche matrimoniali, Snorri inizi\u00f2 ad accumulare un consistente patrimonio che gli permise di diventare il centro del potere islandese. In seguito, nel 1206, si trasfer\u00ec a Reykholt, dove visse fino alla propria morte. I resti della sua fattoria, incluso il suo bagno all'aperto, sono stati preservati.\nCarriera politica e rapporti con la Norvegia.\nNel 1215 venne eletto \"l\u00f6gs\u00f6guma\u00f0r\" e rest\u00f2 in carica fino al 1218 (la durata era triennale).Sembra che gi\u00e0 allora fosse noto come scaldo, anche se in seguito alcuni detrattori, contrari alla sua influenza, lo accusarono di essere un pessimo poeta. Al termine della sua carica di \"l\u00f6gs\u00f6gumadur\", Snorri part\u00ec per la Norvegia, dove allora regnavano H\u00e1kon H\u00e1konarson (1217-1263) e il suo tutore lo \"jarl\" Sk\u00fali B\u00e1rdsson. La \"\u00cdslendingasaga\" suggerisce che Snorri intrattenesse rapporti istituzionali con il monarca norvegese gi\u00e0 sul suolo islandese.\nSul viaggio norvegese non ci sono motivazioni certe, ma \u00e8 probabile che Snorri fosse andato alla corte reale come intermediario per risolvere conflitti tanto commerciali quanto politici tra Islanda e Norvegia. Sia la \"\u00cdslendinga saga\" sia la \"H\u00e1konar saga H\u00e1konarsonar\" parlano di un conflitto che aveva coinvolto un islandese di Oddi, tale S\u00e6mundr J\u00f3nsson (forse imparentato con J\u00f3n Loptsson) che aveva ucciso un mercante norvegese a Eyrar e rubato la sua merce come ritorsione per la morte del figlio in Norvegia. Questo episodio chiarisce bene il sentimento ostile degli islandesi verso la Norvegia, che ormai da generazioni aveva imposto una propria influenza sull'isola. Inoltre l'Islanda dipendeva commercialmente dalla terraferma. Letto in questo modo, il viaggio norvegese di Snorri potrebbe essere visto come il tentativo di impedire una spedizione militare da parte dell'Islanda nei confronti la Norvegia, quindi una tentata negoziazione. La missione, volta ad assicurare la pace, viene ammessa esplicitamente dalla \"H\u00e1konar saga H\u00e1konarsonar\".\nTuttavia la pace sarebbe stata accettata dalla Norvegia solo alla condizione, dettata dallo \"jarl\" Sk\u00fali, di assoggettare l'isola al regno norvegese.\nSu questo fatto le fonti differiscono. Mentre Sturla \u00de\u00f3r\u00f0arson, autore della \"H\u00e1konar saga\" e parente di Snorri, non ammette che questa proposta veniva proprio da lui, la \"\u00cdslendinga saga\" afferma che fu Snorri in persona a proporre tale progetto, facendo s\u00ec che Sk\u00fali abbandonasse l'idea di conquistare l'Islanda con le armi.\nSia per conflitti interni all'isola sia per la crescente diffidenza nei confronti di Snorri, l'assoggettamento dell'Islanda alla Norvegia non avvenne. Sarebbero stati altri fattori, poco pi\u00f9 di cinquant'anni dopo, a sancire l'unione tra i due paesi (Gamli s\u00e1ttm\u00e1li). Ma vi era soprattutto la fiera indipendenza degli islandesi a impedire che ci\u00f2 si verificasse: lo Stato Libero d'Islanda era nato proprio per la voglia d'indipendenza dei vecchi norvegesi a un regno centralizzato e autoritario, quindi era impensabile che le condizioni di Sk\u00fali B\u00e1rdsson venissero accettate.\nPer quanto riguarda Snorri, per ingraziarsi il favore dello \"jarl\" si mise al suo servizio come diplomatico e soprattutto come scaldo. Al suo rientro in Islanda, questo provoc\u00f2 una reazione piuttosto ostile e risulta che i suoi versi, declamati in onore di Sk\u00fali, vennero fatti oggetto di scherno e parodiati.\nNell'estate del 1219 Snorri si trasfer\u00ec in Svezia dove fece visita, a Skara, al suo collega \"l\u00f6gs\u00f6gumadur\" Eskil Magnusson e sua moglie Krist\u00edn Nikul\u00e1sd\u00f3ttir. Krist\u00edn era stata precedentemente moglie dello jarl norvegese H\u00e1kon Galinn, mentre Eskil era fratello di Birger Jarl e apparteneva al casato di Folkung che nella met\u00e0 del XIII secolo divenne la famiglia regnante in Svezia. L'incontro permise a Snorri di approfondire la storia svedese che pi\u00f9 tardi avrebbe riportato nelle sue opere, soprattutto in rapporto con la storia norvegese.\nTornato in Norvegia, re H\u00e1kon nomin\u00f2 Snorri \"skutilsveinn\", cio\u00e8 coppiere reale, oltre che di \"lendr ma\u00f0r\", titolo che indicava coloro che ricevevano benefici fondiari direttamente dalla persona del re. Ci\u00f2 evidenzia senza dubbio il livello di fiducia che H\u00e1kon e Sk\u00fali riponevano in Snorri per portare l'Islanda sotto il loro dominio. Tuttavia, considerando la giovane et\u00e0 del sovrano, \u00e8 probabile che questa iniziativa fosse partita proprio dallo \"jarl\". Pare che, come garanzia della sua fedelt\u00e0, Snorri lasci\u00f2 alla corte un figlio.\nStesura delle opere.\nRitornato in Islanda, Snorri cominci\u00f2 la stesura delle sue opere.\nNel 1222 venne rieletto l\u00f6gs\u00f6guma\u00f0r.\nIl secondo viaggio in Norvegia (1237-1239).\nFu sempre all'interno della famiglia di Snorri, potente e riconosciuta in tutta l'Islanda, che la Norvegia trov\u00f2 un altro appoggio per la conquista dell'isola. Sturla Sighvatsson, figlio del fratello di Snorri Sighvatr, divenuto un vassallo di H\u00e1kon IV promise al re di condurre l'Islanda sotto il suo potere in cambio per\u00f2 che fosse stato lui a governarla. Non sappiamo se Snorri fosse a conoscenza fin dall'inizio del patto, ma fu vittima dell'attacco del nipote e del fratello Sighvatr che si impossessarono militarmente delle sue propriet\u00e0. Snorri fu scacciato da Reykholt e torn\u00f2 in Norvegia. Qui trov\u00f2 una situazione diversa da quando se n'era andato diciotto anni prima. Tra H\u00e1kon IV, ormai nel pieno dei suoi poteri, e Sk\u00fali B\u00e1rdsson c'era piena ostilit\u00e0. Sk\u00fali aveva stabilito il proprio centro a Trondheim, dove Snorri arriv\u00f2 in fuga dall'Islanda, e qui i due stabilirono un nuovo vincolo. Snorri fu proclamato \"jarl\" in segreto da Sk\u00fali. Per tutta la permanenza in Norvegia, Snorri non incontr\u00f2 mai il re.\nPoco prima, in Islanda, si era combattuta la battaglia di \u00d6rlygssta\u00f0ir (1238) in cui erano morti Sighvatr e suo figlio Sturla Sighvatsson. Ci\u00f2 spingeva Snorri a rientrare in patria, ma le pressioni da parte del re, che sospettava di lui e lo considerava ormai alleato di Sk\u00fali, cercavano in ogni modo di impedirglielo. Fu quindi Sk\u00fali a concedere a Snorri e i suoi compagni di viaggio una nave per rientrare a casa.\nMorte di Snorri.\nRientrato in Islanda, Snorri si ritrovava in una situazione completamente ribaltata. I clan \u00c1sbirningar e Haukd\u00e6lir avevano vinto a \u00d6rlygssta\u00f0ir e adesso gli Sturlungar non rientravano pi\u00f9 nel ventaglio degli alleati di re H\u00e1kon.Infatti Sturla Sighvatsson era rimasto ucciso, mentre Snorri era pi\u00f9 o meno schierato dalla parte di Sk\u00fali. Dal punto di vista di H\u00e1kon, serviva un nuovo alleato per impossessarsi dell'Islanda.\nUna volta eliminato Sk\u00fali nel 1240, ucciso nel monastero di Helgeseter dagli uomini del re, H\u00e1kon invi\u00f2 una lettera a Gissurr \u00deorvaldsson con l'ordine di portare Snorri a lui come prigioniero o di ucciderlo. Il motivo addotto era che Snorri era salpato dalla Norvegia infrangendo l'esplicito divieto reale. Cos\u00ec, il 22 settembre 1241 Gissurr marci\u00f2 alla volta di Reykholt con settanta uomini. La leggenda vuole che le ultime parole di Snorri siano state \"Eigi skal h\u00f6ggva!\" - \"Non colpirmi!\".\nUna statua di Snorri Sturluson dello scultore norvegese Gustav Vigeland fu eretta a Reykholt nel 1947.\nEvemerismo nell\"'Edda in prosa\".\nCome storico e mitografo, Snorri \u00e8 degno di nota per aver proposto la teoria (nell\"'Edda in prosa\") che gli d\u00e8i fossero inizialmente capi militari e re i cui siti funerari avevano sviluppato propri culti (evemerismo).\nLe persone che vanno in battaglia, invocando il loro condottiero caduto, lentamente cominciarono ad adorarne la figura, divinizzandola. Certe volte il re o il guerriero \u00e8 ricordato solo come un dio. Egli propose anche che quando una trib\u00f9 ne sconfiggeva un'altra, essa avrebbe poi spiegato la sua vittoria sostenendo che i propri d\u00e8i avessero sconfitto quelli degli altri, come se si fosse svolta una battaglia parallela fra le divinit\u00e0.\nFamiglia.\nSnorri aveva due fratelli maggiori, \u00de\u00f3r\u00f0ur Sturluson (il pi\u00f9 grande) e Sighvatur Sturluson. I suoi genitori furono Sturla \u00de\u00f3r\u00f0arson il Vecchio e Gu\u00f0n\u00fd B\u00f6\u00f0varsd\u00f3ttir.\nSi diceva che avesse molte storie sentimentali e quindi anche molti figli, ma si dice che solo cinque di loro sopravvissero fino all'et\u00e0 adulta.\nVarianti del nome.\nIn norreno e in islandese il suo nome \u00e8 \"Snorri Sturluson\". \"Snorre Sturlason\" in norvegese moderno e \"Snorre Sturlasson\" in svedese moderno (si veda anche \"Snorri\")."}
{"id": "508195", "revid": "125829174", "url": "https://it.wikipedia.org/wiki?curid=508195", "title": "Eccellenza Puglia", "text": "Al campionato di calcio di Eccellenza pugliese partecipano 28 squadre pugliesi.\nLa prima squadra classificata di ogni girone accede allo spareggio che porta alla promozione diretta in Serie D, mentre la perdente della suddetta finale viene ammessa direttamente agli spareggi nazionali.\nIl regolamento per le retrocessioni \u00e8 molto variabile, ed \u00e8 spesso condizionato dal numero delle retrocessioni delle squadre pugliesi partecipanti al girone H di Serie D.\nPartecipazioni per squadra.\nSono 106 i club che hanno preso parte alle 31 edizioni del campionato di Eccellenza Puglia giocate dal 1991-1992 al 2021-2022."}
{"id": "508196", "revid": "17654", "url": "https://it.wikipedia.org/wiki?curid=508196", "title": "Iena di san giorgio", "text": ""}
{"id": "508198", "revid": "1305772", "url": "https://it.wikipedia.org/wiki?curid=508198", "title": "Mikulov", "text": "Mikulov (pronuncia ; in tedesco \"Nikolsburg\"; in yiddish \u05e0\u05d9\u05e7\u05d0\u05dc\u05e9\u05d1\u05d5\u05e8\u05d2, \"Nikal\u0161burg\"; in italiano storico \"Nicolsburgo\") \u00e8 una citt\u00e0 ceca di 7.625 abitanti della Moravia Meridionale. Appartiene al distretto di B\u0159eclav.\nGeografia fisica.\nMikulov si trova a pochi chilometri dal confine con l'Austria (Distretto di Mistelbach, nella Bassa Austria), e condivide la frontiera con il comune di Drasenhofen.\nStoria.\nMikulov ottenne lo status di citt\u00e0 nel 1410.\nNel locale castello fu firmato nel 1866 l'armistizio di Nikolsburg durante la guerra austro-prussiana.\nMonumenti e luoghi d'interesse.\nTra i luoghi pi\u00f9 interessanti della citt\u00e0 vi sono il castello della famiglia Dietrichstein, la sinagoga del XV secolo e il cimitero ebraico.\nCastello.\nIl castello, originariamente gotico, della met\u00e0 del XIII secolo venne ricostruito in stile rinascimentale e poi, nel 1719, secondo il gusto barocco.\nGli interni del castello sono aperti al pubblico e ospitano il museo regionale della Moravia Meridionale; il percorso di visita comprende anche le cantine, con una gigantesca botte per il vino del 1614 (con una capacit\u00e0 di 1.014 hl), mostre di etnografia, arti figurative e sul paesaggio moravo.\nQuartiere ebraico.\nGli inizi dell'insediamento ebraico a \"Nikolsburg\" risale almeno al 1421, quando gli Ebrei vennero espulsi da Vienna e dalla vicina provincia della Bassa Austria dall'arciduca d'Austria Alberto II d'Asburgo. I profughi si stabilirono nella citt\u00e0 situata vicina al confine con l'Austria, a 85 chilometri dalla capitale austriaca, sotto la protezione dei Principi del Liechtenstein, e altri abitanti si aggiunsero dopo l'espulsione degli Ebrei dai villaggi moravi di propriet\u00e0 del re di Boemia da parte di Ladislao il Postumo dopo il 1454.\nL'insediamento crebbe d'importanza nella prima met\u00e0 del XVI secolo, quando la citt\u00e0 divenne la sede del rabbino capo della regione della Moravia, assurgendo cos\u00ec a centro culturale dell'Ebraismo moravo. Il famoso rabbino Yehudah L\u00f6w ben Bezalel (1525-1609), che secondo le leggende avrebbe dato vita al golem di Praga, svolse a Mikulov il suo ministero per vent'anni, come secondo rabbino della regione, tra il 1553 e il 1573. Il cardinale Franz Seraph von Dietrichstein si distinse come protettore degli Ebrei; le tasse pagate dagli Ebrei, d'altronde, gli erano necessarie per finanziare la guerra dei trent'anni.\nNella prima met\u00e0 del XVIII secolo la comunit\u00e0 ebraica della citt\u00e0 comprendeva pi\u00f9 di seicento famiglie, risultando cos\u00ec il pi\u00f9 grande insediamento ebraico in Moravia. Il censimento del 1754 ordinato dall'imperatrice Maria Teresa d'Austria registr\u00f2 che c'erano 620 famiglie ebraiche stabilite a \"Nikolsburg\": se si considera che questo potrebbe significare una popolazione ebraica di circa 3.000 persona, questo significava che almeno met\u00e0 degli abitanti della citt\u00e0 erano ebrei. \u00c8 evidente che solo un piccolo numero di Ebrei potevano guadagnarsi da vivere in citt\u00e0 come artigiani: il resto di loro doveva trovare un'attivit\u00e0 nel commercio. La comunit\u00e0 fu molto danneggiata durante le guerre per il controllo della Slesia (prima guerra di Slesia, 1740-1742; seconda guerra di Slesia, 1744-1745; terza guerra di Slesia, 1756-1763), quando dovette versare alla Corona una quota supplementare di tasse, che il governo di Maria Teresa esigeva dagli Ebrei di Moravia.\nUn certo numero di Ebrei della citt\u00e0 continu\u00f2 a guadagnarsi da vivere a Vienna, dove avevano il permesso di risiedere per periodi di tempo delimitati grazie a speciali passaporti. La libert\u00e0 di residenza, che in Austria fu concessa agli Ebrei nel 1848, ridusse il numero degli Ebrei residenti a Mikulov a meno di un terzo della popolazione che la comunit\u00e0 contava nel tempo del suo massimo sviluppo. Nel 1904 c'erano 749 Ebrei residenti in citt\u00e0, su una popolazione totale di 8.192 abitanti. Nel 1938, prima dell'occupazione tedesca della Cecoslovacchia, la popolazione totale della citt\u00e0 comprendeva circa 8.000 abitanti, per lo pi\u00f9 di madrelingua tedesca; tra loro, gli Ebrei erano 472. La comunit\u00e0 ebraica di Mikulov venne cancellata durante la seconda guerra mondiale: circa 110 persone riuscirono ad emigrare, mentre 327 Ebrei di Mikulov morirono nella Shoah."}
{"id": "508202", "revid": "767487", "url": "https://it.wikipedia.org/wiki?curid=508202", "title": "Essertes", "text": "Essertes (toponimo francese) \u00e8 un comune svizzero di 335 abitanti del Canton Vaud, nel distretto di Lavaux-Oron.\nStoria.\nEssertes divenne comune autonomo nel 1814 per scorporo da quello di Ch\u00e2tillens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "508206", "revid": "767487", "url": "https://it.wikipedia.org/wiki?curid=508206", "title": "Answer That and Stay Fashionable", "text": "Answer That and Stay Fashionable \u00e8 il primo album della band statunitense AFI.\nIl disco.\nPubblicato nel 1995 con una prima stampa sotto la Wingnut Records, \u00e8 stato ristampato successivamente dalla Nitro Records.\nLa copertina dell'album \u00e8 ispirata alla copertina del film \"Reservoir Dogs\" (Le iene) di Quentin Tarantino.\nAll'inizio della traccia numero 10 dell'album, intitolata \"Kung Fu devil\", \u00e8 presente un breve dialogo del film \"Reservoir Dogs\", con la voce dell'attore Harvey Keitel."}
{"id": "508210", "revid": "123176634", "url": "https://it.wikipedia.org/wiki?curid=508210", "title": "Serliana", "text": "La serliana \u00e8 un elemento architettonico composto da un arco a tutto sesto affiancato simmetricamente da due aperture sormontate da un architrave; fra l'arco e le due aperture sono collocate due colonne.\nDescrizione.\n\u00c8 presente nell'architettura romana e bizantina. \nInfatti, precedenti di un arco poggiante sulle estremit\u00e0 di un colonnato con trabeazione rettilinea si trovano nell'architettura romana, in particolare delle province orientali: in questi casi spesso \u00e8 la stessa trabeazione che si incurva al di sopra di uno degli \"intercolumni\" (spazi tra due colonne) a formare l'arco.\nUna delle prime serliane si trovava nel Palazzo di Diocleziano a Spalato, nell'atrio che veniva usato per le cerimonie ufficiali con l'Imperatore, per cui da allora l'uso di tale decorazione si \u00e8 legato all'autorit\u00e0 imperiale. Nel Missorio di Teodosio, l'imperatore romano Teodosio I \u00e8 raffigurato in trono davanti a una serliana.\nTuttavia questo elemento architettonico trova la sua diffusione nel Rinascimento italiano e in particolare nel periodo manierista.\nIl nome \"serliana\" deriva infatti dal fatto che questo elemento \u00e8 ampiamente illustrato e utilizzato nei \"Sette libri dell'architettura\" (opera pubblicata a singoli volumi dal 1537 fin oltre il 1574, anno della morte dell'autore) di Sebastiano Serlio, architetto e teorico rinascimentale bolognese.\nSerlio comunque non fu il primo a introdurre nel repertorio classicista questo elemento architettonico.\nPrima di lui altri architetti del primo XVI secolo avevano utilizzato la serliana. In particolare Raffaello, che la utilizza isolata in senso monumentale nel suo progetto per la facciata della basilica di San Lorenzo a Firenze e nel fianco del palazzo di Jacopo da Brescia nel Borgo a Roma, e i suoi allievi.\nIn seguito diventer\u00e0 uno degli elementi linguistici pi\u00f9 riconoscibili dell'opera di Palladio, che lo utilizzer\u00e0 sia isolato sia in serie, e del palladianesimo, tanto che in ambito anglosassone \u00e8 pi\u00f9 comunemente nota con il nome di \"finestra palladiana\" (\"Palladian window\")."}
{"id": "508211", "revid": "599013", "url": "https://it.wikipedia.org/wiki?curid=508211", "title": "Fq", "text": ""}
{"id": "508212", "revid": "14002", "url": "https://it.wikipedia.org/wiki?curid=508212", "title": "Diocesi di Tarbes et Lourdes", "text": ""}
{"id": "508214", "revid": "38120", "url": "https://it.wikipedia.org/wiki?curid=508214", "title": "Fantastici quattro", "text": ""}
{"id": "508215", "revid": "38120", "url": "https://it.wikipedia.org/wiki?curid=508215", "title": "Fantastic four", "text": ""}
{"id": "508216", "revid": "38120", "url": "https://it.wikipedia.org/wiki?curid=508216", "title": "Fantastic Four", "text": ""}
{"id": "508218", "revid": "38120", "url": "https://it.wikipedia.org/wiki?curid=508218", "title": "Fantastic 4", "text": ""}
{"id": "508219", "revid": "38120", "url": "https://it.wikipedia.org/wiki?curid=508219", "title": "I Fantastici quattro", "text": ""}
{"id": "508220", "revid": "207432", "url": "https://it.wikipedia.org/wiki?curid=508220", "title": "I fantastici quattro", "text": ""}
{"id": "508221", "revid": "38120", "url": "https://it.wikipedia.org/wiki?curid=508221", "title": "I fantastici Quattro", "text": ""}
{"id": "508222", "revid": "38120", "url": "https://it.wikipedia.org/wiki?curid=508222", "title": "I fantastici 4", "text": ""}
{"id": "508223", "revid": "38120", "url": "https://it.wikipedia.org/wiki?curid=508223", "title": "I Fantastici 4", "text": ""}
{"id": "508224", "revid": "1429175", "url": "https://it.wikipedia.org/wiki?curid=508224", "title": "Michele Girardi", "text": "Laureato in Lettere moderne all'Universit\u00e0 di Venezia nel 1980, ha insegnato \"Storia ed estetica musicale\" al Conservatorio di Parma dal 1984 al 1988 e al conservatorio di Mantova dal 1989 al 1998, ed \u00e8 attualmente docente di Storia della musica presso il dipartimento di filosofia e beni culturali dell'Universit\u00e0 di Venezia, dopo aver insegnato \"Drammaturgia musicale\" presso il Dipartimento di Musicologia e beni culturali dell'Universit\u00e0 di Pavia a Cremona, vincitore dell'ultimo concorso nazionale nel settore L27B, dal 1998 al 2016. Ha conseguito l'idoneit\u00e0 alla prima fascia nella prima tornata (2012) dell'Abilitazione scientifica nazionale, macrosettore 10 C/1, SSD L-ART/07,\ne la ha rinnovata nel 2018. Nel 1996 ha fondato, insieme con altri specialisti, il \"Centro studi Giacomo Puccini\" di Lucca. Nel 2021 L'Istituzione ha festeggiato venticinque anni di attivit\u00e0.\nI suoi interessi scientifici sono rivolti principalmente alla musica otto e novecentesca, in particolare al teatro musicale \"fin de si\u00e8cle\" (Puccini, Berg e Verdi). A Puccini ha dedicato un'ampia monografia critica (\"Giacomo Puccini. L'arte internazionale di un musicista italiano\", 1995), con cui ha vinto la prima edizione del premio letterario internazionale \u00abMassimo Mila\u00bb per la saggistica musicale (Torino, 1996), tradotta in inglese (versione ampliata, Chicago, 2000).. Dal 2003 al 2015 ha diretto il periodico \u00abLa Fenice prima dell'opera\u00bb, ISSN 2280-8116, consultabile e scaricabile in formato PDF nelle pagine www del Teatro La Fenice di Venezia., oppure dall'elenco delle pubblicazioni nella home page del curatore.. Un elenco parziale dei numeri conservati nelle biblioteche italiani si legge nel sito ministeriale (internet culturale).\nCura una bibliografia dedicata ai diversi aspetti della messinscena e della regia, e una raccolta di registrazioni audio-visive di allestimenti operistici, ordinata per registi. Dedica inoltre un blog a Giacomo Puccini, nel quale discute diversi aspetti della vita musicale, sia teorici, sia d'attualit\u00e0, e una pagina dedicata alla musicologia nelle universit\u00e0 italiane. Sta preparando, in vista del centenario della morte di Puccini, la nuova edizione della sua monografia, riveduta e ampliata.\nNel 2021 La Fondazione Festival pucciniano gli ha attribuito il 49\u00ba premio Puccini. Prima di lui il prestigioso riconoscimento era stato attribuito a solamente a altro musicologo, Mosco Carner nel 1984."}
{"id": "508225", "revid": "14002", "url": "https://it.wikipedia.org/wiki?curid=508225", "title": "Diocesi di Perpignan-Elne", "text": ""}
{"id": "508227", "revid": "599013", "url": "https://it.wikipedia.org/wiki?curid=508227", "title": "Chiesa di San Paolo Converso", "text": "La chiesa di San Paolo Converso \u00e8 una chiesa sconsacrata situata nel centro storico di Milano, all'incrocio fra corso Italia e piazza Sant'Eufemia.\nStoria.\nLa chiesa di San Paolo Converso nacque come chiesa dell'annesso convento della Congregazione delle angeliche. La prima pietra dell'edificio fu posata nel 1549 e la sua costruzione and\u00f2 avanti sino al 1580. Fra il 1599 e il 1611 fu rifatto il fianco di sinistra, che si affaccia su piazza Sant'Eufemia, su progetto di Ercole Turati, mentre l'attuale facciata risale al 1619 ed \u00e8 opera di Giovan Battista Crespi detto il Cerano. Al 1767 risale il nuovo altar maggiore opera di Giulio Gallori e Ambrogio Pedetti.\nNel 1808, a seguito delle soppressioni conventuali di epoca napoleonica, il monastero venne sgomberato, la chiesa sconsacrata ed adibita a magazzino.\nDel 1932 \u00e8 il restauro conservativo, guidato dall'architetto Mezzanotte, di tutti gli affreschi dell'aula che da quel momento verr\u00e0 destinata a sala per concerti di musica sacra. Dotata di ottima acustica venne adibita a sala d'incisione per registrazioni discografiche fin dai primi anni '60, per l'etichetta discografica La voce del padrone che li cedette a Vittorio Buffoli e a Giacomo Mazzini, padre di Mina, i quali avevano appena fondato la PDU. Il rinnovato studio di registrazione attivo dal 1970, detto 'La Basilica', avr\u00e0 sede all'interno della chiesa fino al 1982.\nDal 2014 al 2019 ha ospitato la sede di Locatelli Partners, studio di architettura milanese fondato da Giovanna Cornelio, Massimiliano Locatelli, Annamaria Scevola. \nDal 2016 ospita anche Converso, uno spazio espositivo dedicato alle arti contemporanee, fondato sempre da Locatelli Partners.\nDescrizione.\nEsterno.\nEsternamente, della chiesa sono visibili soltanto il fianco sinistro, adiacente a piazza Sant'Eufemia e movimentato da lesene corinzie, e la facciata, costruita fra il 1611 e il 1619 su progetto del Cerano. Essa \u00e8 suddivisa verticalmente da una linea immaginaria, composta dal cornicione scolpito a bassorilievo e dal timpano del portale, e orizzontalmente da colonne tuscaniche nella parte bassa, corinzie in quella alta. La fascia inferiore, in cui si aprono il portale e due finestre rettangolari, \u00e8 decorata con bassorilievi di Gian Andrea Biffi e Giovanni Bono; quella superiore, invece, presenta un grande finestrone ad arco affiancato da due nicchie semicircolari. Da alcune stampe si pu\u00f2 evincere che, in origine, al disopra del timpano, vi era un gruppo scultoreo composto da tre angeli.\nInterno.\nL'impianto interno della chiesa ricalca quello della chiesa di San Maurizio al Monastero Maggiore, opera di Gian Giacomo Dolcebuono, la cui costruzione ebbe inizio nel 1503. Infatti, come in San Maurizio, anche in San Paolo Converso troviamo una navata coperta con volta a botte e affiancata da cappelle laterali e separata a met\u00e0 da una parete divisoria, che scindeva lo spazio riservato alle monache da quello riservato all'assemblea. Anche nell'affresco del soffitto, opera di Giulio Campi, viene ricordato lo schema di San Maurizio: infatti \u00e8 dipinta una finta architettura in prospettiva che ricorda il matroneo della suddetta chiesa; tuttavia, il tema principale dell'affresco \u00e8 l'Assunzione di Maria in Cielo. All'interno della chiesa sono racchiusi vari dipinti di pregevole fattura, come quelli del presbiterio, opera di Giulio e Antonio Campi, raffiguranti la Conversione, il Battesimo, il Miracolo e il Martirio di san Paolo Apostolo. Altra opera di notevole interesse \u00e8 una grandissima tela del Cerano raffigurante il \"Battesimo di Sant'Agostino\".\nL'altar maggiore \u00e8 in marmi policromi e risale al XVIII secolo."}
{"id": "508228", "revid": "92723", "url": "https://it.wikipedia.org/wiki?curid=508228", "title": "Diocesi di Fr\u00e9jus e Toulon", "text": ""}
{"id": "508231", "revid": "1305772", "url": "https://it.wikipedia.org/wiki?curid=508231", "title": "Cully", "text": ""}
{"id": "508232", "revid": "287204", "url": "https://it.wikipedia.org/wiki?curid=508232", "title": "Syri i Kalt\u00ebr", "text": "Syri i Kalt\u00ebr (il nome \u00e8 in albanese e in italiano significa \"L'occhio azzurro\") \u00e8 una sorgente carsica situata sulle pendici occidentali del monte Mali i Gjer\u00eb in Albania."}
{"id": "508234", "revid": "599013", "url": "https://it.wikipedia.org/wiki?curid=508234", "title": "Rmc", "text": ""}
{"id": "508235", "revid": "38120", "url": "https://it.wikipedia.org/wiki?curid=508235", "title": "Rat-Man collection", "text": ""}
{"id": "508238", "revid": "1305772", "url": "https://it.wikipedia.org/wiki?curid=508238", "title": "Istituzioni", "text": ""}
{"id": "508246", "revid": "1652635", "url": "https://it.wikipedia.org/wiki?curid=508246", "title": "Iomar do Nascimento", "text": "Biografia.\nSposato con l'ex pallavolista Valeria Alc\u00e1ntara, ha avuto due figli anche loro calciatori, Thiago Alc\u00e1ntara e Rafinha. \u00c8 membro degli Atleti di Cristo.\nCaratteristiche tecniche.\nImpiegato solitamente come centrocampista difensivo, era versatile al punto da poter giocare in molti altri ruoli. Inizi\u00f2 come difensore centrale; nelle giovanili il suo ruolo d'impostazione era centrocampista, ma al Vasco da Gama gioc\u00f2 soprattutto come difensore laterale sinistro. In nazionale gli capit\u00f2 anche di giocare come laterale destro. Giocatore dotato di tecnica, era capace di calciare con entrambi i piedi con precisione; si caratterizzava per abilit\u00e0 nel dribbling e discreta scelta di tempo negli interventi.\nCarriera.\nGiocatore.\nClub.\nNato nello Stato di Para\u00edba, inizi\u00f2 a giocare a livello giovanile nel Santa Cruz-PB, formazione della citt\u00e0 di Santa Rita (Para\u00edba). Si trasfer\u00ec poi al Vasco da Gama, con cui esord\u00ec a livello professionistico nel Campionato Carioca del 1985, il 30 novembre contro il Flamengo. Nel 1986 gioc\u00f2 la sua prima stagione nella massima serie nazionale, disputando 26 gare, prevalentemente da titolare, con 2 gol; nel campionato statale ottenne 20 presenze. Nel 1987 vinse il Campionato Carioca, nel corso del quale disput\u00f2 27 partite, con 1 gol: in \u00e0mbito nazionale assomm\u00f2 15 presenze. Nel 1988 scese in campo 20 volte in prima divisione nazionale (4 reti) e 18 nella massima serie statale. Nel 1989 gioc\u00f2 18 incontri per torneo, per un totale di 36 gare, con 1 gol nel campionato nazionale. Nel 1990 gioc\u00f2 solo il campionato statale, il Carioca, 17 gare e 1 gol. \nSi trasfer\u00ec poi in Italia, al , che lo ingaggi\u00f2 per sostituire Ubaldo Righetti. Con la squadra salentina disput\u00f2 34 partite nel campionato di Serie A 1990-1991, con 2 reti segnate, e una in Coppa Italia, con un gol all'attivo. Per la stagione di Serie A 1991-1992 venne acquistato dalla Fiorentina per 8 miliardi di lire. Mazinho gioc\u00f2 21 gare di campionato, venendo impiegato come centrocampista, e non segn\u00f2 alcuna rete: in Coppa Italia venne utilizzato in tre incontri.\nVenne poi ceduto al Palmeiras, con cui disput\u00f2 delle buone stagioni nel Campionato Paulista e nel campionato nazionale, vincendo un titolo brasiliano nel 1993. Torn\u00f2 poi in Europa, al Valencia, con cui gioc\u00f2 31 partite nella Primera Divisi\u00f3n 1994-1995; nel 1995-1996 ne disput\u00f2 40. Fu poi ceduto al Celta Vigo, con cui gioc\u00f2 3 stagioni da titolare e sei partite nella Primera Divisi\u00f3n 1999-2000, per un totale di 114 incontri e otto reti. Nel 2000 scese in seconda divisione con l'Elche, con cui fu impiegato per 17 partite. Chiuse la carriera nel 2001.\nNazionale.\nMazinho fu convocato per il torneo calcistico ai giochi olimpici di ; non gioc\u00f2 per\u00f2 alcun incontro durante la competizione, non ottenendo quindi presenze con la nazionale olimpica brasiliana. Esord\u00ec in nazionale maggiore il 10 maggio 1989 contro il : gioc\u00f2 una serie di amichevoli quell'anno, disputando un'altra partita contro i peruviani (24 maggio), una con il (6 giugno), una con la (19 giugno) e una con la (21 giugno). Durante la Copa Am\u00e9rica 1989 in Brasile gioc\u00f2 6 partite, la maggior parte delle quali da titolare, vincendo il trofeo: durante la competizione fu impiegato sia come difensore laterale che come centrocampista.\nDopo aver giocato nelle qualificazioni al , fu incluso nella lista dei convocati dal CT Lazaroni. Concluse il 1989 con 16 gare giocate con la Nazionale. Nel 1990 disput\u00f2 una sola partita, l'amichevole con la , e al Mondiale non fu mai impiegato, poich\u00e9 Lazaroni, anche per motivi tattici, gli prefer\u00ec Jorginho. Nel 1991, dopo aver giocato due amichevoli con e , partecip\u00f2 alla Copa Am\u00e9rica 1993 in Ecuador, assommando 7 presenze. Mazinho fu poi convocato per il : bench\u00e9 non fosse inizialmente tra i titolari, divenne una prima scelta con il progredire del torneo e gioc\u00f2, peraltro, anche la finale contro l'."}
{"id": "508247", "revid": "661877", "url": "https://it.wikipedia.org/wiki?curid=508247", "title": "Iomar Mazinho", "text": ""}
{"id": "508250", "revid": "599013", "url": "https://it.wikipedia.org/wiki?curid=508250", "title": "J\u00f3n Stef\u00e1nsson", "text": "Carriera.\nClub.\nAlto 195\u00a0cm per 92\u00a0kg, \u00e8 cresciuto nella squadra del KR Reykjav\u00edk, con la quale, nella stagione 2001-02, \u00e8 stato nominato miglior giovane e miglior giocatore del campionato.\nNella stagione 2002-03, il suo passaggio alla squadra tedesca del TBB Trier; nel settembre del 2003 viene messo sotto contratto dai Dallas Mavericks nella NBA. Nella stagione 2004-05 passa alla Dinamo San Pietroburgo con la quale vince, nell'aprile 2005, la FIBA Europe League.\nStef\u00e1nsson ha chiuso l'ultimo campionato russo con una media di 10,3 punti a partita, il 38,8% da due, il 37,1% da tre e l'84% nei tiri liberi; mentre in FIBA Europe League ha realizzato 12,3 punti di media a gara, tirando con il 50% da due, il 34,7% da tre ed il 78% nei tiri liberi.\nNella stagione 2005-06 \u00e8 passato alla Carpisa Napoli, con cui ha vinto la Coppa Italia. Egli si fa subito amare dai suoi tifosi giocando con medie di 8,2 punti, 2 rimbalzi e 1 assist, giocando 25,5 minuti a partita.\nNell'estate 2006 va al Pamesa Valencia, squadra spagnola che milita nella Liga ACB, sottoscrivendo un contratto biennale con l'opzione del terzo anno.\nDal febbraio 2007 passa per\u00f2 alla Lottomatica Roma, che lo ha acquistato fino al 2008. Si distingue subito per due tiri decisivi, uno che salva un tempo supplementare contro il Basket Livorno e uno che d\u00e0 la vittoria contro la Montepaschi Siena, sempre all'overtime. A Roma le sue medie calano rispetto a quelle dell'anno prima, avendo 5,9 punti, 1,5 rimbalzi e 1,1 assist, giocando 17,5 minuti a partita.\nNella stagione 2008-09 torna in Islanda per giocare nel KR Reykjav\u00edk e ritrovare la forma fisica. Con il club islandese vince il campionato e il titolo di giocatore dell'anno e di guardia dell'anno.\nIl 25 aprile 2009 torna in Italia con la Benetton Treviso per giocare le ultime due partite di regular season e i play-off. Successivamente ha continuato la sua carriera in Spagna.\nIl 12 settembre raggiunge un accordo con il Valencia per i prossimi tre mesi.\nNazionale.\nCon la nazionale islandese, ha vinto la medaglia d'oro ai Giochi dei Piccoli Stati d'Europa a Malta 2005 e a Monaco 2007."}
{"id": "508252", "revid": "287204", "url": "https://it.wikipedia.org/wiki?curid=508252", "title": "Strophariaceae", "text": "\"Strophariaceae\" Singer &amp; A.H. Sm., Mycologia 38(5): 503 (1946).\nStrophariaceae \u00e8 una famiglia di funghi terricoli o lignicoli, saprofiti, isolati oppure cespitosi.\nDescrizione morfologica dei generi.\nGambo e cappello.\nConfluenti (non staccabili).\nAnello.\nPi\u00f9 o meno persistente sul gambo.\nLamelle.\nInizialmente color cenere, poi bruno-violacee.\nSpore.\nLisce, bruno-scure, violaceo-brune, rugginose o color porpora, con poro germinativo.\nCommestibilit\u00e0 dei generi.\nTrascurabile.&lt;br&gt;\nPoche le specie eduli (Stropharia rugosoannulata, Hypholoma capnoides e Kuehneromyces mutabilis), molte quelle non commestibili o sospette, diverse velenose (es. Hypholoma fasciculare), altre ancora velenose con propriet\u00e0 allucinogene (es. Psilocybe cubensis)."}
{"id": "508253", "revid": "1776051", "url": "https://it.wikipedia.org/wiki?curid=508253", "title": "Forel (Svizzera)", "text": "Forel (ufficialmente Forel (Lavaux); fino al 1826 Les Monts de Villette, toponimo francese) \u00e8 un comune svizzero di 2\u00a0075 abitanti del Canton Vaud, nel distretto di Lavaux-Oron.\nStoria.\nForel divenne comune autonomo nel 1824 per scorporo da quello di Villette.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "508256", "revid": "38120", "url": "https://it.wikipedia.org/wiki?curid=508256", "title": "Genoa Cricket &amp; Football Club", "text": ""}
{"id": "508257", "revid": "295049", "url": "https://it.wikipedia.org/wiki?curid=508257", "title": "Chiesa di Santa Maria Donnaregina Vecchia", "text": "La chiesa di Santa Maria Donnaregina Vecchia \u00e8 una chiesa monumentale di Napoli costruita agli inizi del XIV secolo per le monache clarisse del monastero omonimo.\nLa chiesa si trova alle spalle di Santa Maria Donnaregina Nuova, quest'ultima costruita nel Seicento con lo scopo di rimpiazzare quella Vecchia, con la quale dal 2007 entra a far parte del circuito del Museo diocesano di Napoli.\nLungo le pareti del coro delle monache \u00e8 conservato il pi\u00f9 grande e uno dei pi\u00f9 importanti cicli di affreschi del XIV secolo a Napoli.\nStoria.\nIl complesso originario occupava un'insula doppia della citt\u00e0 greco-romana ed \u00e8 attestato a partire dal 780 come \"monastero di San Pietro del Monte di Donna Regina\", appartenente alle monache basiliane. Il complesso religioso era, inoltre, dotato di una porta difesa da una torre. Nel IX secolo pass\u00f2 alle monache benedettine, che lo intitolarono a Santa Maria e nel corso del XIII secolo pass\u00f2 alla regola delle clarisse.\nSotto Carlo I d'Angi\u00f2 il monastero fu adibito a prigione per i nobili avversari della casa regnante. La casa religiosa fu danneggiata dal terremoto del Sannio del 1293 e venne ricostruita dalle fondazioni grazie alle donazioni della regina di Napoli Maria d'Ungheria. La nuova chiesa, aperta al culto nel 1316, venne consacrata nel 1320 e la regina vi venne sepolta in una tomba monumentale, opera di Tino di Camaino del 1326.\nNel 1390 il tetto della chiesa fu danneggiato da un violento incendio scaturito da un fulmine e i dovuti lavori di restauro furono commissionati dalla regina Giovanna II d'Angi\u00f2, cos\u00ec come gli ulteriori interventi di restauro che hanno fatto seguito ai diversi terremoti del XV secolo.\nNel XVI secolo fu aggiunto al complesso un nuovo chiostro e nel XVII secolo venne costruita una seconda chiesa, Donnaregina Nuova, in origine direttamente accessibile da quella pi\u00f9 antica tramite ambienti nei piani superiori degli spazi absidali, riservata anch'essa alle monache.\nL'ampliamento di via Duomo decretato nel 1860 richiese l'abbattimento di una parte del complesso monastico. Questo venne soppresso nel febbraio del 1861, e la chiesa Vecchia pass\u00f2 al comune di Napoli. Suddivisa in vari ambienti, divenne sede di uffici delle guardie municipali nel 1864, di una scuola froebeliana nel 1865, di abitazioni provvisorie per i poveri dal 1866 al 1872; ospit\u00f2 in seguito la Corte d'assise e dal 1878 la commissione municipale per la conservazione dei monumenti. In seguito a una decisione del consiglio municipale vi fu aperto tra il 1892 e il 1902 il \"Museo della citt\u00e0\" e dal 1899 ospit\u00f2 la sede dell'Accademia Pontaniana.\nLe due chiese furono separate nel 1928-1934, in occasione dei lavori di Gino Chierici che eliminarono le suddivisioni interne della chiesa vecchia per rendere visibili le strutture gotiche dell'abside della chiesa pi\u00f9 antica, che si pot\u00e9 ricostruire grazie all'accorciamento e alla parziale demolizione del coro delle monache di quella pi\u00f9 recente. Il \"sepolcro di Maria d'Ungheria\", che era stato spostato gi\u00e0 nel 1727 nella nuova chiesa, all'interno della sala del comunichino delle monache assieme ad altri monumenti sepolcrali cinquecenteschi, fu intanto di nuovo trasferito nella chiesa vecchia, addossato alla parete di sinistra prima dell'abside, che comunque non costituisce la sua collocazione originale; le sculture rinascimentali invece sono rimaste nella sala della chiesa nuova.\nAttualmente ci\u00f2 che resta del monastero di Donnaregina \u00e8 sede della \"Scuola di Specializzazione in Beni Architettonici e del Paesaggio\" dell'Universit\u00e0 di Napoli.\nDescrizione.\nLa chiesa presenta una facciata semplice e stretta con due monofore e un ovale sopra i quali \u00e8 raffigurato lo stemma della regina Maria d'Ungheria, colei che volle l'edificazione del convento; di fronte un piccolo chiostro settecentesco, detto \"dei Marmi\", funge da cortile interno che anticipa l'ingresso alla chiesa: esso probabilmente fu costruito su progetto di Ferdinando Sanfelice ed \u00e8 caratterizzato da archi a tutto sesto e da pilastri ionici con specchiature marmoree.\nL'interno inizia e si sviluppa per circa 3/4 della lunghezza dell'unica navata che lo compone, lunga poco pi\u00f9 di 38 metri, con tre campate a soffitto ribassato rispetto a quello della chiesa terminando poi con un'abside poligonale, composta dai cinque lati di un ottagono, preceduta da un unico spazio rettangolare, entrambi alti fino al soffitto originale dell'edificio. Il coro delle monache si sviluppa quindi sopra il soffitto ribassato della navata, poggiante su sei pilastri ottagonali che sorreggono volte a crociera; la sua altezza e quella del pronao si concludono in uno slancio unico con l'altezza dell'abside stessa, avviando una particolarit\u00e0 architettonica che sar\u00e0 in seguito osservata anche in alcune chiese tedesche. L'illuminazione di tutto l'ambiente \u00e8 data da piccole finestre sul lato sinistro, mentre la parte a tutta altezza prima dell'abside presenta grandi finestre monofore.\nLa zona absidale conserva resti della pavimentazione in cotto maiolicato, esempio questo di arte ceramica napoletana in et\u00e0 angioina, databile tra la fine del XIV e l'inizio del XV secolo. Sia l'abside che lo spazio antistante sono coperti da volte a crociera affrescate con colori angioini e del casato d'Ungheria, decorazioni che si ripetono anche nelle volte sottostanti il coro; ai lati dell'arco absidale invece si possono ammirare nella parte inferiore, forse l'uno la copia dell'altro, due affreschi trecenteschi sulla \"Crocifissione\" di ignoto autore, e in quella superiore, figure di \"Angeli\", \"Troni\" e \"Dominazioni\".\nIl tetto originale della navata \u00e8 a capriate con frammenti di decorazioni su fresco, sempre del Trecento, nascoste per\u00f2 da un altro soffitto ligneo cassettonato del Cinquecento aggiunto solo successivamente e decorato al centro da un rilievo con \"Incoronazione della Vergine\", opera del lombardo Pietro Belverte.\nSulla parete di sinistra della navata della chiesa, dopo lo spazio con soffitto ribassato, \u00e8 collocato il \"monumento sepolcrale di Maria d'Ungheria\", opera trecentesca di Tino di Camaino che fu dapprima spostato all'interno della chiesa Nuova, per poi far ritorno in quella Vecchia nella posizione che attualmente ha. Altra opera presente su una parete della navata \u00e8 poi un \"Martirio di Sant'Orsola e delle sue compagne\" del 1520 probabilmente eseguito da Francesco da Tolentino.\nDi fronte al monumento funebre si apre l'unica cappella della chiesa: la cappella Loffredo, a pianta rettangolare con due bifore e coperta da una volta a crociera. La cappella conserva cicli di affreschi trecenteschi sull\"Annunciazione\" e la \"Madonna col Bambino\" nella parete di fondo, con un crocifisso ligneo anch'esso del Trecento; sulla parete di destra sono invece le \"Storie della vita di san Giovanni\", su quella d'ingresso il \"San Francesco predica agli uccelli e riceve le stigmate\" mentre sulla volta sono i santi \"Pietro\" e \"Paolo\". Tutto il ciclo \u00e8 di ignota attribuzione e riprende spunti giotteschi con reminiscenze bizantine; i monumenti sepolcrali cinquecenteschi a due esponenti della famiglia Loffredo che un tempo erano in cappella furono invece nel corso del Settecento spostati nella sala del comunichino della chiesa nuova, dove sono tuttora.\nUna porta sulla parete destra subito dopo l'ingresso in chiesa conduce a vari ambienti superiori, tra cui anche al coro delle monache, uno dei luoghi artisticamente pi\u00f9 rilevanti dell'intero complesso di Donnaregina (Nuova e Vecchia) in quanto custode del pi\u00f9 importante ciclo di affreschi del Trecento a Napoli, seppur di incerta attribuzione. Le due sale che anticipano il coro, infine, vedono nella prima una cappella votiva con affreschi seicenteschi, e nella seconda, che \u00e8 di fatto l'anticoro, affreschi trecenteschi di ignoto autore alle pareti.\nIn chiesa erano infine presenti altre opere scultoree, pittoriche e reliquiarie poi spostate all'interno della chiesa nuova, negli ambienti museali del retroaltare e al primo piano."}
{"id": "508258", "revid": "339392", "url": "https://it.wikipedia.org/wiki?curid=508258", "title": "Santa Maria Donnaregina", "text": ""}
{"id": "508261", "revid": "322321", "url": "https://it.wikipedia.org/wiki?curid=508261", "title": "Chiesa di San Barnaba (Milano)", "text": "La chiesa dei Santi Paolo e Barnaba, pi\u00f9 conosciuta come San Barnaba, \u00e8 un edificio di culto situato nel centro storico di Milano, il primo edificio dell'Ordine dei Barnabiti. La chiesa si trova in via della Commenda 1, a Milano.\nStoria.\nLa chiesa di San Barnaba fu costruita su disegno dell'architetto perugino Galeazzo Alessi nel 1561 come chiesa madre dei Chierici Regolari di San Paolo, anche detti \"Barnabiti\" al posto di una chiesa preesistente realizzata certamente prima del 1486. Nel 1625 a Camillo Procaccini viene affidata la realizzazione degli affreschi che tuttora ornano la volta della navata e il coro.\nAlla fine del 2010 \u00e8 stato completato, a cinquant'anni dal precedente, il restauro dell'intera facciata e della porta di ingresso al tempio, realizzata nel 1965 dallo scultore milanese Giovanni Maria Stoppani.\nDescrizione.\nEsterno.\nLa facciata della chiesa, puro esempio di architettura manierista, \u00e8 bipartita in due ordini sovrapposti da un cornicione ed \u00e8 sormontata da un timpano rettangolare decorato con ghirlande scolpite. Al centro dell'ordine inferiore, fra due coppie di lesene ioniche, si trova il portale mentre, in quello superiore, fra due coppie di semicolonne corinzie, vi \u00e8 il grande finestrone a serliana. Nella facciata si aprono quattro nicchie semicircolari contenenti le statue di San Barnaba e di Sant'Ambrogio nell'ordine inferiore, di San Pietro e San Paolo in quello superiore.\nInterno.\nL'interno della chiesa di San Barnaba \u00e8 a navata unica con tre cappelle per lato. In prossimit\u00e0 del presbiterio, rialzato di quattro gradini rispetto al resto della chiesa, si allarga, per restringersi nell'area del coro quadrangolare, coperto con volta a crociera affrescata, e dell'abside semicircolare. Le pareti di tutta la chiesa sono riccamente decorate con elementi architettonici in stucco dorato.\nSan Barnaba vanta al suo interno un'interessante raccolta di dipinti del Manierismo milanese: in una delle cappelle laterali \u00e8 conservata un olio su tavola con le \"Stigmate di San Francesco d'Assisi\" di Giovan Paolo Lomazzo, in un'altra una \"Piet\u00e0\" di Aurelio Luini mentre ai lati dell'altare maggiore si segnalano le due grandi tele con \"Storie dei Santi Paolo e Barnaba\", prima opera di Simone Peterzano a Milano (1572-1573).\nSotto l'altar maggiore post-conciliare, entro un'urna di vetro, \u00e8 conservato il corpo del fondatore dei Barnabiti, sant'Antonio Maria Zaccaria.\nSulla cantoria in controfacciata, entro una cassa lignea neoclassica con mostra composta da tre cuspidi di canne di principale ciascuna entro un campo, si trova l'organo a canne, costruito da Pacifico Inzoli nel 1896."}
{"id": "508267", "revid": "122337771", "url": "https://it.wikipedia.org/wiki?curid=508267", "title": "Stato libero", "text": "Lo Stato libero (\"Free State\" in inglese, \"Vrystaat\" in afrikaans, \"Foreistata\" in xhosa) \u00e8 una provincia del Sudafrica. Il suo capoluogo \u00e8 Bloemfontein, che \u00e8 anche la capitale giudiziaria del Sudafrica.\nGeografia.\nSituata nella parte centrale del Paese, in ragione della sua posizione \u00e8 limitrofa con qualsiasi altra provincia tranne Limpopo e Capo Occidentale: in senso antiorario partendo da est, infatti, condivide i confini con KwaZulu-Natal, Mpumalanga, Gauteng, Nordovest, Capo Settentrionale e Capo Orientale. Inoltre \u00e8 una delle province sudafricane di confine con l'enclave del Lesotho.\nLo Stato libero \u00e8 una terra pianeggiante e aperta, con terreno fertile e clima favorevole all'agricoltura.\nStoria.\nLa regione corrisponde a quello che nel XIX secolo era la repubblica boera dello Stato Libero dell'Orange, nome che fu anche della provincia fino al 1995.\nComuni e distretti.\nLa provincia di Free State si compone della District Management Area contraddistinta dal codice FSDMA19 e di cinque distretti municipali a loro volta ripartiti in 20 municipalit\u00e0 locali."}
{"id": "508268", "revid": "287204", "url": "https://it.wikipedia.org/wiki?curid=508268", "title": "Tricholomopsis", "text": "Genere Tricholomopsis Singer, Schweizerische Zeitschrift f\u00fcr Pilzkunde 17: 56 (1939).\nAl genere Tricholomopsis appartengono funghi lignicoli. Fino a qualche anno fa vi apparteneva la sola specie \"Tricholomopsis rutilans\".\nSpecie di Tricholomopsis.\nLa specie tipo per il genere \u00e8 il \"Tricholomopsis rutilans\" (Schaeff.) Singer (1939).\nAltre specie del genere \"Tricholomopsis\" sono:\nEtimologia.\nDal greco \"\u00f3psis\" = sembianza, simile al Tricholoma"}
{"id": "508270", "revid": "1305772", "url": "https://it.wikipedia.org/wiki?curid=508270", "title": "Nitro", "text": ""}
{"id": "508278", "revid": "1846281", "url": "https://it.wikipedia.org/wiki?curid=508278", "title": "Maracanazo", "text": "Il termine spagnolo Maracanazo (in portoghese Maracana\u00e7o) si riferisce alla sconfitta contro ogni pronostico del contro l', il 16 luglio 1950, al Maracan\u00e3 di Rio de Janeiro. Il risultato matur\u00f2 nella gara decisiva del girone finale della quarta edizione dei Mondiali di calcio, che assegn\u00f2 alla \"Celeste\" il suo secondo titolo di campione del mondo.\nAntefatti.\nAlla conferenza FIFA di Lussemburgo del 25 luglio 1946 l'organizzazione dei mondiali del 1950 fu assegnata al Brasile, candidato unico. Gli Stati europei, prostrati dalla seconda guerra mondiale, non presentarono candidature.\nIn Brasile il calcio era gi\u00e0 di gran lunga lo sport pi\u00f9 popolare, e la sua Nazionale aveva conseguito tre trofei continentali (tutti vinti in casa e solo al termine di uno spareggio), ma non ancora un titolo mondiale.\nEliminata al primo turno sia in Uruguay nel 1930, sia in Italia nel 1934, la \"Sele\u00e7\u00e3o\" aveva raggiunto la semifinale ai Mondiali di Francia 1938. Prima di quest'ultima gara, in programma a Marsiglia contro l' di Pozzo, il Brasile era cos\u00ec convinto di vincere da avere gi\u00e0 acquistato i biglietti aerei per Parigi con largo anticipo, e proprio in vista della finale il commissario tecnico Pimenta escluse dalla formazione titolare la stella Le\u00f4nidas, allo scopo di risparmiarne le forze. La semifinale fin\u00ec per\u00f2 con la vittoria per 2-1 dell'Italia (futura vincitrice del torneo) e con la grande delusione dei sudamericani.\nIl Mondiale del 1950, nel quale la nazionale bianca avrebbe goduto del supporto del proprio pubblico, rappresentava allora agli occhi dei brasiliani la giusta occasione per aggiudicarsi il primo titolo di campione del mondo di calcio.\nLe speranze brasiliane.\nLa fiducia dei brasiliani si poggiava sia sul fattore campo che sull'elevato livello tecnico della nazionale: negli anni 1940, celebri calciatori come Barbosa, Fria\u00e7a, Zizinho, Jair, Chico e Ademir erano entrati nel giro della \"Sele\u00e7\u00e3o\", allenata dal 1945 dall'ex centrocampista del Flamengo Fl\u00e1vio Costa. Questi aveva costruito la nazionale brasiliana che aveva infine vinto l'edizione in casa del 1949 del Campeonato Sudamericano dopo ventisette anni dall'ultima affermazione. Nel torneo, disputato con la formula del girone all'italiana, il Brasile aveva vinto le prime sei partite consecutive, superando quasi sempre le avversarie con molti gol di scarto: all'esordio, i brasiliani avevano battuto l' 9-1, e si erano poi ripetuti con la (10-1), il (2-1), la (5-0), il (7-1) e l' (5-1).\nAl termine della penultima giornata, il Brasile si trovava primo in classifica con 12 punti, due in pi\u00f9 del , contro il quale disput\u00f2 la partita decisiva l'8 maggio 1949, al S\u00e3o Janu\u00e1rio di Rio de Janeiro; usc\u00ec per\u00f2 sconfitto 2-1 e fu cos\u00ec obbligato a uno spareggio giocato l'11 maggio seguente, vinto con ampio scarto di reti (7-0).\nLo spareggio contro il Paraguay fu l'ultima partita giocata dal Brasile nel 1949. L'anno seguente, la \"Sele\u00e7\u00e3o\" disput\u00f2 una serie di tornei e di incontri amichevoli in preparazione della rassegna mondiale, alla quale era qualificata d'ufficio come rappresentativa del Paese organizzatore. Il 6 maggio 1950, a poco pi\u00f9 di un mese e mezzo dall'avvio del torneo, essa affront\u00f2 l'Uruguay al Pacaembu di San Paolo nella Copa Rio Branco, e perse 4-3.\nNelle sei amichevoli che seguirono, il Brasile raccolse per\u00f2 cinque vittorie su sei, contro il Paraguay (2-0), l'Uruguay (3-2 e 1-0), la selezione del Rio Grande do Sul (6-4) e quella giovanile dello Stato di San Paolo (4-3), contro il 3-3 contro il Paraguay.\nLa \"Sele\u00e7\u00e3o\" pareva pronta per il Mondiale, che avrebbe intrapreso, in seguito al sorteggio tenutosi il 22 maggio 1950 a Rio de Janeiro, disputando un girone a quattro (Gruppo 1) contro il , la e la . Avrebbe inoltre giocato la partita inaugurale e gran parte delle restanti allo stadio Maracan\u00e3, un impianto calcistico costruito per l'occasione e, all'epoca, il pi\u00f9 grande del mondo.\nSostenuti dal tifo di decine di migliaia di spettatori, i brasiliani vinsero agevolmente la gara d'esordio del 24 giugno superando al Maracan\u00e3 il Messico per 4-0, con doppietta di Ademir e marcature di Jair e Baltazar. \nIl 28 giugno, la \"Sele\u00e7ao\" affront\u00f2 al Pacaembu di San Paolo la Svizzera. A sorpresa, gli elvetici fermarono i padroni di casa sul 2-2, grazie alla doppietta dell'ala del Fatton, che replic\u00f2 alle reti di Alfredo e Baltazar. Invero, l'opinione pubblica brasiliana mantenne la fiducia verso la propria nazionale, tuttavia costretta a battere la Jugoslavia (a punteggio pieno) nell'incontro decisivo del 1\u00ba luglio al Maracan\u00e3.\nMalgrado il notevole livello dei balcanici (vittoriosi per 3-0 sulla Svizzera e per 4-1 sul Messico), il Brasile si port\u00f2 velocemente in vantaggio, dopo appena tre minuti, con Ademir, chiudendo poi la gara al 69' con Zizinho.\nLa vittoria del gruppo 1 qualific\u00f2 i padroni di casa al turno conclusivo, la cui vittoria pareva gi\u00e0 facilitata dall'eliminazione al primo turno delle altre due favorite, l' campione in carica (battuta dalla ) e l' (sconfitta contro ogni pronostico per 1-0 dagli e poi anche dalla ).\nIl cammino dell'Uruguay.\nMeno entusiasmante era stato il cammino dell'Uruguay negli anni '40. Dopo la vittoria nell'edizione casalinga del 1942 del Campeonato Sudamericano, la \"Celeste\", tradizionale dominatrice del torneo continentale, aveva subito l'ascesa dell': grazie ai tre successi consecutivi nelle edizioni 1945, 1946 e 1947, i biancocelesti superarono per la prima volta l'Uruguay nel computo dei titoli (9 vittorie a 8).\nAssai deludente fu, in particolare, la partecipazione al Campeonato Sudamericano de Football 1949: l'Uruguay non and\u00f2 oltre il sesto posto sui nove partecipanti nella classifica finale e il magro risultato cost\u00f2 la panchina all'allenatore \u00d3scar Marcenaro, che la Federazione rimpiazz\u00f2 con il tecnico del Juan L\u00f3pez Fontana. \nProprio sotto la guida di quest'ultimo, l'Uruguay avrebbe dovuto cimentarsi nelle qualificazioni al campionato mondiale di calcio 1950, ove era stato sorteggiato nel girone 8 con , e . Sennonch\u00e9, il ritiro delle due selezioni andine consent\u00ec a uruguaiani e paraguaiani di qualificarsi senza disputare alcuna partita.\nLa \"Celeste\" torn\u00f2 a giocare solo nel 1950, in una doppia sfida amichevole in programma il 7 e il 9 aprile a Santiago contro il : si impose per 5-1 nella prima gara, ma fu superata dai padroni di casa due giorni dopo per 1-2. Sul finire dello stesso mese, gli uomini di Fontana raggiunsero il Brasile, ove disputarono altre quattro partite: una contro il Paraguay (il 30 aprile, valida per la Copa Trompowski, nella quale furono battuti 2-3) e tre contro la \"Sele\u00e7ao\" (i citati 4-3, 2-3 e 0-1 nella Copa Rio Branco).\nIl mediocre ruolino di marcia impediva alla \"Celeste\" di guadagnarsi i favori del pronostico per la vittoria del titolo mondiale. Ciononostante, Fontana poteva contare su una selezione di alto livello, trascinata dal leader e capitano Obdulio Varela e che includeva, fra gli altri, il portiere del M\u00e1spoli, il difensore Gambetta, i centrocampisti Schiaffino (per Gianni Brera, probabilmente il miglior regista di sempre) e Rodr\u00edguez Andrade (nipote del celebre Jos\u00e9 Leandro Andrade, campione nel 1930), nonch\u00e9 i prolifici attaccanti Ghiggia, P\u00e9rez e M\u00edguez (miglior marcatore uruguaiano di sempre ai Mondiali con 8 gol).\nCome gi\u00e0 accaduto in occasione delle qualificazioni, anche al Mondiale la fortuna arrise all'Uruguay: sorteggiata nel girone eliminatorio con e (quest'ultima invitata dalla FIFA dopo la rinuncia di e ), a seguito del ritiro dei transalpini la \"Celeste\" fin\u00ec per disputare il primo turno in gara unica contro i modesti boliviani. Il 2 luglio, allo Stadio Raimundo Sampaio di Belo Horizonte, l'Uruguay vinse agevolmente 8-0 (con tripletta di M\u00edguez, doppietta di Schiaffino e marcature di Vidal, P\u00e9rez e Ghiggia), guadagnando con appena una partita disputata la qualificazione al girone finale.\nRaffronto dei risultati nel primo turno.\n\"Note: In ogni risultato sottostante, il punteggio della finalista \u00e8 menzionato per primo.\"\nIl girone finale.\nIl campionato mondiale di calcio del 1950 fu l'unico in cui il titolo venne assegnato non con una finale in gara unica, bens\u00ec al termine di un girone all'italiana tra le nazionali che avevano vinto i quattro gruppi della prima fase. La prima classificata del girone finale si sarebbe aggiudicata la Coppa Rimet.\nNel girone, oltre a Brasile e Uruguay, si qualificarono e , le suddette eliminatrici a sorpresa rispettivamente di Italia e Inghilterra.\nIl 9 luglio, alle ore 15:00, andarono in scena le prime due partite. \nAl Maracan\u00e3 di Rio de Janeiro, il Brasile scese in campo contro la Svezia. Oltre spettatori trovarono posto sulle tribune del grande stadio, dando vita a un caldissimo tifo: la \"torcida\" fece uso di materiale pirotecnico, con petardi lanciati contro i calciatori svedesi (come lamentato, in una successiva intervista, da Nacka Skoglund). Il Brasile vinse 7-1, con quattro goal di Ademir, una doppietta di Chico e una rete di Maneca, mentre la Svezia, surclassata dal gioco sudamericano, riusc\u00ec a segnare un solo gol con Andersson e non entr\u00f2 mai in partita.\nIn contemporanea, al Pacaembu di San Paolo, l'Uruguay affront\u00f2 la Spagna. Ghiggia port\u00f2 in vantaggio la \"Celeste\" al 29', ma una rapida doppietta di Basora fra il 37' e il 39' condusse avanti gli iberici. Solo il gol di Varela al 73' seppe evitare alla sua nazionale la sconfitta, concludendo l'incontro sul 2-2.\nQuattro giorni dopo, il 13 luglio sempre alle ore 15.00, si disputarono le gare della seconda giornata. Il Brasile scese nuovamente in campo al Maracan\u00e3, stavolta contro la Spagna. Di fronte a oltre , il copione si ripet\u00e9: un'autorete di Parra, una doppietta di Chico e un gol a testa di Jair, Zizinho e Ademir fissarono il punteggio sul 6-1 per il Brasile (la rete spagnola fu siglata da Igoa). \nA San Paolo, l'Uruguay fu invece messo in seria difficolt\u00e0 dalla Svezia: gli scandinavi passarono dopo appena 5 minuti con Palm\u00e9r e, dopo il pareggio uruguaiano di Ghiggia al 39', tornarono rapidamente in vantaggio un minuto dopo grazie a Sundqvist. Tuttavia, la ripresa vide la rigorosa reazione della \"Celeste\": fra il 77' e l'85', M\u00edguez sigl\u00f2 le marcature che consentirono all'Uruguay di vincere la partita 3-2 e di continuare a sperare in vista dell'incontro decisivo con il Brasile.\nAlla vigilia dell'ultima giornata, la \"Sele\u00e7ao\" era infatti a punteggio pieno e nel solo girone finale vantava ben 13 gol segnati a fronte di appena 2 subiti. In classifica era seguita proprio dagli uruguaiani, i quali, con i 2 punti della vittoria ottenuta nello scontro diretto, avrebbero potuto sopravanzare i padroni di casa. Al fortissimo Brasile bastava invece un pareggio, ma, considerato l'ampio scarto di gol con cui aveva vinto le prime due partite e il modo rocambolesco con cui l'avversario aveva raggiunto l'appuntamento decisivo, l'ultima gara pareva una mera formalit\u00e0.\nLa vigilia.\nForti pi\u00f9 di certezze che di speranze, i brasiliani affrontarono la vigilia dell'incontro con grande giubilo, come se si trattasse di una pura formalit\u00e0. Per le vie del paese si incontravano ovunque caroselli di tifosi festanti, e il mattino del 16 per le strade di Rio de Janeiro fu pure improvvisato un carnevale. In tutto il Brasile, furono vendute oltre magliette con la scritta \"Brasil campe\u00e3o 1950\" (Brasile campione 1950).\nLa Federcalcio brasiliana, gi\u00e0 alla vigilia della gara contro l'Uruguay, consegn\u00f2 un orologio d'oro a ciascun giocatore della nazionale con incisa la dedica \"Ai campioni del mondo\".\nIl centrocampista brasiliano Zizinho raccont\u00f2, anni dopo, che nello stesso giorno firm\u00f2 pi\u00f9 di duemila autografi con scritto \"Brasile campione del mondo\".\nLa stampa brasiliana usc\u00ec con titoli celebrativi gi\u00e0 il giorno della partita. Sulla prima pagina dell'edizione del 16 luglio del popolare quotidiano carioca \"Di\u00e1rio do Rio\" si leggeva: \"\"O Brasil vencer\u00e1\" (Il Brasile vincer\u00e0) e \"A Copa ser\u00e1 nossa\"\" (La Coppa sar\u00e0 nostra). \"O Mundo\" pubblic\u00f2 in prima pagina la foto della squadra brasiliana sovrastata dal titolo \"Estes s\u00e3o os campe\u00f5es do mundo\" (Questi sono i campioni del mondo).\nLa partita.\nIl giorno della partita, l'esterno del Maracan\u00e3 appariva tappezzato di cartelloni recanti la scritta \"Homenagem aos campe\u00f5es do mundo\" (Omaggio ai campioni del mondo).\nLo stadio era esaurito in ogni ordine di posto. Gli spettatori paganti risultarono ufficialmente 173\u00a0850, quelli presenti 199\u00a0854, un record ancora imbattuto. Appena un centinaio di essi erano tifosi uruguaiani. Per il resto, le decine di migliaia di tifosi locali animarono un'accesissima \"torcida\", con bandiere, striscioni e petardi, alcuni dei quali furono lanciati, durante il riscaldamento, contro i calciatori uruguaiani, al fine di infastidirli.\nLa partita era in programma alle ore 15:00. Prima del fischio d'inizio, con le squadre gi\u00e0 schierate a centrocampo, il generale \u00c2ngelo Mendes de Morais, prefetto del Distretto Federale, prese la parola e pronunci\u00f2 un breve discorso, emblematico della certezza che i brasiliani riponevano nella vittoria della propria nazionale:\nPur conscio dell'arduo compito che lo attendeva, l'Uruguay mantenne la fiducia nei propri mezzi. Fu soprattutto Obdulio Varela a tenere alto il morale dei compagni, spronandoli a non lasciarsi intimorire dall'ostico pubblico locale e dalla fama degli avversari con una frase divenuta poi celebre:\nNel primo tempo, pur essendo il Brasile schierato con l'offensivo \"WM\" e nonostante il suo pressing asfissiante, gli uruguaiani riuscirono a vanificare i ripetuti tentativi della \"Sele\u00e7\u00e3o\" di passare in vantaggio. Merito di ci\u00f2 fu soprattutto la decisione dell'allenatore della \"Celeste\" Fontana di schierare assai stretti gli esterni difensivi Gambetta e Rodr\u00edguez Andrade, al fine di ingabbiare gli attaccanti brasiliani in una sorta di \"imbuto\" chiuso dai centrali Mat\u00edas Gonz\u00e1lez e Tejera.\nNella ripresa dopo appena settantotto secondi, Ademir, servito da Zizinho, cross\u00f2 per Fria\u00e7a, che batt\u00e9 con un tiro in diagonale il portiere uruguaiano M\u00e1spoli, portando in vantaggio il Brasile. Il Maracan\u00e3 esplose di gioia. Sub\u00ecto dopo il gol, fu per\u00f2 ancora Varela a farsi avanti: prese il pallone e se lo mise sottobraccio ritardando notevolmente la ripresa del gioco., poi perse ulteriormente tempo protestando con l'arbitro per un possibile fuorigioco. A quel punto i brasiliani si innervosirono, il rumore del Maracan\u00e0 cal\u00f2 d'intensit\u00e0 e gli animi si raffreddarono. Con quel gesto il capitano uruguaiano riusc\u00ec a spegnere l'entusiasmo incontenibile che, se dalle tribune si fosse riversato sul campo, quasi certamente li avrebbe travolti.\nL'Uruguay rest\u00f2 unito e prosegu\u00ec nel suo gioco ordinato, guidato dalla regia di Schiaffino. Al 66', dopo una rapida progressione sulla fascia sinistra, Ghiggia salt\u00f2 il brasiliano Bigode e serv\u00ec proprio Schiaffino, che, a tu per tu con Barbosa, mise la palla in rete. Sebbene il pareggio li favorisse ancora, i brasiliani perseverarono nel proprio pressing offensivo nonostante il loro gioco iniziasse a perdere di lucidit\u00e0, complice la stanchezza e l'inattesa marcatura subita. \nAl 79', Ghiggia fu servito da P\u00e9rez e comp\u00ec un altro dribbling sulla fascia destra, mentre nell'area brasiliana erano presenti tre suoi compagni, tra cui Schiaffino. Aspettandosi un cross a uno di questi ultimi, il portiere brasiliano Barbosa accenn\u00f2 un'uscita, muovendosi all'interno dell'area piccola e rendendo cos\u00ec sguarnito il lato sinistro della porta. Ghiggia sfrutt\u00f2 lo spazio lasciato dall'estremo difensore brasiliano, calciando direttamente in rete e realizzando il 2-1 per l'Uruguay. Sul Maracan\u00e3 cadde il silenzio. I calciatori brasiliani cercarono disperatamente il gol del pareggio, ma l'Uruguay si chiuse in difesa con tutta la squadra e il risultato non cambi\u00f2 pi\u00f9.\nIl dopopartita.\nQuando l'arbitro George Reader fischi\u00f2 la fine, il clima era surreale. Sugli spalti, decine di persone vennero colte da infarto: talune fonti parlano di almeno dieci morti all'interno dello stadio e di due spettatori suicidatisi gettandosi dalle tribune. Il silenzio dello stadio fu spezzato dal suono delle ambulanze accorse al Maracan\u00e3 in soccorso dei numerosi spettatori che avevano lamentato un malore.\nL'inatteso esito della gara fece saltare i piani di una sontuosa premiazione programmata da tempo. La Federcalcio brasiliana aveva fatto stampare migliaia di cartoline commemorative e coniare 22 medaglie d'oro, che le massime autorit\u00e0 politiche brasiliane avrebbero dovuto consegnare ai calciatori.\nEra prevista la formazione di un'imponente guardia d'onore, composta da due file di guardie, dall'uscita del tunnel al centro del terreno di gioco, attraverso la quale sarebbero dovuti passare i rappresentanti del governo brasiliano e il presidente della FIFA, Jules Rimet, il quale avrebbe dovuto consegnare la coppa nelle mani del capitano della nazionale vincitrice. Lo stesso Rimet aveva scritto, durante la partita, un discorso in lingua portoghese per omaggiare la nazionale di casa.\nAl termine della partita, invece, le autorit\u00e0 brasiliane abbandonarono lo stadio, lasciando il solo Rimet a premiare gli uruguaiani. Senza alcuna guardia d'onore (le guardie erano tutte in lacrime), il presidente della FIFA si ritrov\u00f2 in mezzo alla confusione con la coppa in mano; scorto il capitano dell'Uruguay Varela, Rimet si limit\u00f2 a consegnargli il trofeo e a stringergli la mano, ma non riusc\u00ec a dirgli neppure una parola di congratulazioni.\nNeppure l'inno nazionale uruguaiano fu suonato, come sarebbe stato in programma, anche perch\u00e9 la banda non era stata fornita della relativa partitura, ritenuta inutile.\nGli stessi uruguaiani furono colpiti dal dramma dei brasiliani. In un'intervista, Juan Alberto Schiaffino ricord\u00f2 come, al fischio finale, fosse stato colto da compassione per gli sconfitti:\nGhiggia, anni dopo, disse invece ironicamente: \nLa sera stessa della partita, la squadra uruguaiana celebr\u00f2 la vittoria in hotel a Rio de Janeiro. Fece eccezione il capitano Varela, che, malgrado i rischi del caso, usc\u00ec in citt\u00e0 con uno dei massaggiatori, bevendo e offrendo birra nei locali notturni nel tentativo di consolare i tristi tifosi brasiliani, senza incorrere in alcuna vendetta. Ghiggia, invece, sub\u00ec l'indomani un'aggressione e dovette rientrare in Uruguay in stampelle.\nIl Brasile proclam\u00f2 tre giorni di lutto nazionale. Molte persone in tutto il Paese si tolsero la vita, chi per la delusione, chi perch\u00e9 aveva perso tutto scommettendo i propri averi sulla vittoria della \"Sele\u00e7\u00e3o\"; alla fine sarebbero stati certificati 34 suicidi e 56 morti per arresto cardiaco in tutto il paese.\nAry Barroso, il popolare musicista brasiliano che lavorava anche come radiocronista calcistico e che aveva commentato la finale, decise, poco tempo dopo, di abbandonare la professione di giornalista. Il difensore brasiliano Danilo, caduto in una profonda crisi depressiva, tent\u00f2 il suicidio.\nI giornalisti brasiliani descrissero la sconfitta contro l'Uruguay come \"\"A pior trag\u00e9dia na hist\u00f3ria do Brasil\" (la peggiore tragedia nella storia del Brasile). Il giornalista e scrittore brasiliano Nelson Rodrigues defin\u00ec il Maracanazo \"Nossa Hiroshima\"\" (la nostra Hiroshima). Eloquente fu la descrizione che un altro scrittore brasiliano, Jos\u00e9 Lins do Rego, pubblic\u00f2 il 18 luglio sul popolare quotidiano sportivo \"O Jornal dos sports\":\nI media brasiliani scagliarono critiche roventi sull'allenatore Fl\u00e1vio Costa e su tutti i giocatori, in particolare sul portiere Barbosa (che pure fu votato come miglior portiere del torneo). Il commissario tecnico ricevette minacce di morte e fugg\u00ec in Portogallo. Sarebbe comunque tornato sulla panchina della \"Sele\u00e7\u00e3o\" nel 1955.\nA Barbosa sarebbe toccata la condanna calcistica pi\u00f9 grave: per tutta la vita fu accusato di essere stato il principale responsabile della sconfitta. Il portiere raccont\u00f2 la sua pena anni dopo: \u00ab\"Se non avessi imparato a smettere di irritarmi quando la gente mi rimproverava il gol [di Ghiggia, n.d.r.], adesso sarei in prigione o al cimitero\"\u00bb. E ancora: \u00ab\"Fu una sera degli anni ottanta in un mercato. Richiam\u00f2 la mia attenzione una signora che mi indicava mentre diceva a voce alta al suo bambino: \"Guarda figlio, quello \u00e8 l'uomo che ha fatto piangere tutto il Brasile\"\"\u00bb.\nNel 1993, Barbosa tent\u00f2 di incontrare i calciatori della nazionale brasiliana durante le qualificazioni ai mondiali del 1994, ma non gli fu consentito l'ingresso nel ritiro della \"Sele\u00e7ao\", in quanto visto come iettatore. Barbosa comment\u00f2 sconfortato: \u00ab\"In Brasile il massimo della pena per un delitto \u00e8 trent'anni. Io da quarantatr\u00e9 anni pago per un delitto che non ho commesso\"\u00bb. La morte di Barbosa sopraggiunse nel 2000 e nel 2011 il giornalista italo-brasiliano Darwin Pastorin propose, invano, di compensarlo dei decenni vissuti ingiustamente come capro espiatorio ribattezzando il Maracan\u00e3, in vista dei mondiali del 2014 e delle Olimpiadi di Rio de Janeiro del 2016, in suo onore.\nNonostante il Maracanazo evochi ancora oggi pessimi ricordi presso gli sportivi brasiliani, nel dicembre 2009 ad Alcides Ghiggia \u00e8 stato concesso l'onore di lasciare le impronte dei propri piedi nella \"Cal\u00e7ada da Fama\" del Maracan\u00e3, la \"Walk of Fame\" riservata ai grandi calciatori protagonisti di memorabili incontri disputati nel grande stadio carioca.\nLo stesso Ghiggia \u00e8 stato l'ultimo, fra i 22 del \"Maracanazo\", a venire a mancare, il 16 luglio 2015 all'et\u00e0 di 88 anni, a seguito di un attacco cardiaco, proprio nel giorno del sessantacinquesimo anniversario della sfida contro il Brasile.\nGli anni a seguire.\nLa nazionale brasiliana non disput\u00f2 pi\u00f9 alcuna partita per quasi due anni. Torn\u00f2 in campo solo il 6 aprile 1952, quando batt\u00e9 2-0 il al Campionato Panamericano. L'anno dopo, al Campeonato Sudamericano in Per\u00f9, il Brasile, con in rosa ancora gran parte dei calciatori del mondiale del 1950, avrebbe rimediato un'altra beffa inattesa, perdendo lo spareggio contro il Paraguay, dopo essere stato raggiunto da quest'ultimo in testa alla classifica all'ultima giornata.\nNel 1954, ai mondiali in Svizzera, il Brasile fu eliminato ai quarti di finale dall' di Pusk\u00e1s, che sconfisse i sudamericani 4-2. Solo nel 1958, il Brasile ottenne il suo primo titolo mondiale, battendo in finale la padrona di casa. Della squadra del 1950 erano presenti in rosa due calciatori: il portiere di riserva Castilho e il difensore N\u00edlton Santos.\nCambio di maglia.\nDopo il \"Maracanazo\", la federcalcio brasiliana decise, per scaramanzia, di cambiare i colori della divisa della \"Sele\u00e7\u00e3o\", che consisteva in origine di maglietta bianca con colletto blu, pantaloncini e calzettoni bianchi.\nPer alcuni anni il Brasile indoss\u00f2 quale divisa titolare una maglietta azzurra con pantaloncini bianchi e calzettoni azzurri. Nel 1954, dopo i mondiali disputati in Svizzera, fu poi adottata la nota divisa con i colori nazionali \"verdeoro\", ovvero maglietta giallo oro con colletto verde, pantaloncini blu e calzettoni bianchi, generalmente accompagnata da una divisa di riserva azzurra o blu.\nSolo il 20 maggio 2004, allo Stade de France di Saint-Denis, la nazionale brasiliana torn\u00f2 a indossare il completo bianco: avvenne in una partita amichevole contro la , in occasione del centenario della FIFA, durante la quale si affrontarono le nazionali vincitrici degli ultimi due campionati del mondo. Le squadre indossarono, nel solo primo tempo, divise storiche degli stessi colori che avevano nel 1904. La gara fin\u00ec 0-0.\nNel 2019, la Federazione brasiliana decise di ripristinare la maglia bianca come seconda divisa per l'edizione casalinga della Copa Am\u00e9rica in programma in Brasile dal 14 giugno al 7 luglio dello stesso anno. La scelta fu motivata per celebrare i cento anni dalla prima vittoria della \"Sele\u00e7ao\" nel torneo calcistico continentale sudamericano.\nLa nazionale brasiliana indoss\u00f2 la divisa bianca (accompagnata da pantaloncini azzurri e calzettoni blu) nella gara inaugurale del torneo, conclusasi con la vittoria per 3-0 contro la allo Stadio Morumbi di San Paolo."}
{"id": "508284", "revid": "392623", "url": "https://it.wikipedia.org/wiki?curid=508284", "title": "Kazaki", "text": "I Kazaki ( ), o anche Cazachi, Cazaki o Kazachi sono un gruppo etnico di origine mista turca e mongola dell'Asia Centrale (Kazakistan, Uzbekistan, Russia, Cina e Mongolia). I Kazaki, tra l'altro, fanno parte dei 56 gruppi etnici riconosciuti ufficialmente dalla Repubblica popolare cinese.\nSono stati famosi in passato per la loro fierezza ed orgoglio, per le loro doti nell'addestrare e cavalcare i cavalli, nell'addomesticare le aquile e in seguito per la rapida crescita economica dello Stato del Kazakistan.\nLa parola \"Kazakh\" era compresa nel dizionario turco-arabo del XIII secolo. Il significato di questa parola era \"indipendente\" o \"libero\", ma anche \"nomade\". Il vero significato del termine \u00e8 stato causa di dibattito tra gli storici: alcuni di questi, infatti, affermano che il termine \u00e8 correlato a \"Aq qaz\", che significa \"oca bianca\". Altri dicono che il nome \"Kazakh\" si riferisce all'addestramento dei cavalli ed \u00e8 correlato a \"Cosacco\" (che \u00e8 originato dalla medesima parola turca).\nA livello sociale, l'etnia dei Kazaki si divide in tre J\u00fcz (\u0416\u04af\u0437) (Unione): Juz Superiori (\"Ul\u0131 j\u00fcz\") (dulat, alban, suan, kangli, jalair, sirgeli, scianscikli e altri), Juz Medi (\"Orta j\u00fcz\") (argin, naiman, kipchak, kerei e altri), e Juz inferiori (\"Ki\u015fi j\u00fcz\") (adai, alchin, gappas e altri). Ci sono trib\u00f9 (\"taypa\") e clan (\"ru\") in ogni Juz che hanno discendenza da Alash. Ci sono anche altri tre gruppi al di fuori del sistema Juz: \"t\u00f6re\" (diretti discendenti di Gengis Khan), \"qoja\" (discendenti dei guerrieri arabi), e \"t\u00f6le\u00f1git\" (discendenti dei prigionieri Oirati)."}
{"id": "508285", "revid": "46931", "url": "https://it.wikipedia.org/wiki?curid=508285", "title": "Kazakhi", "text": ""}
{"id": "508286", "revid": "46931", "url": "https://it.wikipedia.org/wiki?curid=508286", "title": "Qazaq", "text": ""}
{"id": "508288", "revid": "37401", "url": "https://it.wikipedia.org/wiki?curid=508288", "title": "Azionalit\u00e0", "text": "Lazionalit\u00e0, detta anche qualit\u00e0 dell'azione o semplicemente azione, \u00e8 una categoria di classificazione semantica del verbo.\nL'azione permette di distinguere tra diverse categorie di verbi, a seconda del tipo di evento che essi denotano. \u00c8 quindi un concetto strettamente legato al significato lessicale del verbo e non dipende dal punto di vista selezionato dal parlante, come invece l'aspetto, con cui spesso l'azionalit\u00e0 viene confusa e con cui intrattiene comunque importanti relazioni (ad esempio, verbi con specifici tratti azionali tendono a comparire in specifici costrutti aspettuali). L'azionalit\u00e0 \u00e8 dunque una nozione semantica: essa indica il modo in cui un verbo involve la nozione di tempo; in altre parole, il modo in cui si svolge l'evento denotato dal verbo. Va comunque precisato che uno stesso verbo pu\u00f2 essere usato con azionalit\u00e0 differenti, in base a differenti accezioni.\nPer evitare la confusione, generata dalla corrispondenza terminologica inglese, fra aspetto (\"grammatical aspect\") e azione (\"lexical aspect\"), i linguisti utilizzano spesso il termine tedesco Aktionsart (ideato dallo slavista e runologo svedese Sigurd Agrell nel 1908, con il significato di 'tipo di azione') o quello inglese \"lexical aspect\" (in italiano, aspetto lessicale). In latino, l'azionalit\u00e0 \u00e8 indicata come actio verbi.\nTracce di considerazioni legate alle caratteristiche azionali dei verbi sono gi\u00e0 in Aristotele. La classificazione pi\u00f9 nota \u00e8 quella del linguista ungherese Zeno Vendler (1957 e 1967), basata soprattutto sull'analisi della lingua inglese: essa ha ricevuto obiezioni e modifiche da parte di diversi autori. Va innanzitutto menzionato il lavoro del filosofo inglese Anthony Kenny in \"Action, emotion, and will\" (1963). Come Vendler, anche Kenny si ispira ad Aristotele, ma individua tre classi azionali invece che quattro, come fa Vendler. Rilevante \u00e8 anche il lavoro di David R. Dowty (\"Word meaning and Montague grammar\", 1979).\nLa classificazione di Vendler prevede quattro classi azionali (\"states\", \"activities\", \"accomplishments\" e \"achievements\"). Sono stati individuati tre tratti azionali (durativit\u00e0, dinamicit\u00e0, telicit\u00e0). Si parla dunque di verbi stativi, verbi di attivit\u00e0, verbi risultativi e verbi culminativi. Con riferimento ai tratti, si parla di verbi durativi contrapposti ai verbi momentanei, di verbi dinamici contrapposti a quelli non dinamici, di verbi telici contrapposti ai verbi atelici.\nClassi azionali di Vendler.\nUno dei primi autori ad aver cercato sistematicamente di identificare diversi tipi di \"Aktionsart\" \u00e8 stato Zeno Vendler. In \"Verbs and Times\" (1957), Vendler parte dalla constatazione che in lingua inglese i verbi possono o meno essere dotati di \"continuous tenses\" (tempi continui o progressivi, come il presente progressivo). Per esempio, alla domanda \"What are you doing?\" si pu\u00f2 rispondere con \"I am running\", \"I am writing\", \"I am working\" ecc., mentre risultano agrammaticali risposte come:\nD'altro canto, prosegue Vendler, ad una domanda come \"Do you know?\" \u00e8 possibile rispondere con \"Yes, I do\", mentre risulta agrammaticale lo scambio \"Do you run?\" - \"Yes, I do\". Vendler ne arguisce che forme verbali come \"running\", \"writing\" e simili rinviano a processi che si svolgono nel tempo e che consistono di fasi successive. La stessa cosa non vale per verbi come \"to know\".\nVerbi che ammettono progressivit\u00e0: verbi di attivit\u00e0 e verbi di compimento.\nSuccessivamente, Vendler si concentra sui verbi che in inglese ammettono l'uso del presente progressivo ed evidenzia che anche tra questi esistono diverse tipologie. Se diciamo di qualcuno che sta correndo o che sta spingendo un carrello, se anche costui smettesse di correre o di spingere il carrello, si potrebbe comunque dire che ha corso o che ha spinto un carrello. Se invece supponiamo che qualcuno sta disegnando un cerchio o sta percorrendo un miglio e costui si ferma, potrebbe non essere vero che egli ha disegnato un cerchio o ha percorso un miglio. Costui potrebbe o meno aver completato il disegno o percorso l'intero miglio. Attivit\u00e0 come \"percorrere un miglio\" o \"disegnare un cerchio\" sono azioni che vanno completate, mentre l'attivit\u00e0 \"spingere un carrello\" non prevede alcun culmine o compiutezza (che Vendler indica come \"climax\"). Ne risulta che ha senso chiedere \"Per quanto tempo ha spinto il carrello?\", mentre invece una domanda come \"Quanto ci ha messo a spingere il carrello?\" risulta strana. Inversamente, la domanda \"Quanto ci ha messo a disegnare il cerchio?\" risulta appropriata, mentre risulta strana la domanda \"Per quanto tempo ha percorso un miglio?\"\nSe, continua Vendler, qualcuno ha corso per 30 minuti, sar\u00e0 vero che costui ha corso per ciascun istante di quei 30 minuti. Se invece supponiamo che un corridore ha percorso correndo un miglio in 5 minuti, non sar\u00e0 possibile dire che egli ha percorso un miglio in ciascun istante di quei 5 minuti. Resta invece vero che costui in ciascun istante stava correndo e che era impegnato a percorrere un miglio. Allo stesso modo, se ho scritto una lettera in un'ora, non posso dire di averla scritta nel primo quarto di quell'ora. In conclusione, il tipo di azione evocata da verbi come \"correre\" si svolge nel tempo in forme omogenee: \"ogni parte del processo ha la stessa natura del processo nel suo insieme\". La stessa cosa non \u00e8 vera per verbi come \"percorrere un miglio\" o \"scrivere una lettera\": anche queste azioni si svolgono nel tempo, ma non sono ci\u00f2 che sono se il \"climax\" non viene raggiunto.\nVendler raccoglie i verbi come \"correre\" o \"spingere il carrello\" nella categoria \"activity terms\", mentre i verbi come \"percorrere un miglio\" o \"disegnare un cerchio\" nella categoria \"accomplishment terms\". Nella linguistica italiana, si parla di \"verbi di attivit\u00e0\" e di \"verbi di compimento\" (o \"risultativi\").\nVerbi che non ammettono progressivit\u00e0: verbi di culminazione e verbi di stato.\nVendler passa ad esaminare i verbi della lingua inglese che non ammettono l'uso del presente progressivo o di altri \"continuous tenses\". Anche tra questi \u00e8 possibile individuare due tipi fondamentali. Alcuni di questi verbi possono essere predicati per singoli momenti (\"raggiungere la cima del monte\", \"vincere la corsa\" o \"riconoscere qualcuno\"), altri per periodi pi\u00f9 o meno lunghi di tempo (\"conoscere\", \"credere\", \"amare\", \"dominare\"). Vendler prova questo punto attraverso le forme pertinenti delle domande legate a questi verbi. Risultano, in questo senso, grammaticali domande come \"A che ora hai raggiunto la cima?\" o \"In quale momento hai riconosciuto il sospettato?\", mentre sono inaccettabili domande come:\nInversamente, sono accettabili domande come \"Per quanto tempo l'hai amata?\" o \"Fino a quando hai creduto alle fate?\", mentre sono inaccettabili domande come:\nVendler raccoglie i verbi come \"raggiungere la cima\" o \"riconoscere il sospettato\" nella categoria \"achievement terms\", mentre i verbi come \"amare\" o \"conoscere\" nella categoria \"state terms\". Nella linguistica italiana, si parla di \"verbi di culminazione\" e di \"verbi di stato\" (o \"stativi\").\nSintesi delle classi azionali.\nVendler distingue dunque quattro tipi principali di verbi, descritti da tratti azionali e individuati da specifici test sintattici.\nUno stesso verbo pu\u00f2 essere usato con azionalit\u00e0 differenti, in base a differenti accezioni. Ad esempio, il verbo \"sapere\" pu\u00f2 essere stativo e quindi atelico (\"Sapevo la risposta\") o culminativo e quindi telico (\"Ho saputo la risposta\" = \"Sono venuto a sapere la risposta\").\nTratti azionali.\nLe classi azionali di Vendler sono descritte per il tramite di tratti azionali, che caratterizzano ciascuna classe per la loro assenza o presenza. Tali tratti azionali sono durativit\u00e0, dinamicit\u00e0 e telicit\u00e0. La presenza del tratto \"durativit\u00e0\", ad esempio, \u00e8 normalmente indicato scrivendo [+durativo].\nVerbi durativi e verbi non durativi.\nLa presenza o assenza del tratto [durativo] rinvia rispettivamente ad una situazione che si protrae nel tempo (\"giacere\", \"camminare\", \"imparare\") o invece culmina in un istante (\"trovare\"). L'assenza del tratto distingue i verbi culminativi.\nVerbi dinamici e verbi non dinamici.\nLa presenza o assenza del tratto [dinamico] rinvia rispettivamente ad una situazione che preveda cambiamenti di stato (\"camminare\", \"correre\") o meno (\"stare\"). L'assenza del tratto distingue i verbi stativi.\nVerbi telici e verbi atelici.\nI verbi telici denotano una situazione delimitata da un \"telos\" ('compimento'), ossia un evento o processo che ha un punto culminante, una fine. Sono telici i verbi risultativi e culminativi.\nI verbi atelici sono verbi che denotano una situazione che non \u00e8 delimitata da alcun \"telos\": di questa categoria fanno parte le attivit\u00e0 e gli stati.\nAltri tratti azionali.\nOltre ai tre principali, altri tratti azionali sono l'iterativit\u00e0, l'ingressivit\u00e0 e l'egressivit\u00e0, l'incrementalit\u00e0.\nL'iterativit\u00e0 \u00e8 caratteristica di verbi normalmente puntuali, che sono per\u00f2 usati normalmente per esprimere ripetizione. \u00c8 il caso dei verbi semelfattivi (come \"tossire\" o \"starnutire\", compatibili in costrutti come \"starnut\u00ec per cinque minuti\").\nIngressivit\u00e0 ed egressivit\u00e0 indicano rispettivamente l'ingresso o l'uscita dalla situazione descritta (\"incamminarsi\" \u00e8 caratterizzato dall'ingressivit\u00e0 rispetto al significato veicolato dal verbo di azione \"camminare\").\nL'incrementalit\u00e0 \u00e8 caratteristica di verbi come \"crescere\" o \"migliorare\", che denotano processi costituiti da una successione di stadi. I verbi incrementali hanno caratteristiche sia dei verbi di attivit\u00e0 (processo indefinito) sia dei verbi di compimento (processo definito).\nTest sintattici.\nPer individuare la classe azionale di appartenenza di ciascun verbo ci si affida a specifici test sintattici.\nVerbi stativi.\nI verbi o predicati stativi risultano inconsulti con il progressivo. Risultano infatti agrammaticali frasi come:\nGli stativi accettano la presenza di avverbi di durata, come \"per un'ora\", \"per giorni\" ecc. Sono infatti grammaticali frasi come \"Fui a Parigi per giorni\" o \"Assomigliai a mio padre per anni\".\nAvverbi come \"in un'ora\", \"in alcuni giorni\", che indicano il tempo necessario perch\u00e9 un evento abbia luogo, attribuiscono un valore incoativo ai verbi stativi (\"Fui a Parigi in un'ora\").\nI predicati stativi non sono compatibili con costruzioni pseudo-scisse come:\nGli stativi non accettano riprese anaforiche:\nGli stativi sono incompatibili con perifrasi fasali come \"cominciare a\", \"smettere di\", \"finire di\".\nInfine, gli stativi sono incompatibili con l'imperativo:\nVerbi di attivit\u00e0.\nI verbi di attivit\u00e0, al contrario dei verbi stativi, ammettono il progressivo (\"Stavo passeggiando\", \"Stavo spingendo il carrello\" ecc.).\nEssi accettano la presenza di avverbi di durata. Sono infatti accettabili frasi come \"Ho passeggiato per un'ora\" o \"Ho spinto il carrello per ore\".\nNon accettano, invece, la presenza di avverbi come \"in un'ora\" o \"in alcuni giorni\". Sono infatti inaccettabili frasi come:\nI predicati di attivit\u00e0 sono compatibili con le costruzioni pseudo-scisse (\"Ci\u00f2 che ho fatto \u00e8 stato passeggiare\").\nEssi sono compatibili anche con le riprese anaforiche (\"Io ho passeggiato e anche Marco l'ha fatto\").\nRisultano poi intuitivamente validi enunciati del genere \"Se sto passeggiando, allora sar\u00e0 vero che ho passeggiato\".\nI predicati di attivit\u00e0 sono infine compatibili con i verbi \"cominciare a\", \"smettere di\", \"finire di\" (\"Cominciai a passeggiare\"; \"Smisi di spingere il carrello\").\nVerbi risultativi.\nI verbi risultativi (o \"di compimento\") accettano la forma progressiva (\"Sto costruendo una casa\", \"Sto disegnando un cerchio\", \"Sto scrivendo una lettera\" ecc.).\nIl carattere incrementale delle strutture perifrastiche \"andare\" + gerundio o \"venire\" + gerundio le rende particolarmente adatte ai risultativi.\nEssi sono per\u00f2 incompatibili con avverbi di durata. Risultano inaccettabili frasi come:\nAccettano, invece, la presenza di avverbi come \"in un'ora\" o \"in alcuni giorni\" (\"Ho disegnato un cerchio in pochi secondi\"; \"Ho scritto una lettera in pochi minuti\" ecc.).\nI predicati di compimento sono compatibili con le costruzioni pseudo-scisse (\"Ci\u00f2 che ho fatto \u00e8 stato disegnare un cerchio\").\nEssi sono compatibili anche con le riprese anaforiche (\"Io ho scritto una lettera e anche Marco l'ha fatto\").\nNon risulta invece valida l'inferenza \"Se sto scrivendo una lettera, allora sar\u00e0 vero che l'ho scritta\".\nI predicati di compimento sono infine compatibili con i verbi \"cominciare a\", \"smettere di\", \"finire di\" (\"Cominciai a scrivere una lettera\"; \"Smisi di disegnare un cerchio\").\nVerbi culminativi.\nCon i verbi e i predicati culminativi la forma progressiva d\u00e0 frasi anomale:\nIn genere, la struttura perifrastica \"stare\" + gerundio attribuisce ai verbi culminativi valore imminenziale:\nI culminativi danno risultati anomali in combinazione con gli avverbi di durata:\nSono invece compatibili con avverbi come \"in un'ora\" o \"in alcuni giorni\" (\"Trovai il portafogli in cinque minuti\"). In questo senso, i culminativi potrebbero essere confusi con i risultativi, che pure sono compatibili con tali avverbi. C'\u00e8 per\u00f2 un'importante differenza tra le due classi. L'avverbio \"in un'ora\", usato con i risultativi, specifica infatti la durata dell'evento (\"Scrissi la lettera in un'ora\"). Lo stesso avverbio, con i culminativi, indica invece che l'evento descritto dal predicato (che resta puntuale) avviene alla fine di un intervallo di tempo (\"Ho scoperto il colpevole in pochi minuti\").\nCon le costruzioni pseudo-scisse, alcuni verbi culminativi danno risultati grammaticali, mentre altri ne danno di anomali.\nI verbi culminativi producono frasi anomale se appaiono riprese anaforiche:\nSecondo Vendler, bisogna distinguere predicati come \"trovare\" o \"smettere di correre\", che descrivono azioni, da predicati come \"notare\" o \"riconoscere\", che non descrivono azioni.\nI predicati di culminazione danno risultati anomali con i verbi \"cominciare a\", \"smettere di\", \"finire di\":\n\"Aktionsart\" e marche derivazionali.\nIn molte lingue, tra cui l'italiano, non sono presenti marche di azionalit\u00e0, ma non sono rare le lingue (come molte lingue creole o africane) in cui verbi appartenenti a categorie azionali differenti sono contrassegnati da marche morfologiche differenti.\nTali marche hanno l'aspetto di morfemi derivazionali e modificano il significato del verbo. Ad esempio, il prefisso \"za\"-, in lingua russa, indica l'inizio di un processo. Si ha quindi il verbo \"pet\" ('cantare') e il verbo \"zapet\" ('iniziare a cantare'). Il termine tedesco \"Aktionsart\" equivale ad \"azionalit\u00e0\" in quanto categoria semantica, ma in slavistica e germanistica esso ha un'accezione pi\u00f9 specifica, che rinvia proprio al significato di questi morfemi derivazionali con valore azionale."}
{"id": "508289", "revid": "1305772", "url": "https://it.wikipedia.org/wiki?curid=508289", "title": "La guida", "text": ""}
{"id": "508290", "revid": "767487", "url": "https://it.wikipedia.org/wiki?curid=508290", "title": "Polyporales", "text": "Polyporales sono un ordine di funghi basidiomiceti, dell'ordine Agaricomycetes.\nConosciute in precedenza come Aphyllophorales, i funghi di quest'ordine sono importanti decompositori del bosco. Hanno l'imenio liscio, pori come i boleti, aghi o lamelle irregolari. Alcune specie sono commestibili, altre causano patologie degli alberi."}
{"id": "508291", "revid": "6923", "url": "https://it.wikipedia.org/wiki?curid=508291", "title": "Siliciuri", "text": "I siliciuri sono composti chimici binari formati da metalli o semimetalli e atomi di silicio. Spesso presentano un punto di fusione inferiore rispetto al metallo da cui sono formati e alcuni di essi, fra cui il disiliciuro di molibdeno, vengono usati per indurire i metalli e produrre leghe particolari, come le \"Triboloy\".\nAlcuni siliciuri di metalli di transizione sono utilizzati nell'industria microelettronica per la fabbricazione di dispositivi CMOS. Nel processo di fabbricazione il siliciuro viene deposto direttamente o ottenuto facendo reagire il metallo di transizione con il substrato di silicio con la tecnologia del saliciuro.\nI siliciuri non vanno confusi (come invece spesso accade) con i silicati, anch'essi composti del silicio ma a base ossidica.\nDescrizione.\nAtomi di silicio nei siliciuri possono avere diverse combinazioni:\nUn siliciuro preparato con autoallineamento \u00e8 chiamato saliciuro, tecnologia usata nell'industria elettronica.\nAlcali e metalli alcalini.\nI gruppi 1 e 2 come Na2Si e Ca2Si reagiscono con acqua, cedendo idrogeno e /o silani.\nQuando il siliciuro di magnesio \u00e8 posto in acido cloridrico, HCl(aq), il gas silano, SiH4, si produce. Questo gas \u00e8 analogo al metano, CH4, ma pi\u00f9 reattivo. Il silano \u00e8 piroforico, causa ossigeno che brucia spontaneamente in aria:\nQuesta reazione \u00e8 tipica dei siliciuri metalli alcalino terrosi. Mg2Si reagisce allo stesso modo con acido solforico. Siliciuri metalli alcalini sono ancora pi\u00f9 reattivi. Il siliciuro di sodio, Na2Si, reagisce rapidamente con acqua e rilascia silicato sodico, Na2SiO3, e idrogeno. Siliciuro di rubidio \u00e8 piroforico, a contatto con l'aria.\nMetalli di transizione.\nI metalli di transizione silicidici sono, per contro, generalmente inerti in soluzioni acquose ad eccezione del acido idrofluorico; comunque reagiscono con agenti pi\u00f9 aggressivi come idrossido di potassio fuso, o fluorina e clorina quando incandescenti.\nAltri elementi.\nMercurio, tallio, bismuto, e piombo sono immiscibili con silicio liquido."}
{"id": "508292", "revid": "838137", "url": "https://it.wikipedia.org/wiki?curid=508292", "title": "Superclasse (informatica)", "text": "Superclasse \u00e8 un termine utilizzato nella programmazione orientata agli oggetti per indicare una classe generica, non necessariamente astratta, che pu\u00f2 essere estesa da una o pi\u00f9 sottoclassi, o classi figlie, che ne rappresentano delle versioni specializzate.\nLe funzionalit\u00e0 della superclasse vengono ereditate da tutte le classi figlie, che possono aggiungerne di nuove. I metodi pubblici vengono ereditati dalla sottoclasse, ma quest'ultima pu\u00f2 modificarli a seconda delle necessit\u00e0; tale fenomeno \u00e8 definito overriding.\nEsempio di utilizzo.\nUn esempio di utilizzo di una superclasse \u00e8 una classe \"Veicolo\" con determinati metodi e variabili, dalla quale si estendono diverse classi come \"Macchina\" o \"Moto\". Queste ultime ereditano le variabili ed i metodi di Veicolo ai quali si aggiungono le variabili e i metodi propri della classe. Le modalit\u00e0 con cui si rappresenta questo legame di ereditariet\u00e0 variano a seconda del linguaggio usato.\nJava.\nNella programmazione in java le classi \"figlie\" ereditano i metodi e le variabili della superclasse. Nel caso in cui vi siano metodi o attributi con lo stesso nome e con gli stessi parametri nella superclasse e nella sottoclasse il metodo o attributo della sottoclasse sovrascrive quello della superclasse.\nEsempio.\n public class Veicolo{\n public String targa;\n public int cilindrata;\n public Veicolo(String targa, int cilindrata){\n this.targa=targa;\n this.cilindrata=cilindrata;\n public void stampa(){\n System.out.println(\"targa: \"+targa);//stampo la targa\n System.out.println(\"cilindrata: \"+cilindrata);//stampo la cilindrata\n public class Macchina extends Veicolo{ // creo la sottoclasse Macchina\n public int numeroPorte;\n public Macchina(int cilindrata, String targa,int numeroPorte){//definisco il costruttore \n super(targa,cilindrata);//questa istruzione deve essere necessariamente la prima del costruttore\n //con il costruttore vengono passati i valori dei parametri ricevuti in input\n this.numeroPorte=numeroPorte;//passo il valore del parametro nella variabile dell'oggetto appena creato\n public void stampa(){\n super.stampa();//richiamo il metodo stampa della superclasse\n System.out.println(\"numero porte: \"+numeroPorte);//stampo il numero delle porte\nIn questo esempio, se viene richiamato il metodo stampa(); in base all'overriding, il risultato a video sar\u00e0 comprende la targa, la cilindrata e il numero delle porte."}
{"id": "508294", "revid": "599013", "url": "https://it.wikipedia.org/wiki?curid=508294", "title": "Psu", "text": ""}
{"id": "508304", "revid": "767487", "url": "https://it.wikipedia.org/wiki?curid=508304", "title": "Les Cullayes", "text": "Les Cullayes (toponimo francese) \u00e8 una frazione di 674 abitanti del comune svizzero di Servion, nel Canton Vaud (distretto di Lavaux-Oron).\nStoria.\nGi\u00e0 comune autonomo che si estendeva per 2,12\u00a0km\u00b2, nel 2012 \u00e8 stato accorpato al comune di Servion.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "508320", "revid": "1305772", "url": "https://it.wikipedia.org/wiki?curid=508320", "title": "Le Grand", "text": ""}
{"id": "508322", "revid": "1993636", "url": "https://it.wikipedia.org/wiki?curid=508322", "title": "Pace di Antalcida", "text": "La pace di Antalcida (387/386 a.C.), nota anche come la pace del Re, fu un trattato di pace che pose fine alla guerra di Corinto.\nIl nome ufficiale del trattato si deve al navarco spartano Antalcida che aveva negoziato i termini di pace col re persiano Artaserse II e poi, nominato eforo, convoc\u00f2 a Sparta la conferenza di pace tra le poleis greche.\nNell'antichit\u00e0, questo trattato era noto come \"pace del Re\", una denominazione che riflette l'influenza achemenide nelle trattative (nel mondo greco il sovrano achemenide viene spesso citato semplicemente come \"Re\"), come i finanziamenti persiani avevano precedentemente condizionato la guerra di Corinto.\nIl trattato istitu\u00ec una forma di pace comune, allo stesso modo in cui la pace dei trent'anni metteva fine alla prima guerra del Peloponneso.\nAntefatto.\nNel 387 a.C. il fronte centrale della guerra di Corinto si era spostato dal continente Greco al mare Egeo, dove una flotta ateniese, comandata da Trasibulo, era riuscita a porre sotto controllo ateniese varie citt\u00e0 costiere, anche grazie all'alleanza con Evagora I, re di Cipro.\nLa rinascente potenza marittima ateniese dest\u00f2 la preoccupazione del re persiano, che tramite il satrapo Tiribazo intavol\u00f2 delle trattative con Antalcida, all'epoca navarco. Per costringere Atene a porre fine alla guerra, Antalcida diresse la sua flotta verso l'Ellesponto, per controllare la rotta commerciale tramite la quale Atene riceveva il grano.\nAntalcida si accord\u00f2 quindi col satrapo Tiribazo per organizzare i negoziati di pace, spingendo anche Atene ad acconsentire ai negoziati la pace. Gli Ateniesi furono quindi seguiti dalle altre citt\u00e0, Argo, Tebe e Corinto. Sebbene Argo e Tebe fossero restie a firmare tale pace, lo fecero sotto la minaccia di intervento militare spartano. La pace infatti negava a Tebe l'egemonia sulla Beozia e imponeva ad Argo la restituzione di Corinto, annessa nel 392.\nIl trattato.\nIl trattato sanciva l'indipendenza di tutte le \"poleis\" greche, grandi e piccole, eccetto Lemno, Imbro e Sciro che rimanevano sotto il controllo ateniese, divenendo cleruchie, ma prevedeva la rinuncia da parte greca dei nuovi territori conquistati nell'Egeo, che passavano sotto l'impero achemenide, che manteneva anche il controllo delle citt\u00e0 della Ionia, di Clazomene e di Cipro. L'eventuale sanzione per il mancato rispetto del trattato da parte di una qualsiasi citt\u00e0 greca sarebbe stata l'immediata dichiarazione di guerra, da parte della Persia e delle altre \"poleis\" che avessero desiderato partecipare, \"per mare e per terra, con navi e con denaro\".\nI termini della pace furono annunciati agli inviati greci a Sardi nell'inverno del 387-386 a.C. e furono ratificati in una conferenza di pace tenuta a Sparta nel 386 a.C. e presieduta da Antalcida, nel frattempo nominato eforo (386 a.C.), alla presenza i rappresentanti delle poleis e del re di Persia.\nIl trattato di pace fu il primo esempio di \"pace comune\", ossia di un trattato di pace garantito da sanzioni, ratificato da tutti gli stati greci, e senza limite di tempo.\nConseguenze.\nLe conseguenze pi\u00f9 importanti della pace di Antalcida furono il ritorno del controllo persiano sulla Ionia e su parte dell'Egeo ed il rafforzamento dell'egemonia spartana sulla Grecia continentale. Grazie all'appoggio persiano e col pretesto di mantenere ad ogni costo la pace, gli Spartani imposero le loro condizioni su diverse \"poleis\" ma d'altra parte nel 382 a.C. occuparono militarmente la rocca di Tebe ed instaurarono nella citt\u00e0 un regime tirannico filo-spartano, in spregio ai termini della pace stessa. La conseguente reazione tebana port\u00f2 in seguito all'abbattimento del regime filo-spartano (379 a.C.) e allo scoppio della guerra beotica (378-371 a.C.), che decret\u00f2 dapprima il fallimento della pace di Antalcida e poi, con la disfatta spartana di Leuttra (371 a.C.) ad opera di Epaminonda, la fine dell'egemonia spartana e l'inizio di quella tebana.\nSecondo quanto riporta Plutarco, lo stesso Antalcida, dopo un'ultima infruttuosa missione in Persia per cercare senza successo l'appoggio del re, si lasci\u00f2 morire di fame (367 a.C. circa), mortificato dal totale fallimento della sua politica diplomatica."}
{"id": "508323", "revid": "1305772", "url": "https://it.wikipedia.org/wiki?curid=508323", "title": "Grand", "text": ""}
{"id": "508324", "revid": "245802", "url": "https://it.wikipedia.org/wiki?curid=508324", "title": "Lorenzo Pastrovicchio", "text": "Biografia.\nFratello del disegnatore Alessandro Pastrovicchio, si appassiona da bambino ai fumetti ma, dopo essersi diplomato all'istituto d'arte, seguendo i consigli dei genitori si iscrive alla facolt\u00e0 di ingegneria a Trieste; abbandona per\u00f2 presto gli studi e, nel 1993, si trasferisce a Milano, dove frequenta l'Accademia Disney e, completata la formazione, realizza per la Disney Italia illustrazioni per il merchandising e licensing oltre alle prime storie a fumetti pubblicate su periodici della Disney. Nel 1997 pubblica una prima storia anche sul settimanale \"Topolino\" e sul mensile \"PK\" e successivamente su \"X-Mickey\", \"Wizards of Mickey\" e \"Double Duck\".\nCollabora alla campagna promozionale della Fiat realizzando un fumetto pubblicitario per il lancio della Multipla e grafiche per la rivista \"Max\".\nNel 2008 partecipa alla realizzazione del n. 50 di Jonathan Steele della Star Comics. Dal 2004 al 2010 sviluppa gli studi 3D dei personaggi Disney prodotti da De Agostini.\nOnorificenze.\nNel 2003 Pastrovicchio ha ricevuto il premio \"Topolino d\u2019Oro\", attribuitogli dalla Walt Disney per la miglior copertina del 2003."}
{"id": "508326", "revid": "767487", "url": "https://it.wikipedia.org/wiki?curid=508326", "title": "Zero 7", "text": "Gli Zero 7 sono un duo musicale inglese di musica elettronica formato da Henry Binns e Sam Hardaker e attivo dal 1998.\nStile.\nLa loro musica si ispira alle sonorit\u00e0 degli anni settanta, con brani che si possono accostare a formazioni celebri come gli Air. In genere vengono classificati sotto l'etichetta di downtempo. I due artisti e produttori londinesi, oltre a comporre brani originali, si dedicano all'arrangiamento e al remix di brani pop. Nei loro brani, per le parti vocali si servono di prestigiose collaborazioni.\nBiografia.\nIl lavoro del gruppo londinese comincia molto prima della pubblicazione del loro primo album. Dopo aver studiato ingegneria del suono, Binns e Hardaker iniziano la loro carriera negli anni novanta negli studi di registrazione Mickie Most RAK a Londra, luogo che ha visto passare altri artisti quali i Pet Shop Boys, Young Disciples e Robert Plant. Contattarono il loro amico Nigel Godrich, che era stato produttore dei Radiohead, chiedendogli una collaborazione. Il risultato fu una compilation di remix chiamata \"Climbing Up the Walls\", ottenuta dalle tracce dell'album del 1997 \"OK Computer\" dei Radiohead.\nIl remix fu mandato in onda su uno show della BBC Radio 1 (\"The Gilles Peterson Show\"). Il primo lavoro di remixing condusse il duo degli Zero 7 a nuovi lavori di remix effettuati a partire da lavori di altri artisti come Lenny Kravitz, Sneaker Pimps e Lambchop. \nNel 1999 pubblicano l'EP \"EP1\".\nIl primo album \u00e8 senza dubbio quello che meglio rappresenta le ispirazioni del duo: si intitola \"Simple Things\" ed \u00e8 pubblicato nel 2001. I brani sviluppano testi e musiche melodiche in ambientazioni elettroniche con qualche richiamo al jazz, ma comunque pienamente all'interno del filone downtempo. Vi hanno collaborato come vocalist Mozez, Sia e Sophie Barker. L'album fu nominato per diversi awards incluso il Mercury Music Prize. Vinse il premio di \"Migliore novit\u00e0\" al Mu\u017eik Awards. L'album vendette un numero notevole di copie tanto da diventare disco d'oro.\nNel 2002, gli Zero 7 produssero un lavoro di remix con una compilation chiamata \"Another Late Night\", che vide la partecipazione di diversi artisti della scena hip hop e chill out.\nIl secondo album, intitolato \"When It Falls\", uscito sul mercato nel 2004, sviluppa il lavoro intrapreso con \"Simple Things\", con testi vocali pi\u00f9 estesi e presenti nel corso delle tracce. All'originalit\u00e0 della prima produzione, questo secondo lavoro accompagna la maturit\u00e0 dei suoni e la maestria negli arrangiamenti. Oltre alle tre vocalist presenti nel disco precedente, qui partecipa anche Tina Dico. Nello stesso anno, Henry Binns collabora con Emma Bunton nella scrittura di \"Breathing\".\nCon il terzo album, \"The Garden\" (maggio 2006), il duo abbandona le musicalit\u00e0 che li aveva contraddistinti nei primi due lavori, per spostarsi tendenzialmente verso nuove frontiere di genere. Si tratta di una produzione che la critica non accoglie con favore, ma che rileva la volont\u00e0 di sperimentare nuove soluzioni artistiche e forme espressive che mischiano le intuizioni sviluppate nei primi lavori con proposte meno collaudate. A \"The Garden\" partecipano Sia e Jos\u00e9 Gonz\u00e1lez.\nNel 2007 Binns e Hardaker crearono una band chiamata Ingrid Eto, definita come un progetto parallelo e strumentale degli Zero 7.\nLa band pubblica anche un EP sotto l'alias Kling (che significherebbe \"Ingrid Eto was an experimental instrumental project\"). Le tracce dell'EP \"Kling\" vengono successivamente incorporate nel quarto album degli Zero 7, intitolato \"Yeah Ghost\".\nGli Zero 7 hanno pubblicato nel 2009 il loro quarto lavoro da studio intitolato \"Yeah Ghost\". L'album possiede sonorit\u00e0 simile al terzo lavoro \"The Garden\". Binns e Hardaker si avvalgono del supporto vocale della cantante jazz e soul Eska Mtungwazi, dell'artista folk Martha Tilston e di Rowdy Superstar.\nNel 2010 esce una compilation chiamata \"Records\".\nCollaborazioni e apparizioni in altri media.\nI lavori degli Zero 7 sono stati utilizzati per numerose colonne sonore di film e produzioni televisive, cos\u00ec come per alcune compilation di musica lounge come \"The Chillout Project\" del DJ Anton Ramos, e la compilation denominata \"H\u00f4tel Costes\".\nLe loro produzioni musicali hanno accompagnato telefilm come the O.C., \"Blue Crush\", \"Raising Helen\", \"Smallville\", \"Obsessed\", \"Top Gear\", \"\", \"Sex and the City\", \"Il dottor House\", \"Numb3rs\".\nLa canzone \"In The Waiting Line\" fa parte della colonna sonora del film \"La mia vita a Garden State\" di Zach Braff.\nLa canzone \"Destiny\" \u00e8 stata utilizzata per diverse pubblicit\u00e0 di successo."}
{"id": "508328", "revid": "6066", "url": "https://it.wikipedia.org/wiki?curid=508328", "title": "Guerra corinzia", "text": ""}
{"id": "508329", "revid": "6066", "url": "https://it.wikipedia.org/wiki?curid=508329", "title": "Trattato di Antalcida", "text": ""}
{"id": "508331", "revid": "110157", "url": "https://it.wikipedia.org/wiki?curid=508331", "title": "F\u00e9d\u00e9ration A\u00e9ronautique Internationale", "text": "La F\u00e9d\u00e9ration a\u00e9ronautique internationale (\"FAI\"), Federazione aeronautica internazionale in italiano, \u00e8 la federazione sportiva internazionale degli sport dell'aria, fondata a Parigi il 12 ottobre 1905.\nMissione.\n\u00c8 una organizzazione non governativa e senza scopo di lucro con l'obiettivo di promuovere le attivit\u00e0 aeronautiche ed astronautiche in tutto il mondo. Inoltre la Federazione ha il compito di verificare e registrare i primati internazionali connessi con l'attivit\u00e0 aeronautica ed astronautica, sia umana che automatica.\nDiscipline.\nLe 10 discipline che costituiscono tutti gli sport dell'aria sotto l'egida della FAI, sono le seguenti:"}
{"id": "508332", "revid": "78273", "url": "https://it.wikipedia.org/wiki?curid=508332", "title": "Rivoluzione bolscevica", "text": ""}
{"id": "508334", "revid": "767487", "url": "https://it.wikipedia.org/wiki?curid=508334", "title": "Cercasi Susan disperatamente", "text": "Cercasi Susan disperatamente (\"Desperately Seeking Susan\") \u00e8 un film del 1985 diretto da Susan Seidelman e interpretato da Rosanna Arquette, Madonna e da Aidan Quinn.\nIspirato in parte al film: \"C\u00e9line e Julie vanno in barca (C\u00e9line et Julie Vont en Bateau)\", di Jacques Rivette, del 1974.\n\u00c8 stato presentato nella Quinzaine des R\u00e9alisateurs al 38\u00ba Festival di Cannes.\nTrama.\nRoberta, romantica e frustrata casalinga del New Jersey, moglie di un uomo distratto dai suoi affari, cerca di sfuggire alla noia leggendo gli annunci personali sui quotidiani. Un giorno tra questi ne nota uno in particolare: \"Cercasi Susan disperatamente\". L'annuncio \u00e8 stato fatto pubblicare da Jim, il ragazzo di quest'ultima, e decide di scoprire chi sia la misteriosa Susan. Recatasi anche lei all'appuntamento, Roberta assiste di nascosto all'incontro tra Susan, rivelatasi una ragazza decisamente stravagante, e Jim. Roberta decide di seguire Susan; appena quest'ultima baratta in un negozio il suo vistoso giubbotto per un paio di scarpe, Roberta lo acquista immediatamente e lo indossa. A causa di ci\u00f2 viene in seguito scambiata per lei, ignorando che Susan ha rubato due orecchini d'oro (in realt\u00e0 preziosi reperti archeologici) a un amante incontrato ad Atlantic City, poi assassinato, e che \u00e8 inseguita da un sicario incaricato di recuperarli. Avendo un incidente proprio per sfuggire al sicario, Roberta perde la memoria e, convintasi di essere Susan, cerca di ricostruire il proprio passato. Si ritrover\u00e0 coinvolta in un complicato intrigo, ma alla fine, dopo aver recuperato la memoria, si liberer\u00e0 di molte delle sue inibizioni e trover\u00e0 anche l'amore.\nProduzione.\nMadonna ha inciso per la colonna sonora del film il brano \"Into the Groove\", che successivamente sar\u00e0 contenuto nella ristampa dell'album \"Like a Virgin\". \nLe musiche composte e utilizzate per la colonna sonora del film sono state utilizzate anche per la \"soap opera\" \"Flor - Speciale come te\".\nAccoglienza.\nIl film, che ha incassato solo negli Stati Uniti oltre 27 milioni di dollari, segna il debutto di Madonna nel cinema come protagonista."}
{"id": "508335", "revid": "5695", "url": "https://it.wikipedia.org/wiki?curid=508335", "title": "Dick Grayson", "text": "Richard John \"Dick\" Grayson \u00e8 un personaggio dei fumetti DC Comics, creato da Bob Kane, Bill Finger e Jerry Robinson.\n\u00c8 stato il primo pupillo di Bruce Wayne e l'originale Robin prima di diventare l'eroe Nightwing. Apparve per la prima volta come Robin su \"Detective Comics\" (vol. 1) n. 38 (maggio 1940).\nIl sito web IGN lo ha inserito all'undicesima posizione nella classifica dei cento migliori eroi della storia dei fumetti.\nBiografia del personaggio.\nDick si differenzia dal suo mentore Bruce in quanto impulsivo, burlone ed eccentrico, ma ne condivide anche il carattere da playboy; sin dalle sue prime uscite come Robin, inoltre, ha dimostrato grande coraggio nell'affrontare qualsiasi criminale. Ha sempre avuto un rapporto molto particolare con Joker, che nonostante tutto trova divertente e che perci\u00f2 affronta sempre controvoglia.\nBatman ha pi\u00f9 volte rivelato che Dick \u00e8 dotato del potere pi\u00f9 pericoloso che ci sia: la capacit\u00e0 di convincere chiunque a diventare suo alleato. In sostanza, Grayson \u00e8 dotato di un carisma talmente forte che, ogni volta che si trova in una situazione difficile, varie persone decidono di seguirlo e aiutarlo senza che lui debba chiedere aiuto; questa \"abilit\u00e0\" coinvolge addirittura gli ex nemici del giovane eroe che, per rispetto o convenienza, decidono di aiutarlo contro il suo nuovo nemico.\nRobin.\nDick viene presentato come il pi\u00f9 giovane membro della famiglia di acrobati conosciuti come \"i Grayson volanti\"; la sua vita cambi\u00f2 tragicamente quando vide i suoi genitori essere uccisi dal mafioso Tony Zucco, che li fece precipitare sabotando il trapezio durante uno spettacolo per estorcere denaro al circo in cui lavoravano.\nBruce Wayne, che aveva assistito al delitto, decise di prenderlo con s\u00e9 come pupillo in modo da convogliare la sua sete di vendetta verso la giustizia: lo addestr\u00f2 quindi personalmente insegnandogli le varie tattiche della lotta al crimine e fu cos\u00ec che Dick divenne Robin, il ragazzo meraviglia nonch\u00e9 spalla del Cavaliere oscuro. I due divennero noti come il \"Dinamico Duo\", ma quando Dick si iscrisse all'universit\u00e0 cominci\u00f2 a dividersi tra le missioni con Batman e quelle con i suoi nuovi amici: i Teen Titans.\nTeen Titans.\nAssieme ad altri eroi adolescenti come Kid Flash, Aqualad, Wonder Girl e Speedy, infatti, Dick form\u00f2 una squadra proprio come fecero i loro mentori formando la Justice League: in virt\u00f9 delle competenze tattiche apprese da Batman, Robin \u00e8 stato riconosciuto come leader.\nCrescendo Dick cominci\u00f2 a passare pi\u00f9 tempo con i Titans piuttosto che con Batman e presto il ruolo di spalla gli and\u00f2 sempre pi\u00f9 stretto: decise quindi di sciogliere il suo sodalizio con il mentore e and\u00f2 per la sua strada, mentre altri giovani (Jason Todd, Tim Drake e infine Damian Wayne) presero il suo posto come Robin.\nNightwing.\nIncerto su cosa fare con la sua nuova indipendenza, Dick abbandon\u00f2 per un certo periodo la lotta contro la criminalit\u00e0 continuando a studiare legge ma non riusciva ad immaginare la sua vita senza combattere il crimine. Cercando qualcuno che lo potesse capire, Dick chiese a Superman ci\u00f2 che sarebbe dovuto diventare: Clark gli raccont\u00f2 allora una storia, ambientata molto tempo prima su Krypton, su un uomo che venne rinnegato della sua famiglia e che decise di proteggere i deboli nei panni del supereroe Nightwing. Dick decise di onorare il leggendario kryptoniano adottando egli stesso il nome di Nightwing.\nPur avendo avuto un'infatuazione per Barbara Gordon quando questa vestiva i panni di Batgirl, nelle file dei Titans Dick trov\u00f2 l'amore in Starfire, ovvero la principessa di Tamaran Koriand'r, con la quale, in un universo alternativo, \u00e8 sposato e ha una figlia.\nQuando Bruce rimase temporaneamente paralizzato, dopo aver perso un brutale scontro con Bane nella saga \"\", lasci\u00f2 il mantello di Batman a Jean-Paul Valley (Azrael) con esiti disastrosi dovuti all'instabilit\u00e0 di quest'ultimo.\nBruce disse di aver scelto Jean Paul e non Dick in quanto ormai vedeva quest'ultimo come un uomo che si era costruito una sua identit\u00e0 con i suoi doveri e le sue responsabilit\u00e0, ma in realt\u00e0 voleva evitare che Dick affrontasse il pericoloso Bane. Dopo che torn\u00f2 ad indossare il mantello di Batman, si prese un breve periodo di riposo per recuperare dalle ferite e chiese a Dick di sostituirlo: durante il tempo in cui divenne il Cavaliere Oscuro Dick prov\u00f2 a s\u00e9 stesso e a Bruce di essere il suo unico degno erede.\nCon l'identit\u00e0 di Nightwing Dick ha guidato prima i Giovani Titani e poi gli Outsiders. Nella propria serie, lanciata nel 1996 e tuttora in corso, \u00e8 diventato il protettore di Bl\u00fcdhaven, la citt\u00e0 vicina a Gotham City.\nQuando la Justice League fu data per morta ad Atlantide (durante la saga \"L'Era di Ossidiana\") Batman lasci\u00f2 delle istruzioni d'emergenza con cui form\u00f2 una nuova League composta da Freccia Verde, Atom, Hawkgirl, Maggiore Disastro, Faith, Firestorm e Jason Blood (l'alter ego di Etrigan) e guidata proprio da Nightwing, da lui considerato il miglior leader possibile. Sotto la sua guida il team riusc\u00ec a salvare la League originale, dopodich\u00e9 Dick torn\u00f2 a fare la riserva.\nDurante \"Crisi infinita\" la citt\u00e0 di Bl\u00fcdhaven viene distrutta da Chemo, mandato dalla Societ\u00e0 dei Criminali, ma Dick riusc\u00ec a salvarsi e a continuare a vigilare sulla citt\u00e0; quando poi si stabil\u00ec a Bl\u00fcdhaven ebbe vari incontri con la Cacciatrice, ma dopo essersi rincontrati hanno scoperto che Koriand'r aspettava una figlia, cos\u00ec hanno ricominciato la loro relazione.\nSuccessivamente Batman chieder\u00e0 a Dick di fingere la sua morte e di lasciare le vesti di Nightwing per lavorare come agente segreto nella Spyral. Dopo un anno Dick ritorna a difendere Bl\u00fcdhaven e ad aiutare il Cavaliere oscuro nella lotta contro il crimine come Nightwing.\nBatman.\nDick ha vestito una prima volta i panni di Batman al termine della saga \"Knightfall\" nel ciclo \"\" per poi riconsegnare le insegne del pipistrello a Bruce.\nSuccessivamente, dopo gli eventi di \"Batman R.I.P.\" e \"\", Dick \u00e8 divenuto ufficialmente il nuovo Batman succedendo al suo mentore, apparentemente defunto. Torner\u00e0 a vestire i panni di Nightwing dopo il ritorno di Bruce.\nQuando Bruce non sar\u00e0 pi\u00f9 in grado di sostenere il peso del mantello, visti i recenti incidenti subiti, consegner\u00e0 di nuovo i panni a Dick, il quale diventer\u00e0 permanentemente il nuovo Batman. Dick non desidera prendere il posto di Bruce e torna a vestire i panni di Nightwing, diventando il nuovo difensore di Bl\u00fcdhaven, iniziando parallelamente un lavoro in un centro di accoglienza e una relazione con la sua collega di lavoro e nella lotta al crimine Shawn Tsang.\nPoteri e abilit\u00e0.\nDick \u00e8 stato il primo allievo di Batman e grazie all'addestramento ricevuto dal suo mentore \u00e8 divenuto uno dei migliori combattenti dell'universo DC Comics; \u00e8 inoltre dotato di grande carisma, fascino e coraggio.\nAtleta naturale, Dick \u00e8 un esperto acrobata e trapezista: in giovane et\u00e0 si \u00e8 formato come performer da palcoscenico con i suoi genitori e lui stesso ha affermato di essere di gran lunga pi\u00f9 veloce di Batman; si \u00e8 dimostrato pi\u00f9 agile e veloce anche di Catwoman e Harley Quinn. Le sue straordinarie doti acrobatiche lo rendono un metaumano in questo campo: ha affermato di poter superare un'automobile a media velocit\u00e0, cosa poi confermata in \"Nightwing\" n. 28, e in \"Red Robin\" n. 23 dimostra la sua netta superiorit\u00e0 nella corsa rispetto a Tim Drake e Jason Todd, che affermano di non riuscire a stargli dietro. Negli anni ha dimostrato un'agilit\u00e0 nettamente superiore ai limiti umani schivando proiettili esplosi da distanza ravvicinata e raggi laser con estrema facilit\u00e0; a livello di forza e resistenza non eguaglia il suo mentore, anche se \u00e8 superiore a tutti gli altri Robin, ma ha comunque dimostrato di poter sostenere col proprio corpo oltre una tonnellata, spaccare dell'acciaio con un solo calcio, mettere KO con un colpo il metaumano Blockbuster e scaraventare contro un muro di cemento Barry Pierce.\nHa dimostrato la sua eccezionale bravura nelle arti marziali e nel combattimento corpo a corpo riuscendo a mettere KO facilmente il super-sicario KGBeast (dalla forza di dieci uomini e potenziato ciberneticamente), battere oltre una dozzina di ninja della Lega degli Assassini di Ra's al Ghul, andare in stallo contro Deathstroke ed \u00e8 riuscito a battere il miglior ninja di Lady Shiva, il maestro Rang, molto pi\u00f9 forte fisicamente di lui. In \"Nightwing\" n. 9 (New 52) \u00e8 riuscito a resistere agli attacchi del potente Talon, cio\u00e8 William Cobb della Corte dei gufi: sebbene questi si sia dimostrato molto superiore e con il vantaggio di possedere maggior forza fisica e un fattore rigenerante potenziato, Grayson, anche se gravemente ferito, \u00e8 riuscito a batterlo prima che venisse ucciso. In \"Grayson\" n. 6 combatte contro Midnighter riuscendo a batterlo. Le arti marziali che predilige sono la Muay thai, il Kyokushinkai e l'Escrima ma \u00e8 stato affermato che \u00e8 un maestro in almeno una dozzina di stili differenti: Dick risulta infatti tra i pi\u00f9 esperti e completi artisti marziali di tutto l'universo DC assieme a Batman, Deathstroke, Bronze Tiger e Black Manta. Come Batman, possiede anche una volont\u00e0 abbastanza forte da resistere ad attacchi telepatici.\nIl suo addestramento gli ha inoltre dato grandi abilit\u00e0 in campi quali escapologia, criminologia, investigazione, travestimento e molte altre discipline; ha un'intelligenza alta (sebbene non alla pari del mentore) ed \u00e8 un maestro in operazioni di infiltrazione e sabotaggio: \u00e8 infatti in grado di violare strutture di sicurezza con facilit\u00e0. \u00c8 anche un maestro dello spionaggio e le sue abilit\u00e0 sono state ulteriormente dimostrate all'interno della potente organizzazione di intelligence Spyral. Avendo ricevuto un'istruzione di primo livello in quanto pupillo di Bruce Wayne, parla correntemente spagnolo, russo, mandarino, cantonese, la lingua tamil, conosce il linguaggio dei segni americano, francese, italiano, persiano e kikuyu. \u00c8 anche uno stratega brillante ed esperto leader, avendo servito come guida per i Titans, gli Outsiders e persino la Justice League. \u00c8 anche riconosciuto come il secondo miglior detective del mondo dopo Bruce; le sue capacit\u00e0 interpersonali e gli sforzi per rimanere in contatto con altri eroi lo rendono un maestro nel radunare, unificare e ispirare la comunit\u00e0 dei supereroi, abilit\u00e0 in cui ha superato il suo mentore.\nI suoi genitori gli hanno lasciato un fondo fiduciario che Lucius Fox ha trasformato in una piccola fortuna: sebbene non paragonabile alla ricchezza di Bruce Wayne, questo fondo \u00e8 stato sufficiente a mantenere la sua attrezzatura da Nightwing, acquisire i diritti di un circo salvando la sua vecchia da problemi finanziari e acquistare segretamente il suo ex condominio di Bl\u00fcdhaven al 1013 Parkthorne Viale.\nGadget e armi.\nDick \u00e8 equipaggiato con una tuta hi-tech che gli fornisce un'ottima resistenza contro impatti fisici, armi da fuoco, da taglio, alte temperature e acido; la tuta, inoltre, \u00e8 completamente isolata, tanto \u00e8 vero che permette di emanare raggi elettrificati di diversa potenza controllabili tramite un display posto sui guanti. La sua arma pi\u00f9 caratteristica sono due bastoni di ferro, che gli permettono di emanare due tipi diversi di scariche elettriche, ma possiede anche diversi dispositivi sonici disorientanti, granate a gas, accecanti ed esplosivi che pu\u00f2 emettere dai guanti. La sua maschera dispone di svariati filtri tra cui visore infrarosso, ultravioletto, collegamento diretto al database del Bat-computer e scanner che permette di rintracciare un segnale GPS a distanza. I rampini magnetici sono disposti sempre nei guanti, cos\u00ec come alcuni bolas da lanciare contro gli avversari per bloccarli.\nCome il suo mentore, anche Dick, quando operava nei panni di Robin, indossava una cintura multi-accessori.\nAltri media.\nNel \"crossover\" Marvel contro DC, Nightwing affronta l'eccezionale esperto di arti marziali della Marvel, Pugno d'Acciaio, riuscendo a sconfiggerlo. Successivamente ha un breve scontro con l'Uomo Ragno, riuscendo a prevalere su quest'ultimo, ma lo scontro viene fermato da Due Facce intento a rapinare una banca assieme a Testa di martello. Nightwing e l'Uomo Ragno decidono di collaborare per fermare i loro rispettivi nemici.\nCinema.\nCome Robin, Dick Grayson \u00e8 apparso nella maggior parte degli adattamenti di Batman.\nVideogiochi.\nDick Grayson appare nei seguenti videogiochi:"}
{"id": "508336", "revid": "767487", "url": "https://it.wikipedia.org/wiki?curid=508336", "title": "Kelly Conlon", "text": "All'et\u00e0 di 10 anni inizia a suonare il sassofono, militando in vari gruppi jazz organizzati a scuola. Egli inizi\u00f2 a suonare il basso all'et\u00e0 di 18 anni, ma nel giro di pochi anni, acquis\u00ec una grande tecnica con lo strumento.\nNel 1993, Conlon sostitu\u00ec Steve DiGiorgio nei Death e prese parte alle registrazioni del loro sesto album \"Symbolic\", ove si avverte la sua grande tecnica bassistica, che si amalgama bene con le ritmiche del batterista Gene Hoglan.\nNel 1996 entra nei Monstrosity, un altro gruppo death metal floridiano, con cui pubblica due dischi, \"Millennium\" (1997) e \"Dark Purity\" (1999).\nSuccessivamente entra nei Vital Remains, una band blackened death metal guidata da Glen Benton, leader dei Deicide.\nDal 2002, Conlon suona negli Infinity Minus One, una progressive metal band di Boston."}
{"id": "508337", "revid": "6923", "url": "https://it.wikipedia.org/wiki?curid=508337", "title": "Chris Cunningham", "text": "Vive e lavora a Londra.\nBiografia.\nLa carriera di Cunningham nel campo degli effetti speciali comincia all'et\u00e0 di 17 anni, quando abbandonata la scuola d'arte e riesce a farsi assumere come addetto agli effetti speciali presso i Pinewood Studios dove si stava realizzando un film horror diretto da Clive Barker, \"\". Nel 1992 lavora con il regista David Fincher per il film di fantascienza \"Alien 3\". Dopo queste prime esperienze lascia temporaneamente il cinema e si dedica all'illustrazione per la casa editrice 2000 AD Comics, per la quale realizza alcuni numeri del fumetto \"Judge Dredd\". Cunningham collabora con la casa editrice fino al 1995.\nNel 1995 viene contattato da Stanley Kubrick per lavorare al progetto \"Artificial Intelligence\", che non verr\u00e0 mai realizzato. Sempre nel 1995 comincia la sua carriera come regista di videoclip: realizza \"Second Bad Vilbel\" per la band di musica elettronica Autechre. La notoriet\u00e0 arriva due anni pi\u00f9 tardi quando \u00e8 contattato dall'etichetta discografica Warp Records per occuparsi della realizzazione del clip \"Come to Daddy\" di Aphex Twin.\nFra il 1997 e il 1999 Cunningham realizza video per alcuni dei maggiori artisti di musica elettronica e riceve svariati premi per i video di Aphex Twin, Squarepusher e Portishead.\nNel 1999 vince il premio come miglior regista di videoclip ai \"Music Week CAD (Creative and Design) Awards\". Le sue videoinstallazioni vengono esposte in importanti esibizioni: tra le pi\u00f9 celebri c'\u00e8 \"Flex\", realizzata nel 2000 per Apocalypse, una mostra tenutasi alla Royal Academy di Londra, e commissionata dalla Anthony D'Offay Gallery di Londra in coppia con l'installazione \"Monkey Drummer\".\nNel 2001 espone il suo lavoro alla 49\u00aa edizione della Biennale di Venezia. I suoi video sono stati inoltre presentati in una personale al PS1 di New York; in Italia sono stati presentati per la prima volta in una mostra presso la British School di Roma in occasione della rassegna \"Video Vibe: Art, Music and Video in the UK\" (2000).\nParallelamente alla collaborazione con musicisti e registi, ha operato nel campo della pubblicit\u00e0, collaborando con la Saatchi &amp; Saatchi e la ITV, realizzando celebri spot come quello con Leonardo DiCaprio per Telecom Italia. Riguardo all'uso degli effetti digitali operato da Cunningham anche in questo campo, basta citare il lavoro per \"Ricchezza mentale\", lo spot per la Sony PlayStation con una ragazza dal viso alterato per ricordare la fisionomia extraterrestre, premiato con il Premio \"D&amp;AD - Television &amp; Cinema Advertising Crafts: Special Effects\" nel 2000.\nCunningham \u00e8 uno dei registi della RSA (Ridley Scott Association) Films ed \u00e8 entrato a far parte della Warpfilms, casa di produzione dell'etichetta discografica Warp Records. Inoltre, assieme ai registi Spike Jonze e Michel Gondry, ha realizzato una fortunata serie di DVD monografici dedicati a registi di videoclip, \"Directors Label\": in uno di essi sono stati raccolti i suoi migliori lavori.\nNel 2005 Cunningham ha pubblicato \"Rubber Johnny\", un prodotto realizzato per il mercato dell'home video che rappresenta un curioso ibrido fra un videoclip, un portfolio fotografico e un video d'arte.\nPoetica.\nUna forma forte e la continuit\u00e0 tematica sono le due principali caratteristiche dei lavori di Chris Cunningham. Per quanto riguarda la forma, i mezzi mediante i quali Cunningham esprime la sua tecnica sono la fotografia (tendente alla tricromia e abbondante di riflessi lenticolari) e il montaggio sincronico (portato all'estremo in forme che richiamano tecniche risalenti al cartone animato classico come il Mickey Mousing). Gestendo suono e immagine il regista britannico \u00e8 stato capace di fornire dei referenti visivi e dei significati al linguaggio musicale, di per s\u00e9 debolmente semantico. Questo risultato \u00e8 stato ottenuto manipolando con piena libert\u00e0 espressiva ma anche con rigore maniacale le variabili filmiche e profilmiche, in un rapporto musica/immagine basato sul ritmo. Visto in quest'ottica Cunningham \u00e8 un regista, un montatore e un tecnico degli effetti speciali preparato, determinato e molto tecnico; questa per\u00f2 non sembra una ragione sufficiente per giustificare l'interesse e la considerazione di cui gode a livello internazionale. \u00c8 infatti nelle tematiche trattate che Cunningham mostra la sua forza, rivelandosi un regista visionario come lo sono stati prima di lui (e lo sono ancora) registi cinematografici del calibro di David Cronenberg e Shinya Tsukamoto, con i quali condivide la passione per la contaminazione tra biologico e tecnologico. Calato nella realt\u00e0 delle ibridazioni e delle contaminazioni che caratterizzano i molteplici linguaggi (figurativi, scritti, musicali, etc.) e le forme (brevi, lunghe, artistiche, promozionali, etc.) del nuovo millennio, Cunningham offre una propria visione dei cambiamenti e delle tensioni che caratterizzano la societ\u00e0 tecnologizzata, filtrandola attraverso tutte le esperienze e le conoscenze che formano il suo bagaglio culturale. La ricerca formale unita alla padronanza dei mezzi tecnici e al perenne tentativo di ingannare (secondo le sue parole) il pubblico rende i lavori di questo giovane regista dei veri e propri capolavori del genere, nonch\u00e9 un punto di riferimento per altri operatori del settore."}
{"id": "508338", "revid": "64860", "url": "https://it.wikipedia.org/wiki?curid=508338", "title": "Glen Blenton", "text": ""}
{"id": "508345", "revid": "38120", "url": "https://it.wikipedia.org/wiki?curid=508345", "title": "Richard John Grayson", "text": ""}
{"id": "508348", "revid": "287204", "url": "https://it.wikipedia.org/wiki?curid=508348", "title": "Royksopp", "text": ""}
{"id": "508349", "revid": "38120", "url": "https://it.wikipedia.org/wiki?curid=508349", "title": "Richard Grayson", "text": ""}
{"id": "508351", "revid": "767487", "url": "https://it.wikipedia.org/wiki?curid=508351", "title": "L'oggetto del desiderio", "text": "L'oggetto del desiderio \u00e8 un film del 1979 diretto da Stephen Jon Lewicki. Interpretato da Madonna, il film \u00e8 un thriller erotico uscito nel 1985.\nTrama.\nBruna, una vagabonda punk, girovagando per i sobborghi di New York, viene violentata nella toilette di una caffetteria da Raymond. Con l'aiuto del suo fidanzato Dashiel, Bruna decide di farsi giustizia con le sue mani: raccoglie il suo gruppo di amici e coinvolge il suo assalitore in un terribile rito sacrificale sotto il Ponte di Brooklyn.\nProduzione.\nIl film fu girato nel 1979, quando Madonna aveva solo 21 anni, non era ancora famosa ed era appena arrivata a New York: per il film ottenne un compenso di 100 dollari. Il film usc\u00ec poi nel 1985, ai tempi del successo di \"Like a Virgin\", e la cantante cerc\u00f2 inutilmente di evitarne l'uscita.\nJeremy Pattnosh \u00e8, oltre che il protagonista del film nel ruolo di Dashiel, anche il co-sceneggiatore; nel cast compaiono anche il padre, la madre ed il fratello di Pattnosh."}
{"id": "508356", "revid": "125777278", "url": "https://it.wikipedia.org/wiki?curid=508356", "title": "Sindrome del tunnel carpale", "text": "La sindrome del tunnel carpale \u00e8 una neuropatia dovuta all'irritazione o alla compressione del nervo mediano nel suo passaggio attraverso il canale carpale.\nSintomatologia.\nLa sindrome \u00e8 dovuta pi\u00f9 frequentemente al processo infiammatorio della borsa tendinea dei flessori (tenosinovite acuta o cronica), che determina la coessione del nervo mediano al canale carpale.\nPu\u00f2 manifestarsi in corso di gravidanza, nei soggetti affetti da ipotiroidismo e nei malati di artrite reumatoide. \u00c8 pi\u00f9 frequente nei soggetti che utilizzano le mani per lavori di precisione e tipicamente ripetitivi o lavori pesanti che richiedono l'uso di macchine vibranti. Essa \u00e8 inoltre molto frequente (23% contro 1% di pazienti del campione di controllo) in chi soffre di fibromialgia.\nLa sindrome si manifesta pi\u00f9 spesso nei soggetti femminili ultraquarantenni (ma anche agli uomini trentenni che fanno sforzi come giocare a bowling, muovere ripetutamente il mouse, usare il martello pneumatico, suonare strumenti musicali quali il pianoforte, il violino, la batteria o le percussioni, contatti disturbi della sensibilit\u00e0 (dolore, parestesia) e ipostenia che colpiscono le prime 3 dita (pollice, indice e medio) e la met\u00e0 radiale del quarto dito della mano. Tali disturbi, che si presentano prevalentemente durante la notte, possono evolvere, nei casi pi\u00f9 gravi, in una progressiva e irreversibile perdita della sensibilit\u00e0 alle prime 3 dita e alla mano dal lato volare, palmare, seguita da ipo-atrofia dei muscoli della mano (muscoli tenari).\nIl paziente avr\u00e0 difficolt\u00e0 a eseguire lavori con le dita, come stappare una bottiglia o lavorare a maglia ed eseguire lavori di precisione.\nNelle fasi iniziali il paziente lamenta parestesie a scossa, tipo formicolio. Clinicamente il dolore e le parestesie possono essere evocati attraverso la percussione fasica a livello del tunnel carpale (segno di Tinel). Se il paziente lamenta la comparsa di scosse il segno \u00e8 da considerarsi positivo. Altro segno caratteristico \u00e8 la manovra di Phalen che consiste nel tenere iperflessi i polsi l'uno contro l'altro per 1 minuto: la comparsa di parestesie \u00e8 da considerarsi un segno positivo per la sindrome.\nDiagnosi.\nLa valutazione clinica della sindrome avviene attraverso la raccolta dei sintomi lamentati dal paziente e attraverso le manovre ortopediche sopracitate. La diagnosi si certifica con l\u2019elettromiografia.\nTrattamento.\nIl trattamento \u00e8 all'inizio medico attraverso una oculata infiltrazione di cortisone nelle fasi iniziali. Quando la sindrome \u00e8 cronica \u00e8 preferibile il trattamento chirurgico in anestesia locale che consiste in un rilascio del nervo al carpo (sindesmotomia del legamento trasverso del carpo). Ci\u00f2 pu\u00f2 avvenire attraverso due procedure diverse, una definita a incisione ampia che crea un'incisione nel palmo della mano e che ha la conseguenza di un periodo di recupero di circa 90 giorni salvo complicazioni creati dalla grossa cicatrice oppure attraverso una tecnica chirurgica endoscopica la quale crea una piccola incisione (0,2 - 0,5 cm) in sede carpale, volarmente e che consente un recupero e quindi possibilit\u00e0 di utilizzo della mano immediata. Attualmente la tendenza della medicina (gold standard) punta alla procedura endoscopica che ha numerosi benefici e minor rischio di complicazioni e durata identica a quella aperta.\nA intervento eseguito il dolore si risolve velocemente, mentre le parestesie possono perdurare anche per alcune settimane in quanto il nervo, quando molto compresso, recupera molto lentamente. Se la compressione \u00e8 durata troppo a lungo con un'atrofia degli assoni il nervo non recupera pi\u00f9 nonostante l'intervento.\nPrevenzione e postura.\nLa posizione corretta nell'uso della tastiera permette di ridurre la sindrome del tunnel carpale. In Italia l'uso professionale delle tastiere, l'altezza, le caratteristiche della corretta posizione seduta e le altre indicazioni sull'argomento sono stabilite dal D. Lgs. 9 aprile 2008, n. 81 (Testo unico sulla sicurezza sul lavoro)"}
{"id": "508357", "revid": "31886", "url": "https://it.wikipedia.org/wiki?curid=508357", "title": "Cinema tedesco", "text": "Il cinema tedesco \u00e8 una delle cinematografie nazionali dalla storia pi\u00f9 prestigiosa.\nOrigini.\nQuando i Fratelli Lumi\u00e8re si sono accreditati per l'invenzione del cinema, Emil e Max Skladanowsky presentavano pubblicamente delle immagini animate al Berlin Wintergarten grazie al loro \"bioscopio\" il 1\u00ba novembre 1895, due mesi prima della dimostrazione pubblica dei fratelli Lumi\u00e8re.\nGli esordi del cinema tedesco.\nMolto presto, il Kaiser si interessa a questo nuovo mezzo di comunicazione e fa realizzare dei film per se stesso, aprendo la strada all'utilizzo politico del cinema. Questa vocazione conoscer\u00e0 un nuovo sviluppo alla fine della Prima guerra mondiale, quando l'UFA (Universum Film A.G.) \u00e8 creata al fine di neutralizzare la propaganda antitedesca lanciata dagli Stati Uniti che sono appena entrati in guerra.\nDopo la guerra, le difficolt\u00e0 economiche portano la Germania a vendere la sua partecipazione all'UFA alla Deutsche Bank. Questa privatizzazione segner\u00e0 un cambiamento di capo maggiore poich\u00e9 l'industria cinematografica tedesca avr\u00e0 ormai per obbiettivo produrre film di qualit\u00e0 che potranno essere esportati. La settima arte tedesca diventa allora lo specchio di un'epoca tormentata, in cui la disoccupazione e l'inflazione costituiscono il quotidiano di gran parte della popolazione, \u00e8 l'emergenza degli \u00abAufkl\u00e4rungsfilme\u00bb (film di delucidazione, di educazione sessuale).\nUna buona parte di questi film flirtano infatti con la pornografia con un pretesto pedagogico. Manifestazioni popolari sono organizzate per protestare in tutta la Germania e sono intraprese azioni giuridiche. Dopo aver temuto una nazionalizzazione, \u00e8 stata adottata nel maggio del 1920 una Legge nazionale di censura. Essa proibisce solamente l'accesso al cinema ai minori di 12 anni e lo limita a film che hanno ottenuto un certificato speciale per gli adolescenti fino a 18 anni. Nessun film pu\u00f2 essere proibito, per\u00f2, a causa del suo contenuto.\nLe avanguardie e l'espressionismo (1918-1933).\nApparso prima della Grande Guerra, l'espressionismo conosce il suo apogeo con il cinema, in particolare in Germania, i cui pi\u00f9 eminenti rappresentanti sono:\nIl cinema tedesco rappresenta allora l'immaginario con un'audacia sorprendente e dei budget faraonici (come nel \"Metropolis\" di Lang). \u00c8 l'epoca che la storica del cinema Lotte Eisner chiama \u00ablo schermo demoniaco\u00bb.\nI principali siti di produzione erano in quei tempi Babelsberg (vicino a Berlino) e Geiselgasteig (Monaco).\nL'apparizione del cinema sonoro in Germania \u00e8 l'occasione in cui si diffonde un altro capolavoro del patrimonio cinematografico mondiale: \"Der Blaue Engel\" (\"L'angelo azzurro\", Josef von Sternberg, 1930), film che consacrer\u00e0 l'attrice Marlene Dietrich. Questo film costituisce anche il canto del cigno dell'epoca d'oro del cinema tedesco: qualche mese pi\u00f9 tardi, infatti, prender\u00e0 il potere il partito nazista e molti dei suoi pi\u00f9 validi attori, tecnici e cineasti presero la via dell'emigrazione, soprattutto verso gli Stati Uniti.\nNato come fenomeno teatrale, il Kammerspiel \u00e8 la seconda grande corrente del cinema muto tedesco accanto all'espressionismo rispetto al quale propugna un ritorno alla rappresentazione della realt\u00e0 della gente comune. La terza grande corrente del cinema muto tedesco fu la Nuova oggettivit\u00e0.\nIl cinema del Terzo Reich (1933-1945).\nJoseph Goebbels s'interess\u00f2 molto presto alle potenzialit\u00e0 del cinema in quanto metodo di propaganda. Egli propose a Fritz Lang un ruolo all'interno del \"Filmkammer\" (Camera del Cinema). Fritz Lang \u2014 che ha origini ebree \u2014 per\u00f2 rifiut\u00f2, esiliandosi in Francia prima di riparare negli Stati Uniti.\nFu invece lo stesso Adolf Hitler a chiedere alla giovane regista Leni Riefenstahl di girare alcune opere per la sua nascente dittatura. Dopo aver realizzato nel settembre 1933 un cortometraggio in occasione del congresso del partito nazista a Norimberga, nel 1934, la regista gir\u00f2 \"Triumph des Willens\" (\"Il trionfo della volont\u00e0\"), considerato uno dei pi\u00f9 grandi film di propaganda della storia. In seguito, magnific\u00f2 i Giochi Olimpici del 1936 a Berlino in \"Olympia\".\nI primi film di propaganda nazista, che espongono apertamente i valori e i princ\u00ecpi dei leader del partito, non conoscono un grande successo presso gli spettatori. Per cercare di distillare il messaggio nazista tramite film di intrattenimento, viene prodotta allora una serie di film storici, come \"Das M\u00e4dchen Johanna\" (Gustav Ucicky, 1935) che mostra, nascosto sotto i tratti di una Giovanna d'Arco alla testa di un popolo disperato grazie alla fede nel suo Paese, un prototipo di Hitler.\nLa legge nazionalsocialista sul cinema viene votata il 16 febbraio 1934. Tutte le sceneggiature sono controllate dal \"Reichsfilmdramaturg\" allo scopo di verificare la loro adeguatezza alla dottrina nazista: una volta completato il film, esso viene sottoposto ad un comitato di censura che fa capo al ministero per la Propaganda. Questo processo viene applicato in egual misura ai film stranieri.\nLe pellicole diventano sempre pi\u00f9 apertamente antisemite e partecipano alla diffusione dell'ideologia nazista sia in Germania che nei territori occupati. Uno degli esempi pi\u00f9 celebri della produzione di questo periodo \u00e8 \"Jud S\u00fcss\" (\"S\u00fcss l'ebreo\", Veit Harlan, 1940).\nLa salita al potere in Germania del partito nazista costringe alla fuga numerosi cineasti, che proseguono la loro carriera solitamente negli Stati Uniti. Il cinema tedesco, che ha tenuto quasi testa all'industria hollywoodiana fino all'avvento del sonoro, si vede quindi privato del fior fiore dei suoi creatori e tecnici.\nIl dopoguerra (1945-1990).\nDopo la Seconda guerra mondiale, il cinema tedesco sar\u00e0 surclassato dalle produzioni francesi, italiane e giapponesi.\nGli esiliati tedescofoni a Hollywood sono numerosi, e dopo la prima ondata di cinema muto (tra i registi ricordiamo Erich von Stroheim, che lavor\u00f2 negli Stati Uniti dal 1920), sono i registi austriaci come Otto Preminger e Billy Wilder che troveranno fortuna sull'altro lato dell'Atlantico.\nGermania orientale.\nGi\u00e0 a novembre 1945 i sovietici convocarono quaranta registi nella loro zona di occupazione per far rinascere il cinema tedesco; al collettivo collaborarono Kurt Maetzig, Peter Pewas e Wolfgang Staudte. Nella zona d'occupazione sovietica avevano sede l'80% degli studi cinematografici dell'ex Terzo Reich. Il 17 maggio 1946 i sovietici fondarono a Babelsberg dove avevano gli Deutsche Film AG (DEFA) che rimase sotto controllo sovietico fino alla nascita del nuovo stato, poi pass\u00f2 sotto controllo statale tedesco orientale. Il 15 ottobre 1946 \u00e8 la \"data zero\", infatti venne proiettato il primo film nella zona sovietica di Berlino \"Gli assassini sono tra noi\" di Wolfgang Staudte, la cui produzione venne rifiutata da britannici e dagli americani ma non dai sovietici che lo produssero tramite la DEFA.\nNel 1946 in tutta la Germania vennero prodotti nove film, la maggior parte di questi proprio dalla DEFA. Altri film tedeschi di rilievo del 1946 influenzati anche dal neorealismo italiano sono \"Irgendwo in Berlin\" di Gerhard Lamprecht e \"Freies Land\" di Milo Harbich. Negli anni successivi la DEFA produsse film come \"Ehe im Schatten\" (1946) di Kurt Maetzig, \"Affaire Blum\" (1948) di Erich Engel, \"Strassenbekanntschaft\" (1948) di Petar Pewas e \"Rotation\" (1949), un altro film di Staudte.\nCon la proclamazione della Repubblica Democratica Tedesca il 7 ottobre 1949 guidata dalla SED che controllava ogni aspetto della vita di ogni cittadino tramite la Stasi nel 1950 cominci\u00f2 il periodo della propaganda accompagnata anche dalla censura del cinema tedesco orientale. Nel 1949 tornarono dall'esilio forzato a causa del nazismo i registi Gustav von Wangenheim e Slatan Dudow; quest'ultimo fu il direttore del primo vero e proprio film di propaganda tedesco-orientale, \"Unser t\u00e4glich Brot\".\nGermania occidentale.\nNella zona occupata dagli Alleati, le funzioni di produzione, distribuzione e proiezione sono nettamente separate. Senza ufficialmente preservare la democrazia in una prospettiva di \"denazificazione\", questa frammentazione impedisce comunque l'emergere di una seria concorrenza internazionale. Posta sotto la responsabilit\u00e0 dell\"'Office of War Information\" (\"Ufficio dell'informazione di Guerra\"), la politica cinematografica si pone come obiettivo quello di colpevolizzare e di rieducare il popolo tedesco. Vengono quindi diffusi dei documentari sui campi di concentramento, cos\u00ec come film di attualit\u00e0 anglo-americani (\"Welt im Film\"). Pi\u00f9 attratti dalle fiction e dall'intrattenimento, i tedeschi si orientano dunque verso il cinema americano, provocando l'affossamento dell'industria cinematografica della Germania Ovest, che fino al 1962 produsse solo 63 film.\nLa nouvelle vague tedesca.\n\u00c8 in questo stesso anno che, in occasione del principale festival del cortometraggio tedesco, 26 giovani registi firmano il \"Manifesto di Oberhausen\", dando cos\u00ec vita al \u00abnuovo cinema tedesco\u00bb: \"\u00abPapas Kino ist tot\u00bb\" (\"\u00abIl cinema di pap\u00e0 \u00e8 morto\u00bb\"). Ispirandosi formalmente alla Nouvelle Vague francese, essi propendono per un cinema impegnato che rifletta la realt\u00e0 contemporanea tedesca. Ma la \"Nouvelle Vague\" tedesca (\"Neue Deutsche Welle\") incontra raramente il successo commerciale anche nella stessa Germania (dove i film americani rappresentano l'80-90% del mercato). Le sovvenzioni giocano dunque un ruolo essenziale (circa l'80% del finanziamento del 1977) e permettono lo sviluppo di una produzione di qualit\u00e0.\nNel corso degli anni settanta e degli anni ottanta, appaiono in Germania nuovi cineasti talentuosi, tra cui Rainer Werner Fassbinder, Werner Herzog e Wim Wenders. Influenzati dal cinema americano degli anni trenta e quaranta e dal lavoro di registi come Francis Ford Coppola, Martin Scorsese e Steven Spielberg, essi arrivano alla riconciliazione tra approccio personale e successo commerciale con film come \"U-Boot 96\" (\"Das Boot\"), di Wolfgang Petersen, la pellicola a pi\u00f9 alto budget di tutto il cinema tedesco. In seguito, altri registi come lo stesso Wolfgang Petersen o Roland Emmerich conobbero un grande successo nel loro Paese prima di emigrare negli Stati Uniti. Essi completarono cos\u00ec il lavoro di cineasti come Edgar Reitz.\nIl cinema tedesco del nuovo millennio (1990-2015).\nDa qualche anno, il cinema tedesco ha ritrovato una certa vitalit\u00e0 con numerosi successi commerciali internazionali. Ecco alcuni esempi:\nOgni anno, a Berlino si svolge il prestigioso Festival Internazionale del Cinema, la Berlinale, durante il quale vengono distribuiti gli Orsi (equivalenti alle Palme di Cannes ed ai Leoni di Venezia).\nAncora \u00e8 da ricordare tra le pi\u00f9 celebri figure del xx secolo, quella di Oskar Fischinger, che fu non solo un precursore del cinema d'animazione sperimentale ma anche padre dei primi videoclip musicali"}
{"id": "508358", "revid": "1714743", "url": "https://it.wikipedia.org/wiki?curid=508358", "title": "Bezprym di Polonia", "text": "Secondo altri nato nel 987, era il primo figlio del Re Boleslao I di Polonia e di Giuditta, sua seconda moglie, di origine ungherese.\nFu privato del trono di Polonia che pass\u00f2 al fratello Mieszko II (Miecislao). Nel 1031, alleatosi con Corrado II, imperatore del Sacro Romano Impero, e con il principe della Rutenia Yaroslav I, lo riconquist\u00f2 grazie all'aiuto dei ruteni e del germanici.\nMieszko II scapp\u00f2 in Boemia e Bezprym invi\u00f2 poi i gioielli della corona all'imperatore. Il suo regno fu breve: il suo assassinio nella primavera 1032 consent\u00ec a Mieszko II di tornare sul trono di Polonia.\n\u00c8 possibile che, mentre si trovava in Ungheria, fosse stato nominato Capo delle Contee di Veszpr\u00e9m e Zala. In questo caso, il nome \"Veszpr\u00e9m\" deriverebbe da quello del sovrano polacco."}
{"id": "508360", "revid": "74173", "url": "https://it.wikipedia.org/wiki?curid=508360", "title": "Bezprym", "text": ""}
{"id": "508361", "revid": "287204", "url": "https://it.wikipedia.org/wiki?curid=508361", "title": "Afasia di Wernicke", "text": ""}
{"id": "508362", "revid": "204012", "url": "https://it.wikipedia.org/wiki?curid=508362", "title": "Afasia di Broca", "text": ""}
{"id": "508364", "revid": "1677447", "url": "https://it.wikipedia.org/wiki?curid=508364", "title": "Cinema coreano", "text": "La strutturazione industriale del cinema coreano inizi\u00f2 negli anni venti. Dopo la seconda guerra mondiale e la Guerra di Corea, la produzione cinematografica coreana prese due strade completamente differenti.\nIl cinema nord-coreano si svilupp\u00f2 nel 1946 e conobbe il suo massimo splendore nel 1960. Molte dozzine di lungometraggi sono prodotte ogni anno in Corea del Nord.\nIl cinema sud-coreano, invece, attravers\u00f2 un\"'et\u00e0 dell'oro\" tra la fine degli anni cinquanta e gli anni sessanta, anche se la scarsa qualit\u00e0 di numerosi film e il controllo governativo rendono controversa questa definizione. Dalla fine degli anni novanta il cinema della Corea del Sud ha attraversato una fase di risveglio: nel 2005 il numero di film coreani distribuiti nelle sale era superiore a quello dei film stranieri, mentre numerose opere sono state distribuite in occidente e hanno ottenuto risultati lusinghieri nei festival cinematografici internazionali.\nTra i registi pi\u00f9 talentuosi di questa \"nuova onda\" vanno menzionati Park Chan-wook, regista di \"Old Boy\", Bong Joon-ho, regista di Parasite, Kim Ki-duk, regista di \"Primavera, estate, autunno, inverno... e ancora primavera\", Kim Jee-woon, Lee Chang-dong e Yeon Sang-ho.\nTra le serie tv ha avuto grande successo \"Squid Game\", prodotta da Netflix.\nCinema Nord-Coreano.\nQuesto cinema raffigura personaggi eroici, votati all'ideale collettivo, nel quadro dell'edificazione del socialismo. Secondo Kim Jong-il, amante della settima arte e direttamente coinvolto nell'insieme della produzione nazionale, \u00ab Il film deve possedere una grande forza sensibilizzatrice, come un articolo di fondo del giornale ufficiale del Partito ed essere in grado di anticipare la realt\u00e0. Spetta ad esso anche un ruolo nella mobilizzazione delle masse in ogni tappa della lotta rivoluzionaria\u00bb.\nSecondo Muhammad Al Missuri, il cinema nordcoreano si distingue da molti altri cinema nazionali, che hanno uno scopo esclusivamente commerciale: \u00ab Il cinema qui \"[in Corea del Nord]\" tratta di volta in volta problemi importanti posti dalla rivoluzione e dall'edificazione e vi d\u00e0 una risposta, precedendo anche la realt\u00e0. Serve dunque con efficacia a mobilitare le masse popolari \u00bb.\nIl film \"Per sempre nel nostro ricordo\" (\"Forever in our memory\") ha per contesto la crisi alimentare degli anni '90, ampliando in modo inaspettato le tematiche tradizionali della guerra di liberazione e della guerra di Corea, nonostante un importante sviluppo del cinema per bambini.\nIl nono festival internazionale del cinema si \u00e8 tenuto a Pyongyang nell'autunno del 2004\nDiverse retrospettive di film nordcoreani si sono tenute nell'Europa occidentale, soprattutto in Italia nel 2000 e in Germania nel 2005."}
{"id": "508366", "revid": "1714743", "url": "https://it.wikipedia.org/wiki?curid=508366", "title": "Zbigniew di Polonia", "text": "In origine, era destinato alla vita clericale, infatti trascorse alcune decine di anni in un monastero a Quedlinburg (ora in Germania, Sassonia). \nNel 1093 fu portato in Polonia da alcuni potenti nobili nemici del Voivodato di Sieciech di Ladislao. Nel 1098 Zbigniew e il fratello minore Boleslao III di Polonia prevalsero sul padre per bandire Sieciech e diedero al voivodato province separate. Tra il 1102 e il 1106 Zbigniew fu Duca di Polonia.\nNel 1107 Zbigniew fu bandito dalla nazione dal fratellastro Boleslao III di Polonia e cerc\u00f2 aiuto da Enrico V di Franconia. Nel 1109 Zbigniew si un\u00ec alla campagna dell'imperatore contro la Polonia, che si concluse con la vittoria di Boleslao alla Battaglia di Hundsfeld.\nNel 1112 Zbigniew torn\u00f2 in Polonia, ma quasi subito mor\u00ec."}
{"id": "508373", "revid": "74173", "url": "https://it.wikipedia.org/wiki?curid=508373", "title": "Zbigniew", "text": ""}
{"id": "508374", "revid": "1008732", "url": "https://it.wikipedia.org/wiki?curid=508374", "title": "Karl Wilhelm Reinmuth", "text": "Biografia.\nLungo la sua carriera Reinmuth ha scoperto ben 395 asteroidi del sistema solare, a partire da Sarita, nel 1914; ha svolto il suo lavoro presso l'Osservatorio Landessternwarte Heidelberg-K\u00f6nigstuhl, presso Heidelberg, in Germania, dal 1912 al 1957.\nLe sue scoperte principali sono certamente gli asteroidi Copernico, Apollo ed Ermes (due asteroidi Apollo), e numerosi troiani di Giove (Agamennone, Odisseo, Enea, Anchise, Troilo, Aiace, Diomede e Telamonio).\nL'asteroide Annafrank, da lui scoperto, \u00e8 stato in seguito visitato dalla sonda Stardust.\nReinmuth scopr\u00ec anche due comete periodiche, la 30P/Reinmuth e la 44P/Reinmuth.\nL'asteroide 1111 Reinmuthia, da lui scoperto, porta questo nome in suo onore, e l'asteroide 956 Elisa porta questo nome in onore di sua madre.\nLe iniziali dei nomi degli asteroidi fra il 1227 e il 1234, tutti scoperti da Reinmuth, formano il nome dell'astronomo Gustav Stracke, che aveva chiesto che il proprio nome non fosse attribuito ad alcun asteroide, ma che Reinmuth voleva omaggiare ugualmente."}
{"id": "508375", "revid": "27723", "url": "https://it.wikipedia.org/wiki?curid=508375", "title": "Karl Reinmuth", "text": ""}
{"id": "508376", "revid": "122414514", "url": "https://it.wikipedia.org/wiki?curid=508376", "title": "Nightwing", "text": "Nightwing, nella versione italiana noto anche come Sparviero, \u00e8 il nome di diversi personaggi dei fumetti DC Comics. Nonostante tale nome abbia origine con i fumetti di Superman, Dick Grayson \u00e8 il personaggio maggiormente associato al nome. Il nome \"Nightwing\" \u00e8 frequentemente abbinato a \"Flamebird\", un'altra identit\u00e0 adottata da diversi personaggi DC."}
{"id": "508381", "revid": "119637427", "url": "https://it.wikipedia.org/wiki?curid=508381", "title": "Drina", "text": "La Drina \u00e8 un fiume della penisola balcanica lungo 346\u00a0km. Nasce dalla confluenza dei fiumi Tara e Piva che scaturiscono dal Montenegro e termina nella Sava di cui \u00e8 un affluente destro.\nOggi segna il confine tra la Bosnia ed Erzegovina e la Serbia, mentre in passato, dal 395 d.C., anno della morte dell'imperatore Teodosio I (379-395), divenne la linea di demarcazione tra Impero romano d'Oriente ed Impero romano d'Occidente. Al centro di un antico ponte sulla Drina \u00e8 murato un cippo romano attestante tale divisione."}
{"id": "508382", "revid": "1038459", "url": "https://it.wikipedia.org/wiki?curid=508382", "title": "Zangola", "text": "La zangola \u00e8 un recipiente di legno di forma cilindrica o tronco-conica che viene utilizzato per sbattere la panna e trasformarla in burro. In commercio ci sono zangole a mano ed elettriche.\nLa zangola a mano consiste di un cilindro col fondo chiuso e un coperchio forato al centro; nel foro passa l'asta di uno stantuffo che reca all'estremit\u00e0 alta l'impugnatura per agitare e a quella bassa, nel cilindro, un disco di legno di diametro di poco inferiore a quello interno del cilindro. Tutte le parti sono in legno. Ne esistono di diverse capacit\u00e0, dal litro alla decina di litri. In lombardo (sia in bergamasco che in milanese) \u00e8 conosciuta come \"penagg\" o \"penaggia\".\nLa panna viene versata nel cilindro che viene quindi chiuso col coperchio, dopodich\u00e9 si comincia a sbatterla agitando lo stantuffo. La conversione in burro richiede circa un paio d'ore di continua agitazione.\nOrmai soppiantata dal burro di produzione industriale, la zangola era diffusa nelle cascine agricole dell'Italia settentrionale fino alla met\u00e0 del XX secolo.\nIl nome della capitale del Kirghizistan, Bi\u0161kek, significa zangola in lingua kirghisa. In questo caso \u00e8 riferito alla zangola per produrre il kumis, bevanda nazionale del paese."}
{"id": "508384", "revid": "154893", "url": "https://it.wikipedia.org/wiki?curid=508384", "title": "887 Alinda", "text": "887 Alinda \u00e8 un asteroide Amor, scoperto da Max Wolf, da Heidelberg (Germania) nel 1918, del diametro medio di circa 4,2\u00a0km.\nPer i suoi parametri orbitali, Alinda \u00e8 considerato il prototipo della famiglia di asteroidi Alinda della fascia principale, che comprende oggetti in risonanza orbitale 1:3 con il pianeta Giove e in risonanza 4:1 con la Terra.\nIl nome, proposto da H. Kobol, potrebbe riferirsi ad \"Alinda\", personaggio della mitologia aborigena australiana, oppure ad Alinda, antica citt\u00e0 dell'Anatolia."}
{"id": "508387", "revid": "767487", "url": "https://it.wikipedia.org/wiki?curid=508387", "title": "Crazy for You - Pazzo per te", "text": "Crazy for You - Pazzo per te (\"Vision Quest\") \u00e8 un film del 1985 diretto da Harold Becker. Trae vaga ispirazione da un racconto del 1979, scritto dall'ex allenatore di wrestling Terry Davis.\nTrama.\nIl diciottenne Louden Swain \u00e8 il campione di Stato nella propria categoria, la Lotta \u00e8 la sua unica passione e trascorre il proprio tempo in duri allenamenti e diete con lo scopo di poter sfidare e battere il campione Shute del distretto di Columbia|Washington. Ma la tranquillit\u00e0 della sua vita e le ambizioni vengono messe alla prova da Carla, un'artista di San Francisco che si dirige verso Los Angeles che un giorno entra a far parte della sua vita stravolgendola. Louden si innamora subito di lei e la invita a restare a vivere con lui e suo padre, fa del suo meglio per conquistare il suo cuore e convincerla a rimanere, rischiando di dimenticare le sue ambizioni atletiche, ma Carla pi\u00f9 realista e pragmatica lo spinge a non perdere l'occasione e a battersi per il titolo; la vittoria \u00e8 l'epilogo di avvenimenti che come riflette il protagonista vanno vissuti al meglio delle possibilit\u00e0.\nProduzione.\nNella realt\u00e0 l'unico vero lottatore in questo film \u00e8 Michael Schoeffling (Kuch) che ha partecipato anche a competizioni internazionali come a Monaco 1972, mentre Matthew Modine (Louden Swain) era un modesto atleta e Frank Jasper (Shute) invece un judoka.\nColonna sonora.\nMadonna (che nel film interpreta una cantante di piano-bar) ha inciso due canzoni per la colonna sonora: \"Gambler\" e \"Crazy for You\" (quest'ultima fu pubblicata anche nelle raccolte \"The Immaculate Collection\" (1990), \"Something to Remember\" (1995) e \"Celebration\" (2009).\nIncasso.\nIl film ha incassato negli Stati Uniti 13 milioni di dollari."}
{"id": "508390", "revid": "124790400", "url": "https://it.wikipedia.org/wiki?curid=508390", "title": "Franco De Falco", "text": "\u00c8 l'\"uomo simbolo\" della Triestina degli anni '80.\nCarriera.\nGiocatore.\nCresciuto nella , a 16 anni si trasferisce nelle giovanili del . Con i romagnoli esordisce in Serie A, il 22 maggio 1977 contro il Milan; a fine stagione il Cesena retrocede in Serie B, e De Falco disputa due campionati nella serie cadetta, totalizzando 45 presenze e 6 reti.\nNel novembre del 1979, dopo un'altra presenza con il Cesena, scende in Serie C1 a , con cui realizza 9 reti in 22 partite.\nL'anno seguente torna in Serie A, con il , ma colleziona solo due presenze (contro l'Udinese Calcio e contro la Roma), e ad ottobre va al Catania, nei cadetti.\nNel 1981 arriva alla , acquistato in compropriet\u00e0 dal Cesena per 125 milioni di lire. Con la formazione giuliana Franco De Falco, soprannominato \"Tot\u00f2\", giocher\u00e0 dal 1981-1982 al 1986-1987, per ritornare poi nel 1988-1989.\nComplessivamente ha disputato, con la maglia alabardata, otto campionati (tre in serie C1 e cinque in serie B), segnando 82 reti, e diventando il miglior realizzatore nella storia centenaria della squadra.\nNella stagione 1982-1983 trascina la Triestina alla vittoria del campionato di serie C1, realizzando 25 reti superando perfino Michel Platini, capocannoniere della serie A, che nella medesima stagione aveva realizzato 16 gol.\nNelle successive due stagioni De Falco si conferma anche tra i cadetti, realizzando prima 14 e poi 16 gol.\nLontano da Trieste De Falco fa fatica ad esprimersi. Dopo una stagione alla Salernitana, nel campionato di Serie C1 1987-1988 (22 presenze e tre gol), De Falco l'anno successivo ritorna alla , nel frattempo retrocessa, con la quale ottiene la seconda promozione in Serie B.\nDurante gli otto anni di permanenza nella citt\u00e0 giuliana Franco De Falco diventa \"il principe del gol che ha fatto innamorare Trieste\".\nLasciata definitivamente Trieste, De Falco scende in Serie C2 a , dove vince il campionato con Attilio Perotti in panchina e Daniele Arrigoni capitano. \nResta in Toscana l'anno successivo, dove contribuisce con 7 gol alla salvezza dei bianconeri.\nDal 1991 al 1993 ritorna in Serie B, con la , come attaccante di riserva. Al termine della stagione 1992-1993 con la Reggiana conquista la promozione in serie A. Chiude la sua carriera come calciatore nella categoria dilettanti con il Castel San Pietro.\nDirigente.\nNel 1996, De Falco inizia la carriera di dirigente che lo vede attivo come operatore di mercato per il Castel San Pietro, Cesena, Frosinone e Bellaria.\nNella stagione 2005-2006 viene ingaggiato come direttore sportivo dal presidente Flaviano Tonellotto alla .\nDe Falco per un periodo ricopre anche l'incarico di allenatore della prima squadra, in coppia con Vittorio Russo dopo l'esonero di Pietro Vierchowod.\nDopo le vicende societarie che porteranno Tonellotto a dimettersi e a vendere la societ\u00e0, De Falco assume temporaneamente la carica di presidente, a seguito del commissariamento della Triestina.\nDopo l'acquisto della Triestina da parte di Fantinel, De Falco viene confermato nel ruolo di direttore sportivo.\nIl 7 luglio 2010 De Falco lascia la societ\u00e0 alabardata e diventa il nuovo direttore sportivo del , incarico che mantiene fino al termine della stagione.\nNel novembre del 2011 De Falco diventa il nuovo direttore sportivo della .\nDal 2014 De Falco \u00e8 direttore generale e responsabile tecnico della ASD Savignanese la cui prima squadra milita, dal 2018, in serie D.\nLibri.\nNel 2013 Franco De Falco pubblica il suo libro autobiografico dal titolo \"Tot\u00f2 &amp; Trieste. Un amore grande\" (Luglio Editore - Trieste). Il volume racconta la sua esperienza sportiva e di vita che lo ha legato in modo indissolubile a Trieste e alla Triestina.\nCos\u00ec De Falco spiega il suo profondo attaccamento per la maglia alabardata e per la citt\u00e0 di Trieste:\nA riprova del profondo legame esistente con i tifosi della Triestina, il 4 febbraio 2019 a Trieste, per Franco De Falco e il suo \"gemello del goal\" Tiziano Ascagni vi \u00e8 stata una emozionante\"standing ovation\" da parte di diverse centinaia di persone presenti al Salone degli Incanti durante la chiusura delle celebrazioni organizzate per il centenario della Unione Sportiva Triestina Calcio 1918.\nOnorificenze.\nSigillo Trecentesco.\nL'8 dicembre 2019, in occasione della partita di calcio Triestina - Modena presso lo Stadio Nereo Rocco di Trieste, \u00e8 stato conferito il Sigillo Trecentesco a Franco De Falco da parte del Comune della Citt\u00e0\ncon la seguente motivazione da parte del Vicesindaco del Comune:\n\"dare questo riconoscimento a Tot\u00f2 De Falco significa ripercorrere momenti di passione e vitalit\u00e0 di un calcio vero e genuino, fatto da uomini che amavano la propria maglia, bandiere e simboli di uno sport basato su antichi e sani valori che \u00e8 giusto ricordare e far conoscere anche ai pi\u00f9 giovani.\n\u00c8 bene quindi dare a De Falco quel che merita e far conoscere nell'ambito della centenaria vita dell\u2019Unione un uomo che, con ben 25 gol nella stagione 1982/1983, assieme a una splendida squadra, ci port\u00f2 dalla C alla B.\"\nDe Falco spiega il forte legame che ha con la citt\u00e0 di Trieste con le seguenti parole:\nCalcioscommesse.\nIn seguito allo scandalo del calcioscommesse, l'8 maggio 2012 viene deferito dalla Procura federale della FIGC."}
{"id": "508392", "revid": "1318658", "url": "https://it.wikipedia.org/wiki?curid=508392", "title": "Pimpi", "text": "Pimpi (\"Piglet)\" \u00e8 un personaggio creato da A. A. Milne per la serie letteraria \"Winnie the Pooh\". Nell'edizione italiana dei romanzi \u00e8 chiamato Porcelletto, mentre Pimpi \u00e8 il nome usato nella versione Disney. A seguito della traduzione dell'opera di Milne da parte di Boris Zachoder (1960) e alla serie di cartoni animati diretti da F\u00ebdor Chitruk per la Sojuzmul'tfil'm (1969-1972), tutti i personaggi sono diventati molto popolari anche in Unione Sovietica. Pimpi \u00e8 noto in Russia e nella CSI come Pjata\u010dok.\nA Pimpi viene dedicato un intero film intitolato \"Pimpi, piccolo grande eroe\".\nCaratterizzazione.\nPimpi \u00e8 un maialino (il nome originale \"Piglet\" significa \"porcellino\" in inglese). \u00c8 interamente di colore rosa, pi\u00f9 scuro nella parte centrale del corpo e pi\u00f9 chiaro in viso e sulle braccia. Ha le orecchie pi\u00f9 grandi rispetto alla grandezza della sua testa.\nMolto dolce e sensibile, ha come migliore amico l'orsetto Winnie the Pooh, con cui gioca spesso all'aperto.\n\u00c8 molto piccolo di statura; nella versione Disney si lamenta spesso della sua corporatura, e in una puntata della serie animata televisiva arriva persino a scappare dal Bosco dei Cento Acri proprio perch\u00e9 si sente inutile a causa della sua altezza, per poi ritornare dopo che si \u00e8 accorto che ci sono altri animali molto pi\u00f9 piccoli di lui, come gli insetti, a cui riesce a dare il proprio aiuto. Pimpi \u00e8 inoltre molto ansioso ed abitudinario e spesso soffre di balbuzie, ma soprattutto \u00e8 molto pauroso; quando \u00e8 spaventato tende a rifugiarsi sotto il suo letto. Pimpi vive da solo in un albero di ghiande all'interno del Bosco dei Cento Acri. \u00c8 generoso con gli altri, ama dare una mano ai propri amici quando ne ha l'occasione (anche se spesso si sente inutile nei loro confronti a causa delle sue piccole dimensioni) ed \u00e8 partecipe quando si tratta di aiutare qualcuno, cercando sempre di far valere le proprie opinioni e di dimostrare di essere pi\u00f9 coraggioso di quanto sembri; per esempio ha preso parte alla spedizione per ritrovare Christopher Robin (in \"Winnie the Pooh alla ricerca di Christopher Robin\"), a quella per catturare l'efelante (in \"Winnie the Pooh e gli Efelanti\") e a quella per catturare il presunto mostro Appresto (in \"Winnie the Pooh - Nuove avventure nel Bosco dei 100 Acri\").\nControversie.\nIn alcuni paesi islamici la presenza di un maiale ha causato la censura del cartone animato da parte della televisione pubblica, per non urtare la sensibilit\u00e0 dei musulmani, la cui religione considera il maiale un animale \u00abimpuro\u00bb."}
{"id": "508399", "revid": "200568", "url": "https://it.wikipedia.org/wiki?curid=508399", "title": "Branzino", "text": ""}
{"id": "508400", "revid": "1543377", "url": "https://it.wikipedia.org/wiki?curid=508400", "title": "Scrubber", "text": "Lo scrubber \u00e8 un'apparecchiatura che consente di abbattere la concentrazione di sostanze presenti in una corrente gassosa, solitamente polveri e microinquinanti acidi. Queste apparecchiature trovano ampia applicazione negli impianti di depurazione fumi di svariati impianti chimici.\nLo scrubber \u00e8 una particolare torre di lavaggio. Il significato di torre di lavaggio \u00e8 pi\u00f9 ampio, infatti, rispetto allo scrubber, una torre di lavaggio pu\u00f2 trattare dei gas che contengono ad esempio altri gas, come nel caso del lavaggio con H2SO4 per disidratare il Cl2.\nLo scrubber fa inoltre parte delle classe di apparecchiature denominate \"colonne di assorbimento\".\nPrincipio di funzionamento.\nUno scrubber pu\u00f2 essere schematizzato in due parti:\nIl funzionamento dello scrubber \u00e8 il seguente: i gas vengono introdotti insieme al liquido assorbitore attraverso un tubo di Venturi, che \u00e8 costituito da un tubo che presenta una strozzatura. In prossimit\u00e0 di tale restringimento si ha una diminuzione della sezione del tubo, e quindi un aumento della velocit\u00e0 di attraversamento; siccome le perdite di carico aumentano all'aumentare della velocit\u00e0, si hanno delle perdite di carico localizzate, generate dalle turbolenze nel flusso. Tali turbolenze migliorano la miscelazione tra gas e liquido, il quale assorbe in questa fase i componenti da eliminare.\nLa base del tubo di Venturi \u00e8 collegata alla camera di demiscelazione in senso radiale, facendo s\u00ec che la miscela gas-liquido la attraversi con un moto spiraliforme, dal basso verso l'alto. Essendo la camera riempita con apposito materiale, il liquido condensa sulla superficie dei corpi di riempimento e si dirige verso il fondo, mentre i gas salgono nella testa della colonna. Generalmente i gas vengono aspirati da una soffiante.\nLo schema di funzionamento descritto sopra \u00e8 quello di un particolare tipo di scrubber, ma esistono altre tipologie costruttive; ad esempio il liquido di lavaggio pu\u00f2 essere spruzzato dall'alto tramite un unico ugello (\"ejector venturi scrubber\") oppure a diverse altezze della colonna (\"spray tower\"). Si pu\u00f2 inserire inoltre un demister in testa alla colonna per favorire la separazione del liquido trascinato dal gas.\nA seconda del tipo di applicazione, a met\u00e0 della camera pu\u00f2 essere introdotto un ulteriore liquido di lavaggio.\nSpesso alla base si trova un \"oil-skimmer\", per la separazione di eventuali idrocarburi condensati dal liquido di lavaggio.\nApplicazioni.\nGli usi pi\u00f9 comuni dello scrubber sono:"}
{"id": "508402", "revid": "1494169", "url": "https://it.wikipedia.org/wiki?curid=508402", "title": "Spigola", "text": ""}
{"id": "508403", "revid": "63767", "url": "https://it.wikipedia.org/wiki?curid=508403", "title": "Sede Rai di Bolzano", "text": "La sede Rai di Bolzano (in tedesco \"Rai Funkhaus Bozen\", in ladino \"Rai Balsan\") \u00e8 il centro di produzione radiotelevisiva regionale della Rai in Alto Adige.\nLa sede gestisce una programmazione radiotelevisiva a diffusione locale notevolmente pi\u00f9 ampia di gran parte delle altre sedi regionali della Rai, dovendo per contratto di servizio servire le minoranze linguistiche presenti sul territorio di competenza. Nello specifico, ai sensi della vigente convenzione stipulata fra l'azienda, la Provincia di Bolzano e il Governo italiano nel 2013, la sede produce 5300 ore annue di trasmissioni radiofoniche e 550 televisive in lingua tedesca, nonch\u00e9 352 ore annue di trasmissioni radiofoniche e 100 televisive in lingua ladina (in questo caso a beneficio dell'intero territorio della cosiddetta Ladinia). Per quanto riguarda la lingua italiana, la programmazione televisiva prevede un'ora la domenica mattina in aggiunta alla programmazione regionale standard. Per diffondere i propri programmi senza interferire con le reti nazionali, la sede di Bolzano dispone di un canale televisivo e di una frequenza radiofonica dedicata\nCiascuna delle tre programmazioni \u00e8 gestita da una struttura indipendente all'interno della sede stessa: Rai Alto Adige in lingua italiana (che lavora in collaborazione con la sede regionale di Trento), Rai S\u00fcdtirol in lingua tedesca e Rai Ladinia in lingua ladina.\nDal 2013 la sede di Bolzano \u00e8 la prima filiale periferica Rai a produrre tutta la sua offerta televisiva in tecnologia digitale e con un rapporto d'aspetto in .\nStoria.\nLa sede Rai di Bolzano nasce il 12 luglio 1928, con l'entrata in funzione della stazione radio dell'EIAR, la quarta dopo quelle di Roma, Milano e Napoli. Il fatto che Bolzano sia tra le capofila dell'emittenza radiofonica italiana non deve stupire, dato che la citt\u00e0, oltre che ad essere in un territorio di confine, era ancora popolata massicciamente da abitanti germanofoni. Allo scopo di indurre l'italianizzazione dell'Alto Adige, le trasmissioni in quell'epoca erano esclusivamente in italiano. La situazione permarr\u00e0 fino al 1960, anno in cui la sede altoatesina della Rai apre prima emittente radiofonica pubblica regionale, la \"rete IV FM\" dedicata esclusivamente ai programmi locali, anche in lingua tedesca; al contempo viene inaugurata il nuovo palazzo Rai, un moderno edificio di sette piani in Piazza Mazzini, nella citt\u00e0 nuova. Nel 1965 cominciano anche le trasmissioni televisive in lingua tedesca, dalle 19:55 alle 20:50 sul Secondo Programma (il cui segnale nazionale era in Alto Adige), non senza polemiche, poich\u00e9 la Rai era ancora vista come uno strumento nelle mani del governo di Roma, che aveva difficolt\u00e0 a trovare un accordo per soddisfare le istanze autonomistiche provinciali dell'Alto Adige, tra le quali si annoverava il diritto a ricevere le trasmissioni radiotelevisive dei paesi di lingua tedesca. Tale problema sar\u00e0 superato nel 1975 con l'istituzione della RAS (\"Radiotelevisione Azienda Speciale per la Provincia Autonoma di Bolzano\"), azienda della Provincia Autonoma che permette la ricezione gratuita su tutto il territorio delle principali stazioni radio e tv di Austria, Germania e Svizzera (per quest'ultima anche la tv in lingua italiana). Nel 1979 la nascita del terzo canale Rai (\"Rete 3\", oggi Rai 3) inaugura l'era dei telegiornali regionali in lingua italiana, e nello stesso periodo la creazione del canale provinciale \"Rai 3 bis\" consente la trasmissione dei programmi trilingue della Rai altoatesina senza oscurare i canali nazionali (quando la sede di Bolzano non trasmette, la rete bis propone la programmazione in simulcast di Rai 3). Nel 1987 iniziano le prime trasmissioni radiotelevisive per i ladini. L'anno successivo, per\u00f2, la sede Rai di Bolzano \u00e8 bersaglio di un attentato dinamitardo da parte dei gruppi armati secessionisti, che causa gravi danni all'edificio, successivamente risanato. Negli anni novanta aumentano le ore di programmazione delle tre strutture e nei primi mesi del 1998 nasce il telegiornale ladino (TRaiL).\nDirezione.\nDirettore dell'intera sede regionale Rai di Bolzano per il 2016 \u00e8 Vittorio Longati, che coordina le programmazioni in lingua italiana e ladina. Il responsabile della struttura di programmazione in lingua tedesca \u00e8 Markus Perwanger. Il caporedattore del TGR dell'Alto Adige \u00e8 Roberto Vivarelli. Caporedattrice del Tagesschau (testata giornalistica tedesca) \u00e8 Heidy Kessler, mentre la redazione giornalistica ladina \u00e8 coordinata da Stefan Pescolderungg.\nTelevisione.\nTeletext.\nIl televideo regionale dell'Alto Adige copre la sola Provincia Autonoma di Bolzano appositamente per servire in modo adeguato anche il gruppo linguistico tedesco. Il televideo regionale dell'Alto Adige \u00e8 disponibile anche su internet.\nCoproduzioni e collaborazioni.\nL'intera sede di Bolzano \u00e8 inserita all'interno del circuito delle televisioni regionali \u201cCircom regional\u201d e collabora alla produzione di numerosi eventi con le altre radiotelevisioni di lingua tedesca.\nFinanziamento.\nLa sede Rai di Bolzano, in base ad un accordo stipulato nel 2013 tra azienda madre, provincia di Bolzano e ministeri competenti, si finanzia esclusivamente con i proventi del canone e le sovvenzioni corrisposte dalla provincia (pari a 20 milioni di euro). Nelle trasmissioni della sede non viene inclusa alcuna forma di pubblicit\u00e0, n\u00e9 alla radio, n\u00e9 in televisione.\nInternet.\nDal luglio 2006 la Rai di Bolzano ha una pagina web trilingue, ove \u00e8 possibile guardare o ascoltare alcuni dei programmi radiotelevisivi andati in onda (nelle tre lingue provinciali), nonch\u00e9 ascoltare la radio in live streaming.\nTeca Aperta.\nNella Sede di Bolzano \u00e8 attivo il servizio \"Teca Aperta\" che permette di consultare gratuitamente e in qualsiasi momento il catalogo multimediale della Rai."}
{"id": "508405", "revid": "2194416", "url": "https://it.wikipedia.org/wiki?curid=508405", "title": "Ambasciatore", "text": "\u00c8 detto ambasciatore (la denominazione per esteso solitamente usata nella prassi \u00e8 \"ambasciatore straordinario e plenipotenziario\") l'agente diplomatico che, secondo le norme del diritto internazionale, appartiene alla classe di rango pi\u00f9 elevato. Gli agenti diplomatici di rango corrispondente a quello dell'ambasciatore inviati dalla Santa Sede sono detti nunzi apostolici.\nFunzioni.\nL'ambasciatore pu\u00f2 essere posto a capo di una missione diplomatica permanente del proprio stato presso un altro stato o la Santa Sede; in questo caso la missione \u00e8 detta rispettivamente \"ambasciata\" o \"nunziatura\". Nella prassi vi sono, per\u00f2, casi in cui una missione diplomatica, pur qualificata come ambasciata, \u00e8 retta ordinariamente da un agente diplomatico di rango inferiore (ad esempio, un ministro plenipotenziario); in questi casi il capo missione \u00e8 detto \"ambasciatore di ruolo\" (o \"di funzione\"), per distinguerlo dall'\"ambasciatore di rango\". L'ambasciatore pu\u00f2 anche essere posto a capo di una missione permanente presso un'organizzazione internazionale oppure far parte di una missione straordinaria o della delegazione attraverso la quale lo Stato partecipa alla negoziazione di un trattato internazionale o ad una conferenza internazionale. Infine, pu\u00f2 essere titolare di un ufficio all'interno del proprio paese, di norma nell'ambito del ministero degli affari esteri o dicastero corrispondente.\nStoria.\nIn passato venivano istituite ambasciate solo presso gli stati pi\u00f9 importanti e missioni rette da agenti diplomatici di rango inferiore (legazioni) negli altri stati, mentre oggi (la prassi si \u00e8 affermata dopo la seconda guerra mondiale) gli stati tendono ad istituire ovunque missioni con il rango di ambasciata, quand'anche, come si \u00e8 gi\u00e0 detto, non sono rette da un diplomatico col rango di ambasciatore. Inoltre, in passato gli ambasciatori erano accreditati solo fra monarchi: gli Stati Uniti, ad esempio, non utilizzarono questo titolo fino alla fine del XIX secolo.\nRango.\nIl rango preminente dell'ambasciatore rispetto agli altri diplomatici, che nella prassi si era gi\u00e0 generalizzato verso la met\u00e0 del XVII secolo, fu confermato dal Congresso di Vienna, stabilendo la gerarchia poi accolta dalla Convenzione di Vienna sulle relazioni diplomatiche. Essendo considerato un rappresentante personale del capo dello stato, spetta all'ambasciatore l'appellativo di \"sua eccellenza'\" e il privilegio di chiedere in ogni momento udienza al capo dello stato presso cui \u00e8 accreditato. Le qualificazioni di \"straordinario\" \"plenipotenziario\" solitamente utilizzate nella prassi non hanno pi\u00f9 un significato particolare: in passato \"ambasciatori straordinari\" erano quelli temporaneamente inviati per una particolare missione, in contrapposizione agli \"ambasciatori ordinari\" residenti nello Stato presso il quale erano accreditati. In seguito, poich\u00e9 l'ambasciatore straordinario poteva essere inteso come avente un rango pi\u00f9 elevato rispetto agli ordinari, si fin\u00ec per generalizzare il titolo attribuendolo anche a questi ultimi. Plenipotenziario significa, invece, munito dei pieni poteri per negoziare e firmare trattati internazionali per conto del proprio stato e risale ad un'epoca in cui era spesso il capo della missione diplomatica a farlo, mentre oggi, grazie allo sviluppo dei trasporti e delle comunicazioni, i capi di Stato ed i membri dei governi possono pi\u00f9 agevolmente incontrarsi per questo scopo.\nIn Italia.\nAmbasciatore \u00e8 anche il grado apicale della carriera diplomatica. In Italia si accede al grado di ambasciatore con decreto del Presidente della Repubblica, previa deliberazione del Consiglio dei ministri, su proposta motivata del Ministro degli Affari esteri, fra i ministri plenipotenziari che abbiano compiuto sette anni di effettivo servizio nel loro grado.\nAl 2012 gli ambasciatori di rango sono 35, mentre vi sono 112 sedi diplomatiche italiane rette da un ambasciatore di ruolo ma non di rango. In generale agli ambasciatori di rango sono riservate le sedi tradizionalmente pi\u00f9 prestigiose (come Londra e Parigi) o quelle politicamente pi\u00f9 delicate (come Pechino e Nuova Delhi). D'altra parte, alcuni ambasciatori di rango non sono preposti ad una missione diplomatica ma ad ufficio centrale del Ministero degli Affari esteri: \u00e8 il caso del Segretario generale del Ministero.\nSebbene non sia un'informazione di pubblico dominio, svolgere il ruolo di ambasciatore non \u00e8 una prerogativa dei funzionari appartenenti alla carriera diplomatica: anche in Italia, come del resto negli Stati Uniti o in molti altri Paesi, chiunque pu\u00f2 essere nominato a capo di una rappresentanza diplomatica, con titolo e rango di ambasciatore.\nSecondo una consuetudine del protocollo diplomatico ormai superata, il titolo di ambasciatore doveva essere usato sia che la carica sia ricoperta da un uomo, sia da una donna. L'appellativo \"ambasciatrice\" difatti, secondo lo stesso protocollo era usato per designare la \"signora moglie dell'ambasciatore\". Oggi invece, Ambasciatrice \u00e8 l'appellativo comunemente utilizzato per le funzionarie della carriera diplomatica nel ruolo apicale e/o a capo di una rappresentanza diplomatica."}
{"id": "508407", "revid": "729019", "url": "https://it.wikipedia.org/wiki?curid=508407", "title": "Famiglia Alinda", "text": "La famiglia di asteroidi Alinda \u00e8 una famiglia di asteroidi della fascia principale del sistema solare caratterizzati da orbite con semiassi maggiori prossimi a 2,5\u00a0UA ed eccentricit\u00e0 comprese fra 0,40 e 0,65. La famiglia deve il suo nome all'oggetto principale che vi appartiene, l'asteroide Alinda, appunto.\nLe orbite degli oggetti appartenenti alla famiglia presentano un fenomeno di risonanza orbitale 1:3 con Giove, e di conseguenza mostrano anche una risonanza 4:1 con la Terra. Una conseguenza dinamica di questa particolare configurazione \u00e8 che le loro eccentricit\u00e0 orbitali aumentano costantemente per effetto dell'interazione gravitazionale con Giove, finch\u00e9 non accade che un incontro ravvicinato con un pianeta terrestre provochi uno spostamento d'orbita.\nAlcuni asteroidi Alinda presentano perielii estremamente vicini all'orbita terrestre, che, per via della risonanza 4:1, li portano ad avvicinarsi al pianeta azzurro con un periodo prossimo ai 4 anni giuliani. Una conseguenza \u00e8 che se al momento del massimo avvicinamento un asteroide Alinda appare, per qualche motivo, difficilmente osservabile, la situazione si ripeter\u00e0 per decenni; ad esempio, al 2004, gli asteroidi Alinda 3360 Syrinx e Quetz\u00e1lcoatl sono stati osservati per l'ultima volta nel 1985, e l'asteroide Seneca nel 1994. Un'altra conseguenza \u00e8 che altri oggetti della famiglia si avvicinano periodicamente al nostro pianeta e possono essere utilmente studiati da osservatori posti sulla superficie terrestre; \u00e8 il caso di Toutatis e Golevka.\nProspetto.\nSegue un prospetto dei principali asteroidi appartenenti alla famiglia."}
{"id": "508411", "revid": "767487", "url": "https://it.wikipedia.org/wiki?curid=508411", "title": "Glenn Hughes", "text": " \u00c8 noto per uno stile vocale che unisce elementi rock, soul e rhythm'n'blues, che lo accomuna ai grandi vocalist neri come Marvin Gaye e Stevie Wonder (che dichiar\u00f2 di considerare Hughes il proprio \"cantante bianco\" preferito) e alla scena Motown. Ha al proprio attivo una vasta discografia solista, oltre ad aver militato in gruppi storici come i Trapeze, i Deep Purple e i Black Sabbath.\nBiografia.\nEsordi e formazione dei Trapeze.\nHughes nacque a Cannock, nello Staffordshire, il 21 agosto 1951. A quindici anni abbandon\u00f2 gli studi per dedicarsi alla musica, inizialmente nel ruolo di bassista. Alla fine degli anni sessanta suon\u00f2 in diverse piccole band, fra cui spiccano i Finders Keepers, nucleo originale di quelli che sarebbero poi diventati i Trapeze. I Finders Keepers suonarono in diversi club e incisero un singolo.\nAlla fine degli anni '60 Hughes e altri due membri dei Finders Keepers (Dave Holland e Mel Galley) fondarono i Trapeze insieme al tastierista Terry Rowley ed il cantante John Jones. Questa formazione, con Hughes alla voce, riscosse l'interesse della Threshold, l'etichetta discografica fondata dai Moody Blues. Con questa etichetta i Trapeze pubblicarono nel 1969 un primo singolo \"Send Me No More Letters\", e l'anno successivo l'album di debutto omonimo. Nel 1970 il gruppo divenne un trio (composto solo da Holland, Galley e Hughes) e incise l'album \"Medusa\", che riscosse un grande successo specialmente negli Stati Uniti. Anche il successivo album \"You Are the Music...We're Just the Band\" (1972) riscosse un buon successo. Questi lavori, che uniscono hard rock e venature funky (\"Your Love Is Alright\") vengono considerati precursori del funk rock. Soprattutto il terzo lavoro, con composizioni prevalentemente di Hughes, \u00e8 fortemente funk rock, con venature soul soprattutto rilevabili nei vocalizzi del cantante.\nI Deep Purple.\nHughes attir\u00f2 le attenzioni della Electric Light Orchestra e dei Deep Purple, orfani di Ian Gillan e Roger Glover. Alla fine di uno spettacolo dei Trapeze al Marquee di Londra Jon Lord and\u00f2 da Hughes a fargli la proposta. I Purple avrebbero voluto Hughes nel suo duplice ruolo di bassista e cantante, ma il loro manager consigli\u00f2 loro di restare un quintetto ed ingaggiarono lo sconosciuto David Coverdale alla voce (dopo che Ritchie Blackmore ebbe incassato il rifiuto dell'ex cantante dei Free, Paul Rodgers). Hughes, pur credendo nel progetto Trapeze, accett\u00f2 l'offerta, non per passione ma, per sua stessa ammissione in interviste rilasciate negli anni novanta, per denaro: nacque la Mark III dei Deep Purple. Il quintetto rinnovato diede alle stampe l'epocale \"Burn\" nel 1974. Per motivi contrattuali il nome di Hughes non poteva apparire nei credit. Si pensa che la sua mano in sede compositiva fosse stata presente in \"Burn\", \"Might just take your life\", \"You fool no one\", \"Sail away\", \"Mistreated\" e \"\"A\" 200\". Il ruolo di voce solista venne diviso tra Coverdale e Hughes: l'interazione tra le loro voci, bassa e scura quella del primo, acuta e solare quella del secondo, arricch\u00ec notevolmente la musica dei Purple, ora aperta ad influenze blues, soul e funky grazie ai due ultimi arrivati.\nQualche mese dopo usc\u00ec l'album \"Stormbringer\", che ottenne un buon risultato commerciale. L'influenza compositiva di Hughes si fece pi\u00f9 forte e port\u00f2 Blackmore, che gi\u00e0 durante le registrazioni partecipava svogliatamente, a lasciare il gruppo. Venne sostituito dallo statunitense Tommy Bolin, che leg\u00f2 bene con Hughes, sotto il profilo umano e musicale (tanto che Hughes cant\u00f2, non accreditato, in una canzone, \"Dreamer\", di \"Teaser\" di Bolin). Nel 1975 usc\u00ec l'unico lavoro della Mark IV: il buon \"Come Taste the Band\". L'apporto compositivo di Hughes \u00e8 assai ridotto; inoltre si limita a cantare in tre canzoni (quelle che portano la sua firma) soltanto. D'altro canto d\u00e0 vita ad una delle sue migliori prestazioni bassistiche di sempre, piena di \"groove\" funky; inoltre l'interazione con la chitarra di Bolin \u00e8 alta.\nI Purple si imbarcarono in una \"tourn\u00e9e\" critica: la dipendenza dalle droghe di Bolin annebbi\u00f2 le sue capacit\u00e0 esecutive e la rivalit\u00e0 tra i due cantanti si fece stridente. Nel 1976 arriv\u00f2 lo scioglimento per lo storico gruppo.\nDopo i Deep Purple.\nSciolti i Purple, medit\u00f2 di tornare nei Trapeze. Ci\u00f2 non avvenne, ma Hughes cant\u00f2 comunque qualche brano nell'album \"Trapeze\" del 1976. Contemporaneamente decise di fondare un nuovo gruppo con Bolin, ma la morte di quest'ultimo per overdose di eroina rese impossibile il concretizzarsi del progetto. Il bassista si spost\u00f2 allora a Los Angeles per dedicarsi cos\u00ec alla realizzazione di un album solista dove avrebbe cantato e suonato il basso, la chitarra ed il moog. Fra i vari musicisti che lo sostennero ritroviamo i vecchi compari Dave Holland, Mel Galley e Terry Rowley, il noto percussionista (collaboratore di Ian Gillan) Mark Nauseef ed il chitarrista canadese Pat Travers. Il prodotto di questo sforzo fu l'album \"Play me out\", uscito nel '76, fortemente influenzato dal funky e dal soul. Le linee di basso di Hughes sono vivaci e raffinate, i vocalizzi \"neri\" ed acuti. Forse \u00e8 l'album dove il cantante ha avuto pi\u00f9 liberta in tutta la sua carriera, dove ha osato mettere da parte l'hard rock, anche a costo di deludere gli affezionati dei Trapeze e dei Deep Purple.\nTre anni dopo, per raggranellare un po' di denaro prest\u00f2 la sua voce, non facendosi per\u00f2 accreditare, su un album dance, composto da cover dei Rolling Stones, di un gruppo chiamato 4 on the floor.\nNel 1982 esce il frutto del sodalizio umano ed artistico con l'ex chitarrista di Pat Travers e degli Automatic Man, Pat Thrall. L'album, a nome Hughes/Thrall, \u00e8 tuttora molto amato dai fan e vendette 250.000 copie. Presenta sonorit\u00e0 anni ottanta assai diverse da quanto fatto da Hughes in passato. I cantanti sono estremamente melodici ed il basso solido. Il duo, accompagnato da Tommy Aldridge alla batteria, si imbarc\u00f2 in un tour di supporto a Carlos Santana, ma sorsero molti problemi causati dalla loro pesante dipendenza dalle droghe che rese la loro prestazione sul palco precaria ed imprevedibile. In seguito a ci\u00f2, il tour venne interrotto e nessuno si fid\u00f2 pi\u00f9 ad ingaggiare il duo.\nIl periodo zingaro.\nCon la fine degli anni settanta inizi\u00f2 il periodo peggiore dal punto di vista umano di Hughes: scivol\u00f2 sempre pi\u00f9 in una spirale di dipendenza dalle droghe (in particolare cocaina) che gli tolse la lucidit\u00e0 e la capacit\u00e0 di portare avanti dei progetti da solo e che lo costrinsero ad agganciarsi ora a questo, ora a quell'artista. Nel 1984 compose nuovi brani con Thrall: \"Pay the price\", \"Try (and take my love)\", \"Still the night\", \"Searching love\", \"You were always there\". L'album non venne realizzato e tali canzoni sono reperibili soltanto come \"bootleg\" per collezionisti.\nNel 1985 usc\u00ec \"Phenomena\", l'album omonimo del progetto di Mel Galley e del fratello Tom. I Galley chiesero a Hughes di cantare e suonare il basso sull'album: accett\u00f2, cantando tutte le canzoni e suonando solo su due. Nello stesso anno venne pubblicato \"Run for Cover\" del chitarrista irlandese Gary Moore, nel quale Hughes cantava e suonava in parecchie canzoni.\nL'anno seguente Tony Iommi dei Black Sabbath decise di pubblicare un album solista e chiese a Hughes di partecipare. Inizialmente il cantante non ne fu molto convinto, dal momento che non si sentiva vicino alle sonorit\u00e0 dei Sabbath, ma quando ascolt\u00f2 le composizioni di Iommi decise di accettare. Il frutto di questa collaborazione fu \"Seventh Star\", uscito a nome \"Black Sabbath featuring Tony Iommi\" su pressione della casa discografica che voleva puntare sul nome dello storico gruppo. Il disco (nonostante presenti una delle migliori interpretazioni vocali di Hughes) non si rivel\u00f2 un successo. In tour iniziarono i problemi: il rapporto tra Iommi e Hughes si deterior\u00f2 a causa della dipendenza di Hughes da alcool e droga che lo condusse a delle prestazioni non sempre all'altezza; inoltre Hughes aveva problemi a cantare le canzoni del periodo di Ozzy Osbourne. I problemi maggiori li port\u00f2 Don Arden, allora manager dei Black Sabbath, il quale, durante una scazzottata con Hughes, lo colp\u00ec alla gola, rischiando di compromettere per sempre la voce. A causa di questo incidente si vocifera che Hughes con la gola compromessa dalla colluttazione fu comunque costretto a partecipare alle date iniziali del tour che erano oramai gi\u00e0 organizzate, fingendo di cantare (mentre la voce gli veniva \"prestata\" dal tastierista Geoff Nichols che cantava in ombra dalla sua postazione dietro le tastiere). Subito dopo Hughes abbandon\u00f2 il tour, sostituito dallo statunitense Ray Gillen.\nNel 1987, dopo essersi rimesso, Hughes cant\u00f2 qualche brano per \"Phenomena II\" e l'anno seguente fece delle session con Don Dokken (di cui resta solo qualche canzone \"bootleg\").\nNel 1989 avvenne una svolta nella vita di Hughes: David Coverdale lo invita a fare qualche coro sull'album degli Whitesnake intitolato \"Slip of the Tongue\". Il vecchio amico gli disse che se si fosse disintossicato sarebbe riuscito sicuramente a tornare ad essere un nome di spicco nel mondo della musica rock. Hughes diede ascolto al cantante, la fece finita con abusi di ogni tipo e riscopr\u00ec anche il suo rapporto con Dio. L'anno seguente la Warner Bros. gli propose la realizzazione di un disco solista: Hughes accett\u00f2 e chiam\u00f2 a s\u00e9 il chitarrista Robin George e il batterista Gary Ferguson.\nNonostante il tempo, il denaro e l'impegno profusi le incisioni non resero soddisfatto Hughes e pertanto l'album non venne mai messo in commercio (\u00e8 reperibile solo come bootleg nei circuiti dei collezionisti).\nLa rinascita.\nIl 1992 fu un anno di svolta per Hughes: cant\u00f2 per i Lynch Mob dell'ex Dokken George Lynch, su \"Face the Truth\" del suo caro amico ed ex Europe John Norum ed incise l'album \"Blues\" su proposta di Mike Varney. Hughes, ormai disintossicato ed in piena forma, pot\u00e9 iniziare una proficua carriera solistica. Trov\u00f2 anche il tempo di portare avanti una tourn\u00e9e di tre mesi negli USA e nel Regno Unito con i riformati Trapeze. Nel 1993 mise in piedi un super-gruppo con gli ex Europe John Lev\u00e9n (basso) e Mic Michaeli (tastiere), i virtuosi chitarristi svedesi Eric Bojfeldt e Thomas Larsson ed il batterista Hempo Hilld\u00e9n (arrivato dal gruppo di Norum). Fece concerti e present\u00f2 alle radio, in compagnia dei due chitarristi, delle versioni acustiche di alcuni brani del nuovo disco in arrivo (uscito nel 1994): il raffinato \"From Now On\", venato di sonorit\u00e0 AOR e dai testi ricchi di riferimenti alla nuova dimensione spirituale del cantante. Il gruppo part\u00ec in tour con l'ex Europe Ian Haugland alla batteria. Nel 1995 usc\u00ec un nuovo album: \"Feel\" dalle sonorit\u00e0 funky e soul. Alla chitarra troviamo Pat Thrall ed altri, mentre alla batteria torna Gary Ferguson. Instancabile, quasi a voler recuperare il tempo perduto a causa delle droghe, canta anche su molte canzoni di \"Live and Learn\" dei Brazen Abbot.\nL'anno seguente usc\u00ec l'ennesimo nuovo disco, \"Addiction\" con alla batteria Joe Travers, alla chitarra Marc Bonilla e lo svedese J.J. Marsh, che sarebbe diventato sua controparte musicale fino ad oggi. Il disco \u00e8 assai potente e cupo, lievemente influenzato dal grunge. La formula definitiva della sua proposta musicale venne messa a punto: un disco funky alternato ad uno maggiormente hard rock. Con Marsh, Ferguson e vari tastieristi realizz\u00f2: \"The Way It Is\" (1999, con Keith Emerson ospite in un pezzo), \"From The Archives Volume I - Incense &amp; Peaches\" (2000, una raccolta di vecchi pezzi inediti con vari musicisti tra cui Roy Z), \"Return Of Crystal Karma\" (2000), A Soulful Christmas (2000, un album di canzoni natalizie in vendita solo per posta il cui ricavato venne destinato alla beneficenza), \"Building The Machine\" (2001), \"Songs In The Key Of Rock\" (2003, con Jeff Kolmann alla seconda chitarra), Soulmover (2005, che registr\u00f2 l'entrata in formazione di Chad Smith dei Red Hot Chili Peppers alla batteria), \"Soulfully Live In The City Of Angels\" (2004), \"Freak Flag Flyin\"' 2005 (disco dal vivo in vendita solo per corrispondenza) \"Music For The Divine\" (2006) e \"First Underground Nuclear Kitchen\" (2008).\nParallelamente alla sua carriera solistica porta avanti numerose e prestigiose collaborazioni. Nel 1996 venne contattato da Iommi per lavorare al suo disco solista assieme a Dave Holland e al tastierista Don Airey. Nonostante la buona qualit\u00e0 del materiale, il disco venne pubblicato solo nel 2004 (dopo essere circolato per anni solo in copie pirata), con le parti di batteria re-incise da Jimmy Copley. Nel 1998 usc\u00ec \"The Work Tapes\", realizzato in coppia con l'ex tastierista degli Asia Geoff Downes (in precedenza circolavano delle copie pirata di tale sessioni).\nNel 2002 inizi\u00f2 la collaborazione con l'ex Rainbow Joe Lynn Turner con il quale incise due dischi (\"Hughes/Turner Project\" nel 2002 e \"Hughes/Turner II\" nel 2003) ed un live (\"Live in Tokyo\" nel 2002). Nel 2005 venne richiamato da Iommi per l'album \"Fused\"; partecip\u00f2 inoltre, in coppia con Turner, all'album solista del sindaco di Mosca Michael Men, \"Made in Moscow\".\nNel 2006 si riunisce su disco con il vecchio compagno Ian Paice (Deep Purple) sull'album \"Moonstone Project - Time To Take A Stand\" del suo amico chitarrista italiano Matt Filippini con il quale Hughes ha suonato anche vari show nel 2007. Nel 2006 affront\u00f2 anche il nuovo progetto Phenomena 4 e prepar\u00f2 il nuovo progetto per il 2007 con Pat Thrall, \"Hughes/Thrall 2\". Inoltre \u00e8 in allestimento un nuovo \"live\" per la sua discografia, previsto per i primi mesi del 2007 dal titolo di Live At The Basement.\nSempre nel 2010 Hughes entra a far parte dei Black Country Communion, un supergruppo in cui oltre a Hughes prendono parte l'ex tastierista dei Dream Theater Derek Sherinian, Jason Bonham (figlio di John batterista dei Led Zeppelin) e il chitarrista statunitense Joe Bonamassa. L'album di debutto \u00e8 uscito nel settembre del 2010.\nNel 2013 i Black Country Communion si sono divisi. Derek Sherinian ha deciso di continuare la collaborazione con Joe Bonamassa. Glenn Hughes e Jason Bonham hanno arruolato il ventiduenne talentuoso chitarrista Andrew Watt per formare i California Breed, che hanno pubblicato l'omonimo album di debutto il 19 maggio 2014. Per il 4 novembre 2016 \u00e8 prevista la pubblicazione del nuovo album come solista, \"Resonate\". Nel 2021 entra a far parte del supergruppo \"The Dead Daisies\", in qualit\u00e0 di cantante e bassista. Partecipa al rilascio del quinto album del gruppo \"Holy Ground\", pubblicato il 22 Gennaio 2021, il quale, accolto con acclamazioni corali sia dai fans che dalla critica musicale si insedia tra i primi 10 album di molteplici classifiche rock internazionali."}
{"id": "508430", "revid": "2194416", "url": "https://it.wikipedia.org/wiki?curid=508430", "title": "Ambasciata", "text": "Lambasciata \u00e8 una rappresentanza diplomatica di uno Stato accreditata presso un altro Stato. Essa si trova di solito nella capitale di un Paese straniero.\nIl termine \u00e8 anche utilizzato per indicare i locali all'interno dei quali si esplica l'attivit\u00e0 diplomatica. Talvolta coincide con la residenza dell'ambasciatore.\nSecondo il \"Global Diplomacy Index\" pubblicato dal Lowy Institute, nel 2017 gli Stati Uniti hanno il maggior numero di ambasciate e consolati (273), seguiti da Cina (268), Francia (266), Russia (242), Giappone (229), Turchia (229), Regno Unito (225) Germania (224) e Brasile (221).\nEtimologia.\nIl termine deriva dal latino \"ambactus\" (servo), successivamente ripreso nel basso latino come \"ambactia\" ad indicare ci\u00f2 che si manda a dire, quindi le persone che compongono la legazione nonch\u00e9 nel luogo fisico.\nRegime giuridico.\nI locali, gli archivi e le pertinenze dell'ambasciata godono delle immunit\u00e0 codificate nella Convenzione di Vienna sulle relazioni diplomatiche del 1961, ai sensi del cui art. 22: \u00absenza il consenso del capomissione, \u00e8 vietato agli agenti dello Stato accreditatario accedere [ai locali della missione]. Le stanze, la mobilia, gli altri oggetti che vi si trovano e i mezzi di trasporto della missione non possono essere oggetto di perquisizione, requisizione, sequestro o esecuzione forzata.\u00bb\nL'ambasciata, per un fondamentale principio del diritto internazionale, gode dell'immunit\u00e0 dalla giurisdizione locale per i fatti che accadono all'interno della stessa.\nSia il personale diplomatico, per consuetudine internazionale, sia altro personale amministrativo, per uso e cortesia internazionale, godono delle immunit\u00e0 diplomatiche, cos\u00ec come codificate dalla gi\u00e0 citata Convenzione di Vienna.\nI casi di violazione di sedi diplomatiche e del regime delle immunit\u00e0 ad esse connesse sono relativamente rari. Il pi\u00f9 conosciuto \u00e8 quello della crisi degli ostaggi a Teheran, sorto in seguito all'occupazione dell'ambasciata statunitense in Iran nel 1979.\nFunzioni.\nCooperazione politica.\nIl ruolo principale dell'ambasciata \u00e8 quello d'intrattenere le relazioni diplomatiche con il Paese ospitante. Tutte le altre funzioni esplicate dalla struttura sono intrinsecamente collegate all'attivit\u00e0 politica, in quanto quest'ultima \u00e8 la base sul quale poggiano tutte le altre. L'ambasciatore \u00e8 il capo della missione diplomatica ed in quanto tale \u00e8 il massimo rappresentante del suo stato nel Paese accreditatario. Il grado di cooperazione politica varia notevolmente da Paese a Paese, in quanto tra Paesi politicamente affini e regionalmente collegati da organizzazioni internazionali particolarmente strutturate, le relazioni politiche possono essere molto profonde.\nIn caso di gravi contrasti, invece, tale cooperazione pu\u00f2 essere scarsa e frammentaria ed in alcuni casi pu\u00f2 essere persino sospesa attraverso il ritiro del proprio ambasciatore. Per questioni di sicurezza del personale diplomatico, generalmente durante una guerra civile, l'ambasciata pu\u00f2 essere chiusa.\nIn caso di rottura delle relazioni diplomatiche, le funzioni consolari possono continuare ad essere espletate, mentre i rapporti ufficiali tra Stato accreditante ed accreditatario vengono temporaneamente o permanentemente interrotti.\nPromozione delle relazioni economiche.\nTra le funzioni svolte dall'ambasciata c'\u00e8 anche la promozione dei rapporti economici con il paese di accreditamento. Preposti a tale attivit\u00e0 sono gli uffici economico-commerciali, i quali si occupano, in particolare, di favorire i contatti tra operatori economici nazionali e locali, mantenere e promuovere le relazioni con le autorit\u00e0 nazionali rilevanti e segnalare le principali opportunit\u00e0 di investimento e di affari alle imprese.\nInoltre, si esplica l'attivit\u00e0 di prevenzione e di soluzione dei contenziosi in materia commerciale: gli operatori economici possono, infatti, affidarsi alle conoscenze tecnico-giuridiche dell'ambasciata relativamente al contesto giuridico-legale del paese di accreditamento. Le attivit\u00e0 volte a favorire le relazioni economiche si rivolgono sia alle grandi imprese sia alle piccole e medie imprese (PMI): sono queste ultime, in particolare, a beneficiare dei servizi offerti dalle ambasciate, le quali consentono loro, infatti, di accedere a informazioni e contatti altrimenti difficilmente, o troppo onerosamente, reperibili.\nCooperazione allo sviluppo.\nNei Paesi in via di sviluppo, le ambasciate possono includere anche uffici di natura tecnica, specificamente preposti alla definizione, realizzazione, monitoraggio e valutazione delle attivit\u00e0 di cooperazione allo sviluppo e di gestione degli aiuti in casi di emergenze umanitarie svolte nel Paese di accreditamento. Ci\u00f2 avviene soprattutto laddove tale attivit\u00e0 rientra tra quelle di competenza diretta di un Ministero degli Affari Esteri, come nel caso italiano.\nVi sono, invece, Paesi che affidano la cooperazione allo sviluppo ad agenzie autonome, le quali, per tale ragione, possiedono propri uffici nei paesi, separati dalle ambasciate (ad esempio, Stati Uniti e Regno Unito). Data la natura tecnica, tali attivit\u00e0 sono affidate sia a personale diplomatico sia a funzionari con specifica esperienza nel settore.\nCooperazione culturale e scientifica.\nLe ambasciate promuovono anche le relazioni culturali e scientifiche tra i diversi Paesi. La promozione culturale, in particolare, si basa sulla diffusione della lingua e della cultura del Paese d'invio nel Paese ospitante. A tal fine festival, mostre, incontri e rassegne possono essere organizzati nei locali della sede diplomatica per promuovere i rapporti culturali tra i diversi paesi. Appositi accordi internazionali possono essere conclusi per favorire la cooperazione bilaterale in tale settore. Gli istituti di cultura, l\u00e0 dove esistenti, coadiuvano le ambasciate in tale funzione, promuovendo corsi di lingua ed organizzando eventi di promozione culturale.\nSempre nell'ambito delle ambasciate sono chiamati ad operare gli addetti scientifici con il compito di promuovere e favorire la cooperazione internazionale nel settore della ricerca scientifica e tecnologica. Tale attivit\u00e0 \u00e8 particolarmente rivolta a favorire la collaborazione tra universit\u00e0, enti scientifici e tra imprese italiane e straniere che operano nei settori di tecnologia avanzata.\nServizi ai cittadini.\nTra le funzioni svolte da un'ambasciata rientra la fornitura di alcuni servizi a favore dei cittadini dello stato di invio. Tali servizi, di natura tecnico \u2013 amministrativa, sono svolti dagli uffici consolari. Fra i servizi erogati ai residenti nella circoscrizione consolare, i quali per legge debbono essere iscritti all'anagrafe consolare, l'ufficio consolare cura in particolare:\nInoltre, i cittadini che viaggiano all'estero possono ottenere assistenza dalle proprie ambasciate nel caso in cui, essendo stati derubati dei soldi e/o dei documenti di identit\u00e0, desiderino rimpatriare nel proprio Stato e non posseggano altri mezzi per farlo.\nUn importante servizio che viene svolto dagli uffici consolari in favore dei cittadini dello Stato in cui l'ambasciata opera \u00e8 il rilascio dei visti di ingresso: si tratta dell'atto con il quale uno stato d\u00e0 a un individuo il permesso di accedere nel proprio territorio, per un certo periodo di tempo e per determinati fini.\nIl visto pu\u00f2 essere contenuto in un documento a s\u00e9 o, pi\u00f9 comunemente, stampato sul passaporto del richiedente o contenuto in foglio da allegare al medesimo. Non tutti gli stati richiedono il visto per l'ingresso nel loro territorio, ritenendo in certi casi sufficiente il passaporto."}
{"id": "508432", "revid": "124238048", "url": "https://it.wikipedia.org/wiki?curid=508432", "title": "Fondazione Rui", "text": "La Fondazione Rui (\"Residenze Universitarie Internazionali\"), Ente Morale eretto con il Decreto del Presidente della Repubblica n. 932/1959, gestisce 14 residenze universitarie in 6 citt\u00e0 italiane (Milano, Roma, Genova, Trieste, Bologna e Verona), promuovendo iniziative di politica universitaria, studi e ricerche sul mondo della formazione italiano e internazionale.\nMission.\nLa mission della Fondazione Rui, attraverso i suoi collegi universitari, \u00e8 quella di aiutare lo studente universitario a esprimere tutte le sue potenzialit\u00e0 perch\u00e9 possa essere un eccellente laureato e una persona di qualit\u00e0, accreditandolo nel mondo del lavoro.\nLe residenze della Fondazione Rui.\nLa Fondazione Rui gestisce 12 residenze maschili e femminili in sei citt\u00e0 italiane:\nOspiti.\nIn pi\u00f9 di cinquant'anni di storia sono stati tanti gli ospiti di prestigio delle residenze della Fondazione Rui, dalla politica allo spettacolo, dal mondo del giornalismo allo sport, dall'impresa alla cultura. Tra i pi\u00f9 importanti si ricordano:\nConferenza dei Collegi Universitari di Merito ed EUCA.\nI Collegi della Fondazione Rui fanno parte della CCUM - Conferenza dei Collegi Universitari di Merito, riconosciuti e accreditati dal MIUR - Ministero dell'Istruzione, dell'Universit\u00e0 e della Ricerca. La CCUM rappresenta l'Italia in EUCA (\"European University College Association\"), l'associazione europea dei collegi di eccellenza.\nStoria della Fondazione Rui.\nGli inizi.\nLa Fondazione Rui \u00e8 stata istituita nel 1959 in concomitanza con la realizzazione e inaugurazione della prima residenza per studenti, il collegio universitario RUI (\"Residenza Universitaria Internazionale\"), progettata nel 1955 con l\u2019obiettivo di facilitare l\u2019integrazione socioculturale tra studenti italiani e internazionali, contribuire a realizzare il diritto allo studio nell\u2019universit\u00e0 italiana, favorire la formazione universitaria di giovani provenienti da Paesi africani, asiatici e latinoamericani in via di sviluppo.\nAll\u2019inizio degli anni Sessanta, in Italia una buona percentuale di studenti universitari proveniva dai Paesi in via di sviluppo. Grazie alle donazioni delle maggiori imprese italiane, la Fondazione Rui pot\u00e9 avviare la costruzione di alcune residenze universitarie e assegnare borse di studio a studenti venuti in Italia dai Paesi in via di sviluppo che vivevano nelle sue strutture.\nI settori di attivit\u00e0 in cui la Fondazione Rui diede il suo contributo innovativo, oltre all\u2019erogazione di borse di studio per studenti universitari provenienti da aree meno sviluppate del Paese e dai Paesi in via di sviluppo, furono i seguenti: la mobilit\u00e0 internazionale; l'orientamento universitario in Italia e in Europa; le ricerche sulla condizione di vita e di studio degli studenti universitari; gli eventi di formazione per studenti e docenti; il collegamento tra mondo universitario e mondo delle imprese (quello che oggi \u00e8 pi\u00f9 conosciuto con il termine di \"placement\").\nMobilit\u00e0 internazionale.\nNei suoi primi dieci anni di vita, oltre a garantire oltre quattromila borse e posti di studio a studenti italiani e internazionali per effettuare studi e ricerche in Italia e all\u2019estero, la Fondazione Rui si \u00e8 impegnata a sviluppare progetti per borse di studio a studenti dei Paesi del Terzo Mondo. Il \u201cProgetto 10\u201d (1970-1979) aveva l\u2019obiettivo di finanziare il percorso di studio di dieci studenti nei settori economico, medico e tecnologico.\nVerso la met\u00e0 degli anni Settanta, con i finanziamenti messi a disposizione dal Governo italiano attraverso il Ministero degli Esteri, la Fondazione Rui ha assegnato borse di studio a studenti residenti nei propri collegi o provenienti da altri Paesi europei, con lo scopo di favorire la mobilit\u00e0 per e dall\u2019estero.\nL\u2019esperienza con i propri studenti residenti ha favorito il lancio, da parte della Fondazione Rui, di alcuni progetti di mobilit\u00e0 internazionale aperti anche a coloro che non frequentavano i propri Collegi. Nacquero cos\u00ec il progetto \u201c3P\u201d (1979-1993) e il progetto \u201cPRIUS\u201d (1983-1991). Con il progetto \u201c3P\u201d vennero previste borse annuali per la partecipazione ai corsi di perfezionamento e di qualificazione a favore di giovani docenti e ricercatori dell\u2019America Latina, di et\u00e0 non superiore ai 26 anni e con un titolo di studio conseguito in patria o in Italia. Con \u201cPRIUS\u201d (\"PRojects Italy \u2013United States\"), progetto istituito per volont\u00e0 congiunta del presidente USA Ronald Reagan, dall\u2019Ambasciata americana in Italia e da Ministero degli Esteri \u2013 Ministero della Pubblica Istruzione italiani, la Fondazione Rui ebbe il compito di gestire una prima sperimentazione di studi integrati tra universit\u00e0 italiane e universit\u00e0 statunitensi, ossia l\u2019utilizzabilit\u00e0 dei periodi trascorsi all\u2019estero all\u2019interno del curriculum previsto dall\u2019universit\u00e0 di provenienza. Il progetto funzion\u00f2 a pieno regime per cinque anni accademici (dal 1986/87 al 1990/91).\nNel 1985, definito dall\u2019ONU come Anno Internazionale della Giovent\u00f9, la Fondazione Rui realizz\u00f2 un concorso a tema per studenti della scuola secondaria (inferiore e superiore) e cur\u00f2 la realizzazione del volume \u201cRadici d\u2019Europa. Itinerari culturali europei per i giovani\u201d, che ebbe una seconda edizione nel 1995, in occasione di un incontro dei giovani con il papa San Giovanni Paolo II a Loreto.\nNel 1989, il Consiglio d\u2019Europa incaric\u00f2 la Fondazione Rui di realizzare una guida in inglese e francese ai servizi di accoglienza degli studenti universitari in alcuni paesi europei. La guida fu intitolata \"Vademecum to university reception/ de l\u2019accueil universitaire\" e prevedeva informazioni su Belgio, Francia, Repubblica Federale di Germania, Grecia, Santa Sede, Irlanda, Italia, Olanda, San Marino, Spagna e Regno Unito.\nIn mezzo a questi due eventi, venne lanciato in Italia e in Europa il programma Erasmus della Commissione europea (1987). La Fondazione Rui, attraverso il suo centro informazioni sulla mobilit\u00e0 universitaria (CIMEA), ebbe il compito di informare l\u2019Italia sulle opportunit\u00e0 contenute nel nuovo programma. La Fondazione Rui ha avuto, dunque, un ruolo chiave nel monitoraggio dei primi anni di vita di Erasmus.\nOrientamento universitario.\nLa Fondazione Rui ha introdotto in Italia la problematica del servizio di \u201corientamento\u201d a favore degli studenti nella scelta di quali studi intraprendere dopo il diploma. Il primo corso di orientamento universitario della Fondazione Rui fu organizzato nel 1960 presso il collegio universitario Pontenavi di Verona in collaborazione con la locale Camera di commercio. Tra il 1966 e il 1970, la Fondazione Rui svolse orientamento principalmente all\u2019interno delle proprie residenze.\nDal 1971, la Fondazione Rui inizi\u00f2 a svolgere attivit\u00e0 di orientamento universitario direttamente nelle scuole secondarie superiori, grazie ad un accordo con il Provveditorato agli Studi di Roma. Il primo liceo coinvolto in queste attivit\u00e0 fu il \u201cGiulio Cesare\u201d, con la preziosa collaborazione di docenti della Sapienza Universit\u00e0 di Roma (tra cui Giorgio Salvini, docente di Fisica e futuro ministro dell\u2019Universit\u00e0 e della Ricerca Scientifica e Tecnologica negli anni 1995-1996), che a turno spiegavano e presentavano la propria Facolt\u00e0 in una serie di sessioni di orientamento ravvicinate. Tale formula si \u00e8 ripetuta per molti anni scolastici (fino al 1987/88) in altre province italiane (Palermo, Catania, Bari, Foggia, Napoli, Brindisi, Verona, Milano, Bologna, Enna).\nA partire dal 1975 il Ministero della Pubblica Istruzione affid\u00f2 alla Fondazione Rui dapprima il compito di svolgere attivit\u00e0 di ricerca nel campo dell\u2019orientamento, in un secondo momento chiese di portare a conoscenza di tutti gli studenti l\u2019offerta formativa delle universit\u00e0 italiane attraverso la redazione di una serie di Guide all\u2019Istruzione Superiore (di cui l\u2019ultima edizione \u00e8 stata pubblicata nel 2010); infine fece svolgere attivit\u00e0 di assistenza telefonica attraverso l\u2019affidamento della gestione di un Numero Verde per l\u2019Orientamento (tra il 1993 e il 1995) attraverso il quale venivano date informazioni concrete ai giovani studenti in procinto di iscriversi all\u2019universit\u00e0.\nContemporaneamente alle attivit\u00e0 di orientamento per studenti, il Ministero della Pubblica Istruzione affid\u00f2 (sempre a partire dal 1976) alla Fondazione Rui il compito di aggiornare i docenti delle scuole secondarie superiori sulle tematiche e le attivit\u00e0 dell\u2019orientamento universitario. Nacquero, cos\u00ec, i corsi di aggiornamento per insegnanti sulle problematiche dell\u2019orientamento scolastico e professionale. Il primo venne realizzato nel 1977 a Formia e vide la partecipazione di 50 insegnanti: le edizioni sono proseguite per un decennio e hanno visto la partecipazione complessiva di oltre mille docenti.\nQuando nel 1977 la CEE pubblic\u00f2 un bando per il finanziamento di progetti per l\u2019orientamento scolastico in grado di migliorare la preparazione dei giovani al lavoro e il passaggio alla vita attiva, la Fondazione Rui vi partecip\u00f2 con un progetto che venne redatto in collaborazione con i distretti scolastici di Chieti, Lanciano e Vasto e che prevedeva un laboratorio di orientamento al quale avrebbero dovuto partecipare docenti e studenti in un circolo di formazione continua capace di incanalare le attivit\u00e0 di studio dei giovani verso la scelta del passaggio all\u2019universit\u00e0 o al mondo del lavoro. Il progetto venne approvato e dur\u00f2 quattro anni scolastici (dal 1978/79 al 1981/82). Al progetto collaborarono anche 56 scuole secondarie inferiori e 33 scuole secondarie superiori.\nNegli anni Ottanta, l\u2019attivit\u00e0 della Fondazione Rui sull\u2019orientamento universitario ha avuto un impatto forte anche a livello internazionale. La Commissione europea finanzi\u00f2 una ricerca su tale tematica e sul counselling universitario affidandola proprio alla Fondazione Rui. La ricerca venne svolta tra il gennaio e l\u2019ottobre del 1981 e i risultati furono pubblicati l\u2019anno successivo all\u2019interno del primo convegno internazionale sull\u2019orientamento (Castel Gandolfo, 14-16 ottobre 1982). I convegni internazionali sono proseguiti nel 1985 a Parigi, nel 1988 ad Atene, nel 1991 a Berlino, nel 1994 a Barcellona e a L\u2019Aquila nel 1997, sempre con la presenza di personale della Fondazione Rui all\u2019interno del panel di organizzatori.\nNegli anni Novanta, l\u2019attivit\u00e0 di orientamento universitario della Fondazione Rui si \u00e8 radicalizzata nel territorio e si \u00e8 in concreto tradotta nella Giornata di Orientamento Universitario (GOU), evento annuale che si svolgeva ad aprile ed era organizzata in collaborazione con le universit\u00e0 di Milano, con il compito di mostrare una panoramica di tutta l\u2019offerta formativa della citt\u00e0. Le edizioni del GOU sono state 19 (dal 1989 al 2008) e hanno avuto una presenza media di 3.500 studenti l\u2019anno.\nEurostudent, la ricerca sulle condizioni di vita e di studio degli studenti universitari.\nA partire dal 1995 la Fondazione Rui, in collaborazione con il Ministero dell\u2019Universit\u00e0 e della Ricerca Scientifica e Tecnologica e l\u2019Universit\u00e0 degli Studi di Camerino, ide\u00f2 e svilupp\u00f2 la prima ricerca in Italia sulle condizioni di vita e di studio degli studenti universitari, denominata Eurostudent. Tale tipo di indagine veniva gi\u00e0 svolta in Germania e Francia da due enti di coordinamento delle politiche sui servizi agli studenti (il CNOUS \u2013 \"Centre National Des \u0152uvres Universitaires et Scolaires\" e il DSW \u2013 \"Deutsches StudentenWerk\").\nLa prima indagine riguard\u00f2 l\u2019anno accademico 1993-1994 e fu presentata a Roma il 25 e 26 maggio 1995. Alla prima indagine ne sono seguite altre sei (1997-98, 1999-2002, 2002-2005, 2005-2008, 2008-2011 e 2012-2013). La prossima edizione (ottava indagine 2015-2018) vedr\u00e0 la collaborazione dell\u2019Universit\u00e0 degli Studi di Pisa.L\u2019indagine Eurostudent per l\u2019Italia, curata dalla Fondazione Rui, \u00e8 report nazionale della corrispettiva indagine europea, la cui prima edizione \u201cpilota\u201d \u00e8 del 1997. Attualmente \u00e8 in svolgimento la sesta indagine europea, dopo la pubblicazione di cinque indagini nel corso degli ultimi sedici anni (1\u00aa edizione: 2002; 2\u00aa edizione: 2005; 3\u00aa edizione: 2008; 4\u00aa edizione: 2011; 5\u00aa edizione: 2015).\nConvegni per studenti e docenti universitari.\nSin dalla sua nascita, la Fondazione Rui ha organizzato incontri di studio a livello nazionale per docenti e studenti universitari su tematiche inerenti ai grandi temi e avvenimenti della storia contemporanea. Le aree toccate sono le pi\u00f9 diverse: dal rapporto tra Uomo e Scienza, al mondo del lavoro e della cultura, dall\u2019Etica e l\u2019Antropologia alla Comunicazione.\nRapporti con il mondo delle imprese: il progetto \"PI\u00d9\".\nDopo l\u2019approvazione, da parte della Comunit\u00e0 Europea, del progetto COMETT (\"Community programme for Education and Training in Technology - 1986\"), creato per rispondere al problema della incomunicabilit\u00e0 tra mondo universitario e mondo delle imprese, la Fondazione Rui si assunse la responsabilit\u00e0 di fungere da possibile collante fra Universit\u00e0 e Impresa in Italia. Poco dopo l\u2019approvazione del programma COMETT, essa diede avvio al \u00abProgetto Impresa-Universit\u00e0\u00bb (PI\u00d9) con l\u2019obiettivo di mettere a stretto contatto le due realt\u00e0 tra loro contrapposte mediante una serie di ricerche-azioni atte a produrre cambiamenti operativi nel modo di intendere una possibile collaborazione a favore della formazione degli studenti.\nLa prima fase del progetto venne inaugurata con una giornata di studio sul tema \u00abUniversit\u00e0 e Impresa, un progetto. Quale cooperazione per il sistema Italia\u00bb (Milano, Collegio Torrescalla \u2013 Fondazione Rui, 6 marzo 1987) e si concluse alla fine del 1988. I due obiettivi di questa prima fase furono: 1) l\u2019avvio di un dialogo costruttivo, comune e operativo tra rappresentanti del mondo accademico e del mondo delle imprese; 2) il riconoscimento del ruolo svolto dalle residenze universitarie della Fondazione Rui come centri di formazione a tutto campo e come luoghi di effettiva collaborazione tra universit\u00e0 e imprese.\nLa seconda fase del progetto vide la Fondazione Rui al centro del dibattito culturale e politico principalmente a livello nazionale, ma con influenze di carattere sovranazionale. All\u2019interno della seconda fase del progetto, la CEE patrocin\u00f2 diverse ricerche sempre sul tema della cooperazione universit\u00e0-impresa: in tal modo lo studio italiano dei problemi alla cooperazione venne a combaciare con le ricerche e gli studi effettuati a livello internazionale. I risultati delle ricerche, condotte tra il 1988 e il 1989, confluirono nel libro \u201cProgetto Impresa-Universit\u00e0. Alla ricerca della sinergia\u201d che venne presentato durante il convegno \u00abImpresa &amp; Universit\u00e0 alla ricerca della sinergia\u00bb (Milano, Collegio Torrescalla \u2013 Fondazione Rui, 19 gennaio 1990), che concluse la seconda fase del progetto. La terza fase del progetto PI\u00d9 vide l\u2019espansione dell\u2019interesse per la cooperazione universit\u00e0-impresa anche ad altre citt\u00e0 in cui la Fondazione Rui aveva proprie residenze universitarie.\nA partire dal 1992, il progetto PI\u00d9 intensific\u00f2 la sua attivit\u00e0 attraverso un maggior numero di corsi di formazione rivolti agli studenti residenti nei collegi della Fondazione Rui. Nel 1993 venne approvato per la prima volta un organo permanente, il CUI \u2013 \"Comitato Universit\u00e0 &amp; Impresa\", con l\u2019obiettivo di definire sempre meglio il raggio d\u2019azione del progetto al fine di attivare interventi diretti alla formazione delle eccellenze. Primi membri del CUI furono rettori delle universit\u00e0 italiane (Adriano Bausola \u2013 Universit\u00e0 Cattolica, Paolo Blasi \u2013 Universit\u00e0 di Firenze, Paolo Mantegazza \u2013 Universit\u00e0 degli Studi di Milano, Gian Tommaso Scarascia Mugnozza \u2013 Universit\u00e0 della Tuscia), dirigenti di varie imprese (Banca Commerciale Italiana, Kenwood, Credito Italiano, Fondazione IBM, Ideal Standard, Publitalia), e professionisti vari.\nIl Comitato ha continuato la sua attivit\u00e0, con l\u2019ausilio dell\u2019esperienza pratica della Fondazione Rui, per altri cinque anni. Nell\u2019assemblea annuale del 20 novembre 1997 venne presentata l\u2019idea di accorpare tutte le attivit\u00e0 svolte in maniera indipendente dai singoli collegi con una vera e propria attivit\u00e0 di sistematizzazione dei programmi formativi in corso. Fu questo l\u2019ultimo passaggio del progetto PI\u00d9 che and\u00f2 a confluire all\u2019interno della \"Scuola di formazione universitaria integrata\" (SDIF), inaugurata a Milano il 13 luglio 1999.\nLa Fondazione Rui non ha smesso di guardare all\u2019integrazione tra formazione accademica e formazione professionale. Essa continua a formare i propri residenti attraverso il progetto JUMP (\"Job-University Matching Project\"), avviato nel 2004 e ad oggi ancora attivo.\nAttivit\u00e0 svolte dalla Fondazione Rui nelle proprie residenze universitarie.\nTutorato.\nAll'interno delle residenze universitarie della Fondazione Rui \u00e8 prevista - da pi\u00f9 di quarant'anni - la figura del tutor: uno studente pi\u00f9 grande, della stessa facolt\u00e0, che aiuta gli studenti del primo anno a fare affidamento su se stessi, affiancandoli nel passaggio dal liceo all'universit\u00e0, capendo come gestire i tempi, pianificare gli esami e orientarsi nel nuovo ambiente.\nIl progetto JUMP.\nAttivo dal 2004, JUMP \"(Job-University Matching Project)\", \u00e8 un percorso di formazione che integra il sapere accademico con i contenuti e le dinamiche proprie del mondo del lavoro. Propone dei casi concreti di studio e permette agli studenti di incontrare professionisti di alto profilo in un ambiente d\u2019intenso apprendimento, per una conoscenza pi\u00f9 approfondita di esperienze professionali.\nJUMP ha tre ambiti di sviluppo dei propri insegnamenti:\nVolontariato.\nOltre al volontariato durante l\u2019anno, la Fondazione Rui coinvolge gli studenti universitari in campi di lavoro durante i mesi estivi in paesi del terzo mondo e in via di sviluppo. La Fondazione Rui organizza in Nicaragua, India, Guatemala, Per\u00f9 e Kenya in collaborazione con ONG locali attivit\u00e0 di volontariato finalizzate alla realizzazione di strutture e opere concrete in territori martoriati da povert\u00e0, indigenza e miseria. I work-camp nascono dal desiderio degli studenti di contribuire in maniera concreta ad alleviare i disagi delle popolazioni locali e vivere un\u2019esperienza unica di condivisione e servizio agli altri.\nFormazione spirituale.\nLe residenze universitarie della Fondazione Rui sono sorte su impulso di san Josemar\u00eda Escriv\u00e1, fondatore dell\u2019Opus Dei, il quale aveva scritto: \u201c\"Gli universitari hanno bisogno di sentirsi responsabili e di vivere una sana inquietudine per i problemi di tutti, e di essere animati da un senso di generosit\u00e0 che li spinga ad affrontare questi problemi e a collaborare alla loro soluzione. [\u2026] L\u2019universit\u00e0 non deve formare uomini che poi si dedichino a godere egoisticamente dei benefici ottenuti con gli studi, ma deve prepararli a un lavoro di generoso appoggio al prossimo, di fraternit\u00e0 cristiana\"\u201d.\nAll\u2019interno delle residenze gli studenti sono liberi di ricevere anche formazione di carattere spirituale, affidata a sacerdoti e membri laici della Prelatura dell\u2019Opus Dei, istituzione della Chiesa cattolica la cui spiritualit\u00e0 \u00e8 incentrata sulla santificazione del lavoro professionale e dei doveri quotidiani del cristiano."}
{"id": "508435", "revid": "122305483", "url": "https://it.wikipedia.org/wiki?curid=508435", "title": "Paride di Teano", "text": "Agiografia.\nGreco di origine, venne in Italia per scampare alle persecuzioni. Arrivato a Teano si scandalizz\u00f2 del culto dedito a un drago perci\u00f2 decise di ucciderlo. Dopo averlo aspettato all'ingresso della sua tana lo uccise e in quel punto fece scaturire una fonte d'acqua. Gli abitanti del luogo lo condannarono alle belve, ma le fiere si rifiutarono di ucciderlo. Il popolo, alla vista del miracolo si convert\u00ec e Paride fu nominato primo vescovo di Teano da Papa Silvestro I.\nCulto.\nSul luogo dove vinse il dragone fu edificata la chiesa romanica di San Paride ad Fontem, prima cattedrale, risalente al IX secolo.\nIl corpo fu conservato nelle mura della citt\u00e0 in una chiesetta detta della \"memoria\", e in seguito vi fu costruita la Cattedrale.\nI cattolici ne celebrano la festa liturgica il 5 agosto: "}
{"id": "508437", "revid": "287204", "url": "https://it.wikipedia.org/wiki?curid=508437", "title": "Aprilia Tuono", "text": "LAprilia Tuono \u00e8 una moto stradale \"naked\" (sprovvista di protezioni aerodinamiche) prodotta dalla casa motociclistica italiana Aprilia dal 2003. Questo modello \u00e8 stato presentato in tre diverse cilindrate: 50, 125, 660 e 1000 cm\u00b3.\nTuono 50.\nL'Aprilia Tuono 50 \u00e8 il ciclomotore naked della casa motociclistica di Noale e riprende in modo quasi identico le livree della 125; il modello risulta essere molto simile al modello RS 50, dato che entrambi utilizzano la stessa ciclistica e componenti.\nTuono 125.\n2 tempi.\nL'Aprilia Tuono 125 \u00e8 la moto della casa di Noale, che in Italia \u00e8 stata proposta solo depotenziata(con possibilit\u00e0 di riportarla a piena potenza \"21,5kw\") per permetterne l'utilizzo ai sedicenni e riprende le livree della pi\u00f9 grande Tuono 1000; anche questo modello risulta essere molto simile al modello RS di pari cilindrata, dato che entrambi utilizzano la stessa ciclistica e componenti.\nAnche questa moto, come la sorella di cilindrata minore, \u00e8 rimasta in produzione dal 2003 al 2005.\n4 tempi.\nProdotta a partire dal 2017 ha la stessa ciclistica e motorizzazione della RS4 125, ma con la carenatura che riprende le linee del modello di cilindrata superiore.\nTuono 1000.\nL'Aprilia Tuono 1000 \u00e8 una bicilindrica raffreddata a liquido, costruita su base RSV Mille presentata e commercializzata per la prima volta nel 2002.\nAlla presentazione questa naked innovativa presentava una potenza elevata per un modello privo di carenatura (125CV) e un cupolino derivato direttamente dalla carena della sportiva RSV Mille. Dedicata a un utilizzo prettamente stradale, questa 1000 si presta anche ad utilizzi pi\u00f9 sportivi, una novit\u00e0 per questo segmento.\nNel 2002 \u00e8 stata presentata la \"RSV Mille Tuono R Limited Edition\", prodotta in serie limitata e numerata in soli 200 esemplari. Impreziosita da carbonio e kevlar \u00e8 una vera chicca per i collezionisti.\nDell'anno successivo (2003) \u00e8 la \" RSV Tuono Racing\" che nasce per consacrare l'indole sportiva di questa moto. Carbonio ovunque, ruote in alluminio forgiato la rendono leggerissima, \u00e8 dotata di sospensioni \u00d6hlins. Viene presentata in versione stradale e kit pista. Prodotta in pochi pezzi, ma di enorme successo, la produzione continu\u00f2 per tutto il 2004 ma senza il kit pista in dotazione. Nel 2005 cambiano le livree (adesso tabelle bianche e cerchi blu) ma mantenendo stesse caratteristiche tecniche..\nIl 2006 \u00e8 l'anno del cambio generazionale della Tuono, utilizzando la componentistica dell'RSV 1000 R del 2004; \u00e8 nuova anche nel nome, che perde il prefisso 'RSV' ed esprime la cilindrata con caratteri numerici, guadagna in agilit\u00e0 ed in peso, ma anche in potenza massima che arriva a 139Cv.\nLa \"Tuono 1000 R Factory\" viene prodotta in 300 esemplari all'anno, presenta sospensioni \u00d6hlins, ruote in alluminio forgiato e particolari in carbonio. Viene prodotta anche negli anni 2007 e 2008 con modifiche prettamente estetiche.\nNel 2007 viene presentata la \"Tuono 1000 R Daytona\", replica della moto che ha trionfato nel 2007 alla gara di endurance a Daytona. Prodotta in 150 esemplari \u00e8 una variante grafica della Tuono R.\nLa versione 2021 \"Tuono V4\" \u00e8 dotata di motore quattro cilindri a V di 65\u00b0 1.077 cc da 175 CV. Dispone di nuova centralina Marelli 11MP e di una nuova piattaforma inerziale a sei assi, con gestione elettronica comandata dall\u2019acceleratore full Ride-by-Wire. I controlli elettronici offrono sei Riding Mode, tre per la pista e tre per la strada, che permettono la gestione di Traction Control, Wheelie Control, freno motore, ABS e degli altri parametri gestiti.\nTuono 660.\nNel 2019 al salone di EICMA viene svelato il primo prototipo della Tuono 660, che insieme alla gemella RS 660 andranno a colmare il vuoto sul mercato delle media cilindrate per la casa di Noale. Pensata sia nella linea che nelle soluzioni tecniche come una piccola Tuono V4, viene lanciata sul mercato nel 2020: dotato di un motore bicilindrico parallelo frontemarcia da 659cc in grado di erogare fino a 95 CV, telaio e forcellone in alluminio pressofuso, sospensioni Kayaba per un peso complessivo di 183kg. Anche l'elettronica deriva dalla sorella maggiore con acceleratore \"ride-by-wire\" e piattaforma APRC, che contiene traction control, wheelie control, cruise control, ABS e cinque riding mode."}
{"id": "508445", "revid": "1632387", "url": "https://it.wikipedia.org/wiki?curid=508445", "title": "Inferno (Mot\u00f6rhead)", "text": "Inferno \u00e8 il diciassettesimo album dei Mot\u00f6rhead pubblicato nel 2004 dall'etichetta SPV GmbH.\nL'album \u00e8 il sesto registrato dalla nuova formazione della band che ha debuttato nel 1996, con Lemmy, Phil Campbell, e Mikkey Dee.\nTracce.\nTutte le tracce sono composte da Campbell, Dee, Kilmister"}
{"id": "508449", "revid": "73125", "url": "https://it.wikipedia.org/wiki?curid=508449", "title": "1566 Icaro", "text": ""}
{"id": "508454", "revid": "396099", "url": "https://it.wikipedia.org/wiki?curid=508454", "title": "Sciolina", "text": "La sciolina \u00e8 una sostanza cerosa composta da resine e idrocarburi, con eventuali addizioni di fluoro e altri minerali, viene applicata sul lato degli sci che poggia sulla neve per migliorarne le prestazioni. Pur essendo chiamate tutte scioline, i materiali utilizzati sono diversi a seconda che si parli di scioline da scorrimento o scioline da tenuta; nello sci alpino si utilizzano solo le prime e non c'\u00e8 ambiguit\u00e0, mentre nello sci nordico si usa chiamare sciolina quella di tenuta e paraffina quella di scorrimento. \nSciolina di scorrimento.\nParaffina.\nPer quanto riguarda le paraffine trattasi di cere a base di idrocarburi utilizzate per aumentare le capacit\u00e0 di scivolamento degli sci, vengono sciolte sulla soletta con un ferro da stiro e poi ne vengono tolti i residui con spatole di plexiglas e spazzole di nylon o rame. La loro funzione principale \u00e8 quella di riempire la porosit\u00e0 della soletta dello sci in modo che questa rimanga impermeabile e che lo sporco non possa infiltrarcisi. Per scorrere velocemente e ridurre l'attrito, lo sci deve sciogliere la neve grazie allo sfregamento e scorrere su di un sottilissimo strato di acqua e l'entit\u00e0 dell'attrito sci-acqua \u00e8 molto inferiore a quello sci-neve. La paraffina dovr\u00e0 quindi avere uno specifico coefficiente di attrito dinamico in modo da scaldare la neve quel tanto che basta per creare il film d'acqua ed abbattere l'attrito, grazie alla diminuzione dell'attrito permette allo sciatore di raggiungere velocit\u00e0 pi\u00f9 elevate, la paraffina dovr\u00e0 anche avere un basso coefficiente di attrito statico con la neve in modo da non ostacolare la partenza dello sci e una durezza adeguata per durare lungo tutta la competizione.\nLe paraffine vengono usate sia per sci di discesa che per sci di fondo; in quest'ultimo caso vengono usate sull'intera lunghezza degli sci in caso di tecnica libera (\"skating\") oppure in punta e in coda in caso di tecnica classica, visto che per questa tecnica la parte centrale deve essere coperta dalla sciolina di tenuta.\nIn base alla temperatura della neve, alla sua rugosit\u00e0 e al suo contenuto d'acqua sar\u00e0 necessario uno specifico tipo di paraffina che abbia differenti caratteristiche di: coefficiente di attrito, durezza e impermeabilit\u00e0. Si possono distinguere in base ad una scala di colori che \u00e8 usata da quasi tutte le ditte produttrici:\nTutte le paraffine possono essere addizionate di fluoro che migliora le prestazioni quando l'umidit\u00e0 relativa dell'aria \u00e8 alta, vi saranno quindi paraffine di soli idrocarburi per umidit\u00e0 basse, paraffine poco fluorate per umidit\u00e0 intermedie e paraffine altamente fluorate per alte umidit\u00e0 relative.\nCeraF.\nPer migliorare ulteriormente le caratteristiche di impermeabilit\u00e0 e durata della paraffina questa pu\u00f2 essere ricoperta da uno strato di cera composta per la quasi totalit\u00e0 da fluoro. Si pu\u00f2 trovare in polvere, oppure in dado e quindi addizionata di addensanti per renderla compatta, o addizionata con solventi per renderla liquida. Va applicata o a caldo con il ferro a 160\u00a0\u00b0C o tramite lo sfregamento di un cilindro di sughero fatto ruotare con un trapano, vanno comunque spazzolati via i residui con una spazzola in nylon.\nScioline di tenuta.\nLe scioline di tenuta, invece, sono speciali colle che permettono di aderire alla neve dando la possibilit\u00e0 allo sciatore di appoggiarsi sullo sci e spingere in avanti anche con i piedi. Vengono utilizzate nella tecnica classica e permettono di aumentare la presa dello sci sulla neve, sfruttano gli stessi principi delle scioline di scorrimento ma con intenti opposti visto che in questo caso si vuole creare un sufficiente coefficiente di attrito statico e minimizzare l'attrito dinamico. Dovr\u00e0 quindi avere un'adeguata morbidezza in modo che gli aghi di neve possano penetrarci e un adeguato grado di impermeabilit\u00e0 per garantire la scorrevolezza sul film d'acqua creato dalla parte anteriore dello sci; un altro aspetto fondamentale \u00e8 la resistenza all'abrasione della sciolina e quindi la sua durata, in quanto pi\u00f9 la neve ha subito cicli di gelo e disgelo e pi\u00f9 i suoi grani risultano ruvidi, grossi e pesanti. Quindi per nevi appena cadute il fiocco di neve \u00e8 sottile e leggero (poco abrasivo), ma pu\u00f2 rimanere attaccato a scioline troppo morbide, mentre sciogliendosi per l'azione del Sole e ricongelandosi per l'azione del freddo diventa pi\u00f9 grosso e abrasivo. Per ogni tipo di neve e per le diverse temperature si dovr\u00e0 scegliere quindi un differente tipo di sciolina, che dovr\u00e0 essere pi\u00f9 morbida maggiore \u00e8 il contenuto in acqua della neve.\nLe scioline per la tenuta si suddividono principalmente in due categorie:\nLe scioline \"stick\" vengono utilizzate per le nevi fresche o che non hanno subito trasformazione a causa di innalzamenti della temperatura e successivi ricongelamenti. Vengono fornite in contenitori cilindrici di alluminio, hanno la consistenza di una cera. Vengono applicate prima strofinandole sulla soletta creando un sottile strato che poi deve essere levigato con lo sfregamento di un cubo di sughero o di materiali sintetici. Se usate su nevi troppo abrasive resistono solo per pochi metri e non possono garantire la tenuta per tutto il percorso.\nLe scioline \"klister\" vengono utilizzate per nevi pi\u00f9 trasformate, granulose o ghiacciate. Hanno la consistenza della resina e sono fornite in tubetti. Vengono applicate stendendo sulla soletta delle strisce di sciolina che poi devono essere stese con lo sfregamento della mano. Se usate su nevi troppo fini a causa della loro capillarit\u00e0 possono creare uno zoccolo di neve che impedir\u00e0 l'avanzamento.\nPer entrambe esistono diversi tipi di prodotti da utilizzarsi in base alla temperatura e al grado di umidit\u00e0 della neve e dell'aria, come nel caso delle paraffine vengono distinte da vari colori (verde, blu, viola, rossa, gialla) sia per le \"stick\" che per le \"klister\", ma ogni colore pu\u00f2 avere diversi tipi di sciolina.\n\u00c8 possibile pretrattare la parte degli sci da coprire con la sciolina con un tipo particolare della stessa detta \"base\" che aiuta la sciolina ad aggrapparsi alla soletta dello sci aumentandone la durata. Anche le scioline di tenuta possono essere addizionate in fluoro per migliorare la loro scorrevolezza con alta umidit\u00e0 dell'aria o avere altre aggiunte minerali per impedire che si ghiaccino in caso di temperature troppo rigide.\nLe scioline possono essere anche applicate a caldo con l'ausilio di un apposito ferro da stiro ad una temperatura di 110\u00a0\u00b0C per migliorarne la penetrazione nella soletta e quindi la loro durata. Dopo ogni sciata la sciolina di tenuta va tolta con una spatola metallica e un apposito solvente.\nUso agonistico.\nLa scelta della giusta sciolina e paraffina nelle competizioni \u00e8 fondamentale per un buon risultato, specie nei casi di condizioni climatiche non ideali; le scioline di scorrimento possono migliorare la scorrevolezza degli sci anche del 30%, mentre la scelta sbagliata della sciolina di tenuta pu\u00f2 portare in casi estremi anche al ritiro del concorrente per l'impossibilit\u00e0 di avanzare con gli sci o di utilizzare le braccia; per questo, tutte le squadre nazionali hanno tra le loro file almeno uno \"skiman\", ovvero un responsabile della scelta degli sci, delle scioline e paraffine e della corretta applicazione delle stesse."}
{"id": "508460", "revid": "1543377", "url": "https://it.wikipedia.org/wiki?curid=508460", "title": "Caf\u00e9 Josty", "text": "Il Caf\u00e9 Josty fu un locale di Berlino, situato in Potsdamer Platz. All'inizio del 2001, un nuovo Caf\u00e9 Josty \u00e8 stato aperto all'interno del Sony-Center, non lontano dalla sua collocazione originale.\nStoria.\nXIX secolo.\nI fratelli Josty immigrarono da Sils (Svizzera) a Berlino e fondarono la pasticceria \"Zuckerb\u00e4ckerei Johann Josty &amp; Co.\" nel 1796. Da questa societ\u00e0 emerse, almeno a partire dal 1812 il Caf\u00e9 Josty, inizialmente situato \"An der Stechbahn\", all'epoca sulla Schlossfreiheit (oggi Schlossplatz), e infine, dopo il 1880, in Potsdamer Platz.\nIl primo indirizzo fu frequentato da artisti quali Heinrich Heine, Joseph von Eichendorff e i Fratelli Grimm, e in epoca imperiale da Theodor Fontane e Adolph von Menzel. Nel 1900, la famiglia Josty vendette il caff\u00e8 alla vedova del fondatore del Caf\u00e9 Bauer. Il Caf\u00e9 Josty venne ammodernato ma mantenne il suo nome originale.\nXX secolo.\nNel XX secolo il locale divenne un importante punto di incontro per gli artisti, in particolare dei movimenti dell'Espressionismo e della Nuova oggettivit\u00e0. Paul Boldt descrisse l'aspetto del caff\u00e8 in un noto sonetto del 1912.\nErich K\u00e4stner us\u00f2 il locale come ambientazione per una scena importante del suo libro per bambini \"Emil und die Detektive\".\nIl caff\u00e8 chiuse nel 1930, e l'edificio che lo ospitava venne distrutto durante la II guerra mondiale. Nel film di Wim Wenders, \"Il cielo sopra Berlino\", un uomo anziano tenta di trovare il luogo dove sorgeva il caff\u00e8, senza per\u00f2 riuscirvi.\nIl nuovo Caf\u00e9 Josty.\nIl nuovo Caf\u00e9 Josty si trova all'interno del Sony-Center, a soli 200 metri dalla sua collocazione originale. \u00c8 popolare tra i turisti e attrae alcuni artisti nel periodo della Berlinale.\nBibliografia.\nEric D. Weitz, \"Weimar Germany. Promise and tragedy\", Princeton University Press, 2007; in italiano \"La Germania di Weimar. Speranza e tragedia\", traduzione di Piero Arlorio, Einaudi, 2008 (sul Josty e l'atmosfera di Potsdamer Platz negli anni '20 e '30 si veda in particolare il capitolo secondo, \"Camminando per la citt\u00e0\", pp.\u00a049\u201391)"}
{"id": "508462", "revid": "1745361", "url": "https://it.wikipedia.org/wiki?curid=508462", "title": "Carving", "text": "Il carving \u00e8 una tecnica dello sci alpino introdotta negli anni novanta grazie all'introduzione degli sci \"sciancrati\". \nLa particolare geometria sciancrata (ovvero pi\u00f9 stretta al centro e pi\u00f9 larga nelle punte e nelle code) dello sci \"carving\" consente di fa piegare lo sci in un arco, ed esso segue naturalmente questa forma per produrre un movimento di virata. Il carving consente allo sciatore di mantenere la velocit\u00e0 perch\u00e9, a differenza della tecnica degli sci paralleli, gli sci non creano resistenza scivolando lateralmente.\nLe curve carving sono generalmente pi\u00f9 fluide e con un raggio pi\u00f9 lungo rispetto alle curve ottenute con gli sci paralleli. La sciancratura consente agli sci di curvare lungo la direzione di marcia senza slittare. Lo sci carving richiede in genere meno sforzo rispetto allo sci parallelo, e offre maggiore velocit\u00e0 e controllo anche in discese ripide, rendendolo una tecnica generalmente preferita anche nello sci agonistico."}
{"id": "508463", "revid": "196390", "url": "https://it.wikipedia.org/wiki?curid=508463", "title": "Republika Srpska", "text": ""}
{"id": "508468", "revid": "1531308", "url": "https://it.wikipedia.org/wiki?curid=508468", "title": "Rai S\u00fcdtirol", "text": "Rai S\u00fcdtirol \u00e8 la struttura in lingua tedesca della sede Rai di Bolzano, deputata a trasmettere su tutto il territorio del Trentino-Alto Adige programmi televisivi e radiofonici.\nStoria.\nLa struttura nasce come Rai Sender Bozen (\"Emittente di Bolzano\") il 7 febbraio 1966 per produrre programmi televisivi in lingua tedesca dedicati alla provincia di Bolzano (le trasmissioni radio germanofone sono partite gi\u00e0 nel 1960). Queste trasmissioni vengono registrate al Teatro Cristallo di Bolzano e diffuse sul Secondo Programma alle ore 20.\nIn questo periodo l'autonomia provinciale \u00e8 ancora lontana dall'essere conseguita; l'Alto Adige \u00e8 interessato dagli attentati dei gruppi terroristici secessionisti. In un tale clima, la concessione da parte del governo italiano di un programma in lingua tedesca, nel momento in cui altre richieste non vengono soddisfatte, viene visto dalla politica altoatesina come l'imposizione di uno strumento filogovernativo di controllo. Uno dei motivi dell'istituzione del canale \u00e8 anche quello di spingere alla cessazione i tentativi di ricezione dei programmi televisivi austriaci e germanofoni in generale, facolt\u00e0 invocata dalla SVP. Pertanto, in occasione dell'avvio dei programmi, il presidente della Giunta provinciale di Bolzano e padre dell'autonomia provinciale Silvius Magnago, in aperta polemica con la scelta, rifiuta di lasciare un messaggio alla RAI germanofona; in sua sostituzione venne chiamato il vescovo di Bolzano-Bressanone, mons. Joseph Gargitter.\nCon l'acquisizione dell'autonomia provinciale, il Rai Sender Bozen diventa uno strumento fondamentale per il rafforzamento dell'autonomia in Alto Adige.\nCon la nascita della terza rete televisiva (Rai 3), nel 1979 nasce una \u201crete bis\u201d, ossia un quarto canale che ripete Rai 3 nei momenti in cui il Sender Bozen non trasmette, per consentire la diffusione del programma tedesco locale senza oscurare quello italiano nazionale. Anche per quanto riguarda il programma radiofonico, la struttura trasmette su una frequenza dedicata, che nei momenti di pausa delle trasmissioni ripete Rai Radio 3.\nDal 2013, la struttura assume ufficialmente il nuovo nome di \"Rai S\u00fcdtirol\" e il monte ore dell'intera programmazione televisiva viene incrementato.\nTelevisione.\nProgrammazione.\nIl palinsesto televisivo \u00e8 di tipologia generalista; l'orario d'inizio trasmissioni su Rai 3 S\u00fcdtirol varia quotidianamente ed \u00e8 stabilito regolarmente su un lungo periodo. Non trasmette mai tra le 19:00 e le 20:00, quando vengono diffusi i notiziari in italiano nazionali (TG3), regionali (TGR) e provinciali in ladino (TRaiL). Le trasmissioni terminano tutti i giorni alle 22:30, tranne il sabato, che \u00e8 pure il giorno della settimana con il maggior numero di ore di diffusione (4 ore). Alcuni programmi vengono realizzati sia in tedesco che in italiano (alcuni anche in ladino), ma su questa rete vengono trasmessi esclusivamente in lingua tedesca. Per quel che riguarda l'informazione, la struttura garantisce due edizioni del \"Tagesschau\": la prima alle ore 20 e la seconda alle ore 22:10 (\"Tagesschau 10 nach 10\").\nTeletext.\nIl televideo regionale dell'Alto Adige copre la sola provincia autonoma di Bolzano appositamente per servire in modo adeguato il gruppo linguistico tedesco. Il televideo in lingua tedesca parte dalla pagina 500 e include la programmazione radiotelevisiva, il meteo, i bollettini della neve e dei pollini nonch\u00e9 informazioni di servizio della Rai. Il televideo regionale dell'Alto Adige \u00e8 disponibile anche su internet.\nTrasmissioni televisive.\nInfanzia.\nOltre a questi programmi realizzati internamente vengono proposte anche cartoni animati, film e trasmissioni prodotti da altre televisioni germanofone. Per contro Sender Bozen realizza anche moltissimi documentari e trasmissioni teatrali e musicali.\nIn occasione delle tornate elettorali, la struttura provvede anche all'informazione politica, trasmettendo tribune elettorali, messaggi autogestiti e talk show a tema.\nCoproduzioni e collaborazioni.\nRai S\u00fcdtirol \u00e8 inserita sia all'interno del circuito delle televisioni regionali \"Circom Regional\" sia a quello ampio dell'UER (Eurovisione) essendo parte della Rai. Tra le coproduzioni pi\u00f9 importanti vi \u00e8 la realizzazione del magazine transfrontaliero della Mitteleuropa \"Alpen Donau Adria\" (prodotto anche in italiano con il nome \"Alpe Adria\") insieme alle tv pubbliche di Slovenia, Croazia, Ungheria, Germania (Baviera), Austria e Svizzera, nonch\u00e9 Italia. Un'altra coproduzione rilevante \u00e8 stata il \"Grand Prix der Volksmusik\", trasmesso dal 1986 al 2010 in Eurovisione nei paesi dell'area linguistica tedesca. Rai S\u00fcdtirol collabora inoltre con le tv pubbliche di Germania, Austria e Svizzera, ed anche con le strutture della Rai deputate a servire le altre minoranze linguistiche: slovena (Rai Friuli-Venezia Giulia) e francese (Rai Vd'A).\nConcorrenza.\nIl Sender Bozen \u00e8 in concorrenza con le altre televisioni pubbliche di Austria, Germania e Svizzera (la cui ricezione \u00e8 garantita dalla Radiotelevisione Azienda Speciale - RAS). Per quanto concerne la provincia, nel Burgraviato opera una piccola emittente privata (tv3 - Sender Meran) che fino a non molto tempo fa trasmetteva su tutto il territorio provinciale, ma non produceva notiziari. Recentemente \u00e8 nata una emittente all-news in lingua tedesca, \"S\u00fcdtirol Digital Fernsehen\" (SDF), sussidiaria dell'italofona Video 33, che trasmette in tutto l'Alto Adige.\nRadio.\nIl canale radiofonico di Rai S\u00fcdtirol \u00e8, come la controparte televisiva, di tipo generalista. Trasmette tutti i giorni dalle 6:00 (7:00 la domenica) alle 22:00. Il palinsesto propone numerosi notiziari, con due principali edizioni alle 12:00 (10 minuti) e alle 19:30 (15 minuti). La programmazione viene interrotta in determinate fasce orarie per consentire la messa in onda dei programmi prodotti nelle altre due lingue regionali: dalle 14:05 alle 15:30 vengono proposti i programmi in italiano, prodotti in collaborazione con la sede di Trento, mentre nelle fasce 13:30-14:05 e 19:00-19:30 avvengono le trasmissioni in lingua ladina. Il segnale radiofonico di Rai S\u00fcdtirol \u00e8 irradiato anche nella vicina provincia di Trento e nei comuni Ladini storici di Cortina d'Ampezzo, Livinallongo del Col di Lana e Colle S. Lucia per consentire la ricezione del programma ladino. Anche la radio non trasmette pubblicit\u00e0. Dopo le ore 22:00, quando le trasmissioni si interrompono, la rete propone il simulcast di Rai Radio 3 fino alle 6.\nConcorrenza.\nIl programma radiofonico incontra delle insidie da parte di altre forti emittenti private locali, prima fra tutte \u201cS\u00fcdtirol 1\u201d, ascoltata anche da molte persone del gruppo linguistico italiano e preferita dal pubblico giovanile (insieme all'austriaca pubblica \u201c\u00d63\u201d dedicata alla musica pop e moderna) e che provvede all'informazione grazie al circuito \u201cS\u00fcdtirol Journal\u201d, che include altre otto emittenti radiofoniche locali, con un servizio altamente concorrenziale e dinamico.\nInternet.\nSulla sezione tedesca del sito web della sede Rai di Bolzano \u00e8 possibile riascoltare alcuni dei programmi radiotelevisivi andati in onda, nonch\u00e9 ascoltare la radio in live streaming.\nDirezione.\nLa sede di Bolzano \u00e8 posta (ma con ampia autonomia gestionale) sotto l'egida della Testata Giornalistica Regionale, che ne nomina i responsabili. Il direttore dell'intera sede Rai di Bolzano \u00e8 Vittorio Longati. Il responsabile della struttura di programmazione in lingua tedesca \u00e8 Markus Perwanger, mentre la redazione giornalistica \u00e8 diretta da Wolfgang Mayr."}
{"id": "508485", "revid": "1223843", "url": "https://it.wikipedia.org/wiki?curid=508485", "title": "La serva padrona (Pergolesi)", "text": "La serva padrona \u00e8 un intermezzo buffo in due parti musicato da Giovan Battista Pergolesi. \nComposta per il compleanno di Elisabetta Cristina di Brunswick-Wolfenb\u00fcttel su libretto di Gennaro Antonio Federico, fu rappresentata la prima volta al Teatro San Bartolomeo di Napoli il 5 settembre 1733, quale intermezzo all'opera seria \"Il prigionier superbo\", dello stesso Pergolesi, destinata a non raggiungere neppure lontanamente la fama della \"Serva padrona\". Alla prima rappresentazione \u00e8 attribuita a tutti gli effetti l'inizio del nuovo genere dell'opera buffa. Lo stesso libretto fu ripreso da Giovanni Paisiello per l'omonima opera buffa.\nNel 1734 avviene la prima nell'Acad\u00e9mie Royale de Musique di Parigi e nella Reggia di Versailles, nel 1746 nel Th\u00e9\u00e2tre-Italien di Parigi e nel 1750 nell'Her Majesty's Theatre di Londra. Il grande successo della ripresa del 1752 dell'Acad\u00e9mie Royale de Musique scaten\u00f2 una disputa, nota come la Querelle des bouffons, fra i sostenitori dell'opera tradizionale francese, incarnata dallo stile di Jean-Baptiste Lully e Jean-Philippe Rameau, e i sostenitori della nuova opera buffa fra cui alcuni enciclopedisti (in particolare Jean-Jacques Rousseau, anch'egli compositore). La disputa divise la comunit\u00e0 musicale francese e la stessa corte (con la regina che si schier\u00f2 a fianco degli \"italiani\"), per due anni, e port\u00f2 ad una rapida evoluzione del gusto musicale del paese transalpino verso modelli meno schematici e pi\u00f9 moderni. Nel 1754 avviene la ripresa nel Th\u00e9\u00e2tre-Italien come \"La servante-ma\u00eetresse\" nella traduzione in versi di Pierre Baurans e Charles Simon Favart e nel 1862 la prima all'Op\u00e9ra-Comique di Parigi con C\u00e9lestine Galli-Mari\u00e9.\nBreve riassunto.\nUn ricco e attempato signore di nome Uberto ha al suo servizio la giovane e furba Serpina che, con il suo carattere prepotente, approfitta della bont\u00e0 del suo padrone. Uberto, per darle una lezione, le dice di voler prendere moglie; Serpina gli chiede di sposarla, ma lui, anche se \u00e8 molto interessato, rifiuta. Per farlo ingelosire Serpina gli dice di aver trovato marito, un certo capitan Tempesta, che in realt\u00e0 \u00e8 l'altro servo di Uberto (Vespone il muto) travestito da soldato. Serpina chiede a Uberto una dote di 4000 scudi; Uberto, pur di non pagare, sposer\u00e0 Serpina, la quale da serva diventa finalmente padrona.\nSinossi.\n\"Intermezzo 1\"\n\"Anticamera\"\nUberto, svegliatosi da poco \u00e8 arrabbiato perch\u00e9 la serva, Serpina, tarda a potargli la tazza di cioccolato con cui \u00e8 solito iniziare la giornata (\"Aspettare e non venire\"), e perch\u00e9 il servo, Vespone, non gli ha ancora fatto la barba. Invia, quindi, il garzone alla ricerca di Serpina, e questa si presenta dopo un certo tempo, ed affermando di essere stufa, e che, pur essendo serva, vuole essere rispettata e riverita come una vera signora. Uberto perde la pazienza intimando alla giovane di cambiare atteggiamento (\"Sempre in contrasti con te si sta\"). Serpina, non troppo turbata, si lamenta a sua volta di ricevere solo rimbrotti nonostante le continue cure che dedica al padrone, e gli intima di zittirsi (\"Stizzoso, mio stizzoso\"). Uberto si arrabbia e decide di prendere moglie per avere qualcuno che possa riuscire a contrastare la serva impertinente, ordina a Vespone di andare alla ricerca di una donna da maritare e chiede gli vengano portati gli abiti ed il bastone per uscire, al che Serpina gli intima di rimanere a casa perch\u00e9 ormai \u00e8 tardi, e che se si azzarda ad uscire, lei lo chiuder\u00e0 fuori. Inizia un vivace battibecco, che evidentemente \u00e8 gi\u00e0 avvenuto varie volte, ed in cui Serpina chiede al padrone di essere sposata, ma Uberto rifiuta recisamente (Duetto \"Lo conosco a quegli occhietti\" / \"Signorina v'ingannate\").\n\"Intermezzo 2D\"\n\"Stessa Anticamera\"\nSerpina cerca di attirare l'attenzione di Uberto, rivelandogli che anche lei ha trovato un marito e che si tratta di un soldato chiamato Capitan Tempesta. Uberto, dolorosamente colpito dalla notizia, cerca di non farlo notare deridendo la serva ma sa che sentir\u00e0 la sua mancanza. Serpina, rendendosi conto di essere vicina alla vittoria, d\u00e0 la stoccata finale, usando la carta della piet\u00e0, dicendogli di non dimenticarsi di lei e di perdonarla se a volte \u00e8 stata impertinente (\"A Serpina penserete\"). Serpina chiede quindi ad Uberto se vuol conoscere il suo sposo, ed egli accetta a malincuore; Serpina esce fingendo di andare a chiamare il promesso sposo.\nUberto rimasto solo si interroga e pur rendendosi conto di essere innamorato della sua serva, sa che i rigidi canoni dell'epoca rendono impensabile che un nobile possa prendere in moglie la propria serva (\"Son imbrogliato io gi\u00e0\").\nI suoi pensieri sono interrotti dall'arrivo di Serpina in compagnia di Vespone/Capitan Tempesta. Uberto \u00e8 al tempo stesso esterrefatto e geloso. Il Capitano, che non parla per non farsi riconoscere, per bocca di Serpina ingiunge ad Uberto di pagarle una dote di 4.000 scudi oppure il matrimonio non avverr\u00e0 e sar\u00e0 invece Uberto a doverla maritare. Alle rimostranze di quest'ultimo, il militare minaccia di ricorrere alle maniere forti, al che Uberto cede e dichiara di accettare Serpina come moglie.\nVespone si toglie il travestimento ma il padrone, in realt\u00e0 felice di come si siano messi i fatti, lo perdona e l'opera finisce con la frase che \u00e8 la chiave di volta di tutta la vicenda: \"E di serva divenni io gi\u00e0 padrona\".\nStruttura dell'opera.\nAtto secondo.\nNel corso del Settecento divenne consuetudine sostituire \"Contento tu sarai\", con il Duetto \"Per te ho io nel core\", che Pergolesi scrisse nel 1735 per l'opera \"Il Flaminio\".\nCinema.\nEsistono tre film ispirati a \"La serva padrona\": il primo \u00e8 stato girato in Italia nel 1934 da Giorgio Mannini, il secondo \u00e8 una produzione Rai del 1962 con Anna Moffo e Paolo Montarsolo, mentre nel 1998 la regista Carla Camurati ha realizzato il primo lungometraggio brasiliano tratto da una composizione lirica basandosi appunto sull'intermezzo di Pergolesi (l'anno precedente aveva curato la regia teatrale del medesimo)."}
{"id": "508490", "revid": "4711", "url": "https://it.wikipedia.org/wiki?curid=508490", "title": "Seconda guerra cino-giapponese", "text": ""}
{"id": "508491", "revid": "4711", "url": "https://it.wikipedia.org/wiki?curid=508491", "title": "Seconda guerra Cino-Giapponese", "text": ""}
{"id": "508492", "revid": "4711", "url": "https://it.wikipedia.org/wiki?curid=508492", "title": "Guerra Cino-Giapponese (1937-1945)", "text": ""}
{"id": "508499", "revid": "4711", "url": "https://it.wikipedia.org/wiki?curid=508499", "title": "Guerra cino-giapponese", "text": ""}
{"id": "508500", "revid": "486946", "url": "https://it.wikipedia.org/wiki?curid=508500", "title": "San Ludovico da Tolosa", "text": ""}
{"id": "508501", "revid": "128346", "url": "https://it.wikipedia.org/wiki?curid=508501", "title": "Lievito di pasta acida", "text": ""}
{"id": "508503", "revid": "599013", "url": "https://it.wikipedia.org/wiki?curid=508503", "title": "Guerra sino-giapponese", "text": "Due sono le guerre che prendono il nome di Guerra sino-giapponese e che hanno visto contrapporsi Cina e Giappone:"}
{"id": "508505", "revid": "4711", "url": "https://it.wikipedia.org/wiki?curid=508505", "title": "Seconda guerra Sino-Giapponese", "text": ""}
{"id": "508507", "revid": "899609", "url": "https://it.wikipedia.org/wiki?curid=508507", "title": "Maestro di Avila", "text": "L'anonimo artista, riprendendo alcuni temi iconografici d'origine fiamminga, tende ad accentuare l'espressione realistica delle figure.\nAl maestro sono da assegnare: tre \"Scene della vita della Vergine\" (El Barco de \u00c1vila), il \"Retablo di San Vincenzo\" (Avila) ed il \"Trittico della Nativit\u00e0\" (Madrid, Museo L\u00e1zaro Galdiano), gi\u00e0 nel convento di Avila. Tra i discepoli dell'anonimo si segnalano: il Maestro di Geria, il Maestro dei Garofani e il Primo Maestro di Avila. Come identificazione \u00e8 stata proposta tal Garcia del Barco, pittore citato ad Avila in numerosi documenti tra il 1465 e il 1473."}
{"id": "508508", "revid": "287204", "url": "https://it.wikipedia.org/wiki?curid=508508", "title": "Maestro di Arguis", "text": "Attivit\u00e0.\nL'anonimo artista, esponente insieme a Juan de Lev\u00ed e Bonanat Zaortiga del gotico internazionale aragonese, deve il suo nome al \"Retablo di san Michele\" (1440 circa, Madrid, Museo del Prado), gi\u00e0 sull'altare maggiore della chiesa di Arguis. \nNella tavola, raffigurante la \"Vittoria di san Michele sull'Anticristo\", la composizione dominata \u00e8 dalla figura dell'Anticristo infilzato dalla lancia dell'arcangelo, mentre sta per cadere sul podio da cui aveva pronunciato false profezie. Tra la folla, che assiste alla scena, sono re, nobili e religiosi, mentre ai piedi del podio sono un triregno e uno scettro spezzato, simboli rispettivamente del credito raggiunto dall'Anticristo come nuovo Messia, che del potere conquistato e ora perduto.\nAll'artista sono state attribuite altre due opere, entrambe dedicate a sant'Anna e rispettivamente conservate nella Collezione Junyer di Barcellona e nella chiesa collegiata di Alquezar, quest'ultima un piccolo trittico di gusto pi\u00f9 arcaico. "}
{"id": "508509", "revid": "1783371", "url": "https://it.wikipedia.org/wiki?curid=508509", "title": "Tango (provincia)", "text": "Tango, propriamente , fu una provincia del Giappone, nell'area che \u00e8 ora la parte settentrionale della prefettura di Kyoto, di fronte al mare del Giappone. Tango confinava con le province di Tajima, Tamba e Wakasa.\nIn periodi diversi sia Maizuru che Miyazu furono le capitali della provincia di Tango."}
{"id": "508510", "revid": "486946", "url": "https://it.wikipedia.org/wiki?curid=508510", "title": "Garcia del Barco", "text": ""}
{"id": "508512", "revid": "339392", "url": "https://it.wikipedia.org/wiki?curid=508512", "title": "La Serva Padrona", "text": ""}
{"id": "508518", "revid": "767487", "url": "https://it.wikipedia.org/wiki?curid=508518", "title": "Gang Starr", "text": "I Gang Starr sono stati un duo hip hop statunitense di New York, composto da Guru (MC) e Premier (DJ).\nDurante la loro carriera hanno dato diversi contributi all'hip hop di New York. L'intero catalogo musicale dei Gang Starr, specialmente \"Step in the Arena\" (1991), \"Daily Operation\" (1992), \"Hard to Earn\" (1994) e \"Moment of Truth\" (1998), \u00e8 fortemente apprezzato sia dai critici che dagli amanti dell'hip hop. Il loro pezzo \"Jazz Thing\", presente nella colonna sonora del film di Spike Lee \"Mo' Better Blues\", ha dato impulso alla costituzione del genere jazz rap, anche se essi stessi considerano il loro suono solamente hardcore hip hop.\nStoria del gruppo.\nIl duo \u00e8 stato fondato nel 1986 da Guru, DJ 1,2 B Down, Mike Dee e da vari altri beatmaker come Donald D, J.V. Johnson o DJ Mark The 45 King. Tra il 1987 ed il 1988 pubblicarono tre singoli su vinile per la leggendaria Wild Pitch Records, e nel 1989 Guru e DJ Premier (che lavorava sotto il nome di Waxmaster C) si incontrarono per la prima volta. Nello stesso anno pubblicarono il loro primo singolo \"Words I Manifest\" ed iniziarono a lavorare assieme per una serie di 6 album, 2 CD di \"greatest hits\" e numerosi tra singoli e contributi a colonne sonore.\nGuru e DJ Premier frequentano entrambi il college: Guru, nato e cresciuto a Boston, frequenta l'istituto Morehouse, dove si diploma in economia. Premier, di Brooklyn, studia informatica alla Prairie View University, in Texas. Nel 1989 pubblicano l'album \"No More Mr. Nice Guy\". All'inizio degli anni 1990 escono \"Step in the Arena\" e \"Daily Operation\" che danno una spinta al genere e aumentano la notoriet\u00e0 del gruppo. I Gang Starr diventano stimati nell'underground, manifestando il loro pensiero musicale disinteressandosi di suoni e rime adatte al mainstream musicale, producendo brani che diventano classici come \"Just to Get a Rep\", \"Step in the Arena\", \"Take It Personal\" e \"Soliloquy of Chaos\".\nPremier diventa rapidamente uno dei produttori pi\u00f9 richiesti di New York, e lavora con grandissimi artisti del periodo: The Notorious B.I.G., Nas, Jay-Z, KRS-One e Jeru the Damaja. Guru collabora con artisti come Roy Ayers, Donald Byrd, N'Dea Davenport ed altri per il suo album di debutto come solista, \"Guru's Jazzmatazz Vol. 1\", primo album di una serie con influenze blues e jazz. Avviate carriere soliste, il progetto Gang Starr diviene qualcosa di secondario per Guru e Premier. Nel 1994 i due pubblicano \"Hard To Earn\" che conferma la popolarit\u00e0 e la \"street-credibility\", nonostante l'ostinazione ad un sound anticommerciale, come sottolineato dall'ironico singolo \"Mass Appeal\".\nQuattro anni dopo i Gang Starr tornano con \"Moment Of Truth\" (1998) da cui vengono estratti pezzi di rilievo come \"You Know My Steez\", e trascinato da brani come \"The Rep Grows Bigga\", \"Above the Clouds\" con Inspectah Deck del Wu-Tang Clan, \"Royalty\" con K-Ci &amp; JoJo, \"Betrayal\" con Scarface, \"JFK to LAX\", \"Make 'Em Pay\" con Krumbsnatcha e \"The Set-Up\" con Hannibal. Un anno dopo \u00e8 la volta di \"Full Clip\", un doppio album, edito in occasione del decimo compleanno del gruppo. Nel 2003 infine esce \"The Ownerz\", molto apprezzato e ricco di collaborazioni come con Jadakiss, Fat Joe, M.O.P., Snoop Dogg, l'LP trova i Gang Starr rivisti nel linguaggio ma con lo stesso gusto underground degli anni '90. I singoli sono \"Rite When You Stand\", \"Sabotage\" e \"Skills\".\nI Gang Starr hanno anche partecipato alla colonna sonora del film \"8 Mile\" con il brano \"Battle\".\nA partire dal 2003, anche in base ad interviste rilasciate in particolare da Guru nel 2005 e nel 2006, il gruppo si poteva ritenere sciolto, o quantomeno, secondo le parole di Premier in un'altra intervista, \"in lunga pausa\", da cui non \u00e8 mai uscito, fino alla morte di Guru, il 19 aprile 2010.\nLa Morte di Guru.\nNel febbraio 2010 Guru, malato da tempo, entr\u00f2 in coma e mor\u00ec il 19 aprile 2010.\nSolar, un collaboratore di lunga data dell'artista, dichiar\u00f2 che Guru scelse di non rendere pubblica la diagnosi di mieloma eseguita nel 2009. Secondo un comunicato diffuso dalla sua societ\u00e0 di pubbliche relazioni alla sua morte, Guru sembrava aver litigato con DJ Premier sette anni prima della sua morte, affermando: \"Desidero che il mio ex-DJ non abbia niente a che fare con il mio nome, la mia immagine, in eventi, ricordi, ecc.\".\nLa validit\u00e0 della dichiarazione \u00e8 stata poi messa in discussione dalla famiglia di Guru e da molti dei suoi conoscenti all'interno della cultura hip-hop."}
{"id": "508519", "revid": "228587", "url": "https://it.wikipedia.org/wiki?curid=508519", "title": "Camera apostolica", "text": "La Camera apostolica (\"Camera Domini Papae\") \u00e8 il dicastero della Curia romana che amministra i beni della Sede apostolica in periodo di sede vacante. \u00c8 composta dal cardinale camerlengo e dal vicecamerlengo.\nPer diversi secoli \u00e8 stato l'organo finanziario del sistema amministrativo pontificio; era parimenti importante sia nel governo degli Stati della Chiesa che nell'amministrazione della giustizia.\nLa Camera apostolica \u00e8 un organismo diverso dalla tesoreria della camera del sacro collegio, presieduto dal cardinale \"camerlengo del sacro collegio dei cardinali\" (\"Camerarius Sacri Collegii Cardinalium\"). Essa aveva l'incombenza dei redditi comuni del collegio cardinalizio, ed appare fra le istituzioni curiali nate dopo la fine del XIII secolo, ma ha cessato di esistere da molto tempo.\nFunzioni della Camera apostolica e dei suoi componenti.\nDall'unit\u00e0 d'Italia, quando la Chiesa ha perso il suo potere temporale, i proventi della tesoreria pontificia derivano principalmente dall'Obolo di San Pietro e dalle altre elemosine dei fedeli, pertanto la Camera, come organo finanziario, non ha pi\u00f9 alcuna funzione pratica. I personaggi che la formano ricoprono, in realt\u00e0, degli incarichi quasi onorifici.\nFra i doveri principali del cardinale camerlengo rientra quello di reggere la Santa Sede tra la morte di un pontefice e l'elezione del successivo. In questo periodo viene investito di parte dell'autorit\u00e0 papale.\nIl vicecamerlengo, uno dei prelati pi\u00f9 importanti della Curia romana, era, fino al 1870, governatore di Roma, ed era preposto al mantenimento della pace e dell'ordine in citt\u00e0; oggi, durante la Sede vacante \u00e8 l'autorit\u00e0 pi\u00f9 importante tra i cardinali; a lui \u00e8 affidata la sorveglianza del conclave, a cui nessuno \u00e8 ammesso senza il suo permesso.\nL\"'auditor camerae\", anch'esso uno dei prelati pi\u00f9 importanti, era, in passato, il giudice supremo in materia di amministrazione finanziaria della Curia. Prima del 1870 presiedeva la corte suprema, a cui il papa faceva riferimento per le decisioni pi\u00f9 importanti.\nIl tesoriere generale aveva il controllo finanziario sull'intero reddito prodotto dai possedimenti temporali della Chiesa, cos\u00ec come sul resto dei tributi che si accumulavano nella tesoreria papale.\nSebbene in passato il loro numero fosse variabile, fino alla soppressione nel 2020, il collegio dei chierici della Camera apostolica era composto da sette membri. I membri del collegio, che sono scelti fra i pi\u00f9 alti prelati della Curia, non avevano solamente la gestione delle propriet\u00e0 e dei redditi della Santa Sede, ma venivano consultati collegialmente su tutte le questioni amministrative e svolgevano la funzione di corte suprema per tutte le dispute che interessavano l'amministrazione pontificia.\nQuando papa Pio IX, dopo l'insediamento dei vari ministeri divise tra loro i doveri amministrativi, assegn\u00f2 a ciascun chierico della Camera la presidenza di una sezione del dipartimento della finanza. Quattro di loro, inoltre, erano membri della commissione di controllo sui conti della Camera.\nQuando il papa appare in pubblico nelle occasioni solenni, i membri della Camera hanno dei posti ben precisi nei cortei papali e nei concistori pubblici. Alla morte del pontefice prendono possesso dei palazzi apostolici, sono addetti a stilare gli inventari, e dirigono la politica interna ed estera durante la Sede vacante. Durante il conclave si occupano di tutti i bisogni dei cardinali. A parte queste incombenze, i chierici della Camera sono, solitamente, professori e canonici, con incarichi ecclesiastici regolari.\nI cavalieri del pontificio Ordine Piano sono per privilegio ufficiali della Camera apostolica.\nStoria.\nAnche se la Camera apostolica ed i prelati che la formano oggi hanno perso la maggior parte delle loro prerogative originali, questo organo era uno dei pi\u00f9 importanti della Curia romana. Il carattere ed i metodi amministrativi si sono evoluti sia per il naturale sviluppo economico generale, sia per le vicende interne ai territori del \"Patrimonium Petri\" e all'amministrazione centrale della Curia.\nLa parola latina per indicare il tesoriere di un libero comune \u00e8 \"camerarius\". Il termine venne adottato dalla Santa Sede nell'XI secolo. Il \"Camerarius domini papae\" era responsabile della gestione finanziaria della Santa Sede. In quel primo periodo i redditi della tesoreria provenivano principalmente da rendite di vari generi o da gabelle e tributi riscossi nei territori soggetti al papa, e dalle chiese e monasteri che dipendevano direttamente dalla Chiesa di Roma. In volgare italiano si diffuse successivamente il termine \"camerlengo\", che fin\u00ec per prevalere.\nNel 1192, il camerlengo dell'epoca, Cencio (poi papa Onorio III, 1216-1227) redasse un inventario di tutte le fonti di reddito pontificio, noto come il \"Liber Censuum Romanae Ecclesiae\". Gli elenchi precedenti risalivano a Gelasio I (492-496) e a Gregorio I (590-604), ed erano basati sulla lista delle entrate che affluivano dai \"Patrimonia\", ovvero dai beni immobili (tra cui i latifondi) di propriet\u00e0 della Santa Sede.\nNel XIII secolo la Camera apostolica entr\u00f2 in una nuova fase di sviluppo. A partire da allora, le autorit\u00e0 episcopali (vescovi o abati), per ottenere la propria conferma, dovettero versare alla Camera apostolica una somma corrispondente ai proventi (diocesani o abbaziali) di un anno solare. Inoltre, la raccolta delle tasse sulle crociate, effettuata regolarmente dopo Innocenzo III (1198-1216), aument\u00f2 le incombenze della tesoreria pontificia, alla quale fu commissionata la raccolta e la ridistribuzione di questi proventi. Le funzioni relative alla raccolta delle entrate, alla custodia del tesoro e ai pagamenti, erano di pertinenza del \"thesaurarius\". Inoltre, nello stesso XIII secolo, , in un processo influenzato proprio dall'amministrazione papale. I \"servitia communia\" di vescovi ed abati furono definiti secondo somme fisse. Il reddito che affluiva regolarmente alla Curia dalle varie tasse divenne molto elevato. A questi tributi bisogna aggiungere le decime (specialmente quelle ricevute durante i pontificati di Clemente V e Giovanni XXII), i sussidi straordinari, imposti sin dalla fine del XIII secolo, le rendite, nonch\u00e9 altri redditi. Le competenze della Camera apostolica furono cos\u00ec continuamente incrementate. Da quel momento in poi, per la raccolta di tutti i proventi, la Camera impieg\u00f2 un gran numero di agenti riscossori, noti come \"collectores\".\nSuccessivamente l'importanza di questo organismo finanziario divenne sempre pi\u00f9 marcata. Le pi\u00f9 alte cariche dirigenziali erano sempre il camerlengo (\"camerarius\") ed il tesoriere (\"thesaurarius\"), il primo sempre cardinale, l'altro spesso un vescovo (anche se le rispettive competenze non furono ben definite). Stretto collaboratore del tesoriere era il commissario, che aveva il compito d'istruire le azioni in sede civile atte recuperare le imposte sui redditi nascosti al fisco pontificio. Al commissario spettava anche l'amministrazione degli archivi camerali.\nEsistevano poi i chierici della Camera (\"clerici Camerae\"), in principio tre o quattro, che in seguito aumentarono fino a dieci. Il camerlengo, il tesoriere e il commissario, insieme ai chierici della Camera, potevano costituirsi in un tribunale speciale detto della \"piena Camera\". Al loro servizio vi era un certo numero di funzionari: notai, scrivani e messaggeri. Completava l'organico della Camera apostolica l\"auditor camerae\", un prelato posto a capo di un tribunale che, di fatto, era svincolato dalla Camera stessa.\nIl primo documento pontificio nel quale sono organicamente delineate le attribuzioni del tesoriere generale \u00e8 la bolla di Sisto V \"In conferendis precipuis\", pubblicata il 23 gennaio 1590. Posto inizialmente alle dipendenze del cardinale camerlengo, negli anni successivi il tesoriere acquista o perde autonomia rispetto al camerlengo a seconda del prestigio e del favore di cui gode personalmente dinanzi al pontefice.\nNel 1742 Benedetto XIV, su richiesta del camerlengo, fissa lo spartiacque tra le competenze delle due magistrature camerali, confermando al tesoriere generale i poteri gi\u00e0 concessi dai predecessori nonch\u00e9 la competenza generale in campo finanziario e conservando al camerlengo la competenza esclusiva in materia di poste, nomina di consoli pontifici, infeudazione e concessione di beni giurisdizionali, mercati e fiere.\nNel 1746 il pontefice intervenne nuovamente sulla materia: riordin\u00f2 i vari rami della Camera apostolica in un unico dicastero, la computisteria generale, incaricata di redigere con criteri unitari il bilancio della Camera. Il dicastero rispondeva unicamente al pontefice e al tesoriere.\nDopo la Restaurazione (1815) il tesorierato ebbe il ruolo di centro dell'amministrazione generale di tutte le rendite e i beni dello Stato.\nCon il \"motu proprio\" di papa Pio IX del 12 giugno 1847 il tesoriere fu privato delle funzioni giudiziarie. Fu l'ultima riforma della carica prima dell'istituzione dei ministeri. Nel marzo 1848 l'incarico di tesoriere mut\u00f2 in quello di ministro delle Finanze.\nFino alla seconda met\u00e0 del XVIII secolo il camerlengo, come vertice della Camera apostolica, rappresent\u00f2 la massima autorit\u00e0 in campo economico ed amministrativo dello Stato Pontificio. L'eccessiva ampiezza delle attribuzioni, i conflitti d'autorit\u00e0 con gli altri dicasteri e la necessit\u00e0 di adeguare l'organizzazione amministrativa dello Stato a sistemi pi\u00f9 efficienti furono le motivazioni che indussero i papi a diminuire gradualmente le competenze del camerlengo. Alla met\u00e0 del XIX secolo la carica era rimasta quasi completamente di facciata. La stessa Camera apostolica fu trasformata nel \u00abMinistero del Commercio, Belle arti, Agricoltura e Industria\u00bb, affidato ad un laico. La Camera apostolica sopravvisse, a livello nominativo, nella figura del camerlengo.\nNel 1870, anno della fine del potere temporale della Chiesa, la Camera apostolica cess\u00f2 quasi del tutto di esercitare un'effettiva influenza sull'amministrazione pontificia. Nonostante rimanesse un \"organo in potenza\" il dicastero continu\u00f2 ad esistere anche dopo la presa di Roma e, sopravvivendo ad alcuni tentativi di soppressione, rimane funzionante ancora oggi seppure con ridotte funzioni e figure.\nCon il \"motu proprio Pontificalis Domus\" di papa Paolo VI sono scomparse alcune cariche di chierici della Camera e di prelati di fiocchetto.\nIl 1\u00ba marzo 2013 la Camera apostolica si \u00e8 riunita al completo a seguito della rinuncia al ministero petrino di papa Benedetto XVI. \u00c8 risultata cos\u00ec composta: il cardinale camerlengo Tarcisio Bertone, il vicecamerlengo Pier Luigi Celata, l'uditore generale Giuseppe Sciacca e dal collegio dei prelati chierici di camera formato da mons. Assunto Scotti, mons. Paolo Luca Braida, rev.do Philip James Whitmore, rev.do Winfried K\u00f6nig, mons. Osvaldo Neves de Almeida, mons. Krzysztof J\u00f3zef Nykiel, mons. Lucio Bonora e mons. Antonio Lazzaro e dal notaro di camera dott. Antonio Di Iorio.\nL'Annuario pontificio del 2020 non riporta pi\u00f9 la carica di uditore generale n\u00e9 il collegio dei prelati chierici di camera."}
{"id": "508521", "revid": "110157", "url": "https://it.wikipedia.org/wiki?curid=508521", "title": "Opera Nazionale Combattenti", "text": "L'Opera Nazionale Combattenti (ONC) era un ente assistenziale fondato durante la prima guerra mondiale, a opera dell'allora ministro del Tesoro Francesco Saverio Nitti e di Alberto Beneduce. Fu sciolto nel 1977.\nStoria.\nLa fondazione.\nL'ente, costituito all'indomani della sconfitta di Caporetto, con il decreto n. 1970 del 10 dicembre 1917, che istituiva anche l'Opera Nazionale Invalidi di Guerra, percorre il primo conflitto mondiale inizialmente con il motto \"terra ai contadini\" al termine del quale diventa \"terra ai reduci\" e dopo violente assegnazioni abusive di terreni in seguito convalidate (avvenute nel centro sud in conflitto con i latifondisti assenteisti), viene approvato il 16 gennaio 1919. L'ONC si proponeva compiti organizzativi e formativi verso i reduci, e varie iniziative nel campo delle bonifiche agrarie e della assistenza finanziaria nell'opera di reinserimento dei reduci nel mondo del lavoro, riguardava anche l'erogazione di mutui e assicurazioni a condizioni vantaggiose agli ex-combattenti della grande guerra. L'Istituto che pensa il primo presidente Beneduce era a favore di una profonda innovazione agro-industriale che come al nord doveva essere consorziale e indipendente e dal 1922 in poi dovr\u00e0 invece scontrarsi con la frammentazione d'auto-consumo rurale di ideologia conservatrice-corporativa.\nNel 1919 l'ONC fu suddivisa in tre sezioni: mentre quella sociale proseguiva l'attivit\u00e0 assistenziale e quella finanziaria garantiva l'accesso al credito degli ex combattenti, la sezione agraria assumeva l'importante funzione di coordinare un'attivit\u00e0 di esproprio di terre e di loro colonizzazione da parte degli ex combattenti.\nLa direzione di Angelo Sansone, moderata e democratica tra le diverse componenti politiche che la formavano era orientata ad un approccio di riforma radicale del latifondo;.\nSotto il Fascismo.\nL'ente con il regime fascista pass\u00f2 attraverso due riforme del suo statuto, nel 1923 e nel settembre 1926 che la integrarono, rafforzando il processo di trasformazione dell'Opera in ente economico.\nVi fu infatti la \" l'attribuzione all'Opera nazionale combattenti (R.D.L.. 1606/1926) dei compiti di trasformazione fondiaria e d'incremento della piccola e media propriet\u00e0\".\nQuesta riforma, effettuata quando il partito fascista aveva consolidato il potere, diede nuovo impulso alle sue attivit\u00e0 di propaganda, orientandole verso lo sviluppo dell'agricoltura a scapito di quello finanziario e sociale, attraverso la nomina di Angelo Manaresi alla direzione dell'ente, da parte dello stesso Mussolini nel marzo 1926. Il 15 settembre 1929, alle dimissioni del presidente uscente Angelo Manaresi, in qualit\u00e0 di commissario del Governo dell'Opera Nazionale Combattenti fu posto a capo Valentino Orsolini Cencelli.\nLa bonifica dell'Agro Pontino.\nNel 1928, a partire dall'Agro Pontino (140.000 su 180.000 ettari totali) vanto del Regime Fascista, l'attivit\u00e0 dell'ente fu rilevante durante le Bonifiche agrarie del periodo fascista, con lo Stato che cedette all'ente i terreni bonificati, e lo fece socio di maggioranza dei due consorzi di bonifica.\nIl 15 settembre 1929 venne nominato, alle dimissioni del Presidente uscente Angelo Manaresi, come commissario del governo Valentino Orsolini Cencelli (1929-1935) l'Opera raggiunse pienamente i suoi scopi, divenendo uno dei migliori strumenti di attuazione della politica economica del fascismo, con la valorizzazione, tramite una pratica agricola corretta, delle terre incolte e la bonifica delle vaste regioni paludose che ancora caratterizzavano il panorama italiano. In tale contesto l'ONC divenne strumento di primo piano della politica di ruralizzazione avviata dal regime. \nA Orsolini Cencelli, nel 1935, successe Araldo di Crollalanza (fino al marzo 1943) mentre l'attivit\u00e0 dell'ente si allarg\u00f2 ad altre aree italiane, in particolare in Sardegna e Puglia, seguito da Cesare Pileri.\nNella RSI fu commissario Luigi Russo.\nScioglimento.\nNel secondo dopoguerra, l'ONC benefici\u00f2 della gestione di vasti comprensori agricoli grazie alla riforma agraria del 1950.\nL'ente venne soppresso con il decreto n. 616 del 1977."}
{"id": "508522", "revid": "1305772", "url": "https://it.wikipedia.org/wiki?curid=508522", "title": "Provincia del Capo Settentrionale", "text": "La provincia del Capo Settentrionale (Northern Cape in inglese) \u00e8 una vasta ma scarsamente abitata provincia del Sudafrica. Ha capoluogo Kimberley.\nComuni e distretti.\nLa provincia di Northern Cape \u00e8 suddivisa in 5 \"District Management Areas\" (DMAs) con codici NCDMA06, NCDMA07, NCDMA08, NCDMA09, NCDMACB1 e 5 distretti municipali, a loro volta sono suddivisi in 27 municipalit\u00e0 locali."}
{"id": "508526", "revid": "1783371", "url": "https://it.wikipedia.org/wiki?curid=508526", "title": "Su\u014d (provincia)", "text": "Suo formalmente scritta come fu una provincia del Giappone nell'area che \u00e8 ora la parte orientale della prefettura di Yamaguchi. Suo confinava con le province di Aki, Iwami e Nagato.\nL'antica capitale di Suo era Hofu.\nSuo fu governata per gran parte del periodo Muromachi dal clan Ouchi, che costru\u00ec un castello a Yamaguchi; nel periodo Sengoku fu conquistata dal clan Mori che la govern\u00f2 a distanza per la maggior parte del periodo Edo."}
{"id": "508528", "revid": "63767", "url": "https://it.wikipedia.org/wiki?curid=508528", "title": "Rai Alto Adige", "text": "La Rai Alto Adige \u00e8 la struttura in lingua italiana della sede Rai di Bolzano e trasmette su tutto il territorio dell'Alto Adige e del Trentino i suoi programmi televisivi e radiofonici.\nStoria.\nLa Sede di Bolzano esiste dal 1928 e dal 1960, in concomitanza della costruzione della nuova sede, realizza anche programmi televisivi. La Sede di Bolzano inizia a trasmettere programmi televisivi locali solamente con la realizzazione della Rete 3 (ora Rai 3) che lancia i notiziari regionali. Oltre alla normale programmazione standard, la Sede di Bolzano trasmette, in alternanza con Trento, un'ora di trasmissioni locali la domenica mattina. Diversamente dal Sender Bozen e dalla TV Ladina, la Sede di Bolzano trasmette sulle frequenze di Rai Tre nazionale e la domenica mattina la programmazione regionale copre quella nazionale. La maggioranza dei suoi programmi sono dunque di stampo giornalistico e a cura della redazione giornalistica della TGR.\nDal 2013 la struttura italofona assume il nome di Rai Alto Adige e tutte le trasmissioni (compreso il TGR) vengono convertite al formato d'immagine .\nLoghi.\nBolzano e Trento.\nLa Sede di Bolzano, seppure indipendente da una struttura regionale superiore, deve condividere i propri spazi con la sede RAI di Trento e ci\u00f2 non sempre senza problemi. Un caso particolare \u00e8 la messa in onda del TG Regione, che nelle edizioni delle 14:00 e delle 19:35 viene trasmesso da entrambi gli studi, che si alternano le notizie. Molta gente pensa ancora che i due conduttori si trovino nello stesso studio televisivo. Le edizioni notturne vengono trasmesse in autonomia provinciale per consentire la diffusione di tutte le notizie che interessano l'una o l'altra provincia. Pi\u00f9 volte la Sede di Bolzano ha chiesto il distacco completo delle due sedi, creando in questo modo un telegiornale regionale dell'Alto Adige, ma questo progetto \u00e8 sempre stato ostacolato sia da Trento che dalla direzione centrale della TGR, soprattutto con l'arrivo di Angela Buttiglione, che anzi, avrebbe tentato di regionalizzare le due sedi. La Sede di Bolzano per\u00f2 non pu\u00f2 agire al meglio dovendo condividere il proprio spazio con Trento e ci\u00f2 lede soprattutto alla RAI altoatesina: mentre in Trentino il telegiornale fa buoni ascolti, sia perch\u00e9 non ha una concorrenza diretta (le emittenti private trasmettono i loro notiziari alle 19:00) e sia perch\u00e9 i trentini sono interessati alle notizie che provengono dall'Alto Adige, a Bolzano si deve fare i conti con la tv privata di Video 33 che trasmette alla stessa ora e solo notizie da Bolzano e provincia. Oltre a ci\u00f2 si aggiunge il problema della scarsit\u00e0 di spazio totale di trasmissione regionale: un'ora in pi\u00f9 a settimana rispetto alle altre regioni. Lo stesso presidente della Provincia autonoma di Bolzano, Luis Durnwalder, ha osservato che le ore riservate alla Sede di Bolzano siano poche e in orari poco accessibili. Nel corso del 2007 sono state riportate, da un quotidiano locale, voci che prevederebbero uno \"sdoppiamento\" nella trasmissione ed un notiziario regionale esclusivamente altoatesino, in seguito ad un cambiamento di posizione da parte di Trento .\nSuddivisione dello spazio fra le sedi di Bolzano e di Trento.\nAl contrario delle altre regioni, che contano una sola sede regionale, per consentire una equa suddivisione del tempo di trasmissione, nelle due province autonome di Bolzano e di Trento \u00e8 prevista una singolare suddivisione dei tempi e degli spazi. Per una settimana l'apertura e la chiusura di tutte le trasmissioni informative avvengono da Bolzano e quella successiva da Trento.\nDirezione.\nDirettore dell'intera sede regionale Rai di Bolzano per il 2016 \u00e8 Vittorio Longati, che coordina la programmazione in lingua italiana. Il caporedattore del TGR dell'Alto Adige \u00e8 Roberto Vivarelli.\nTelevisione.\nProgramma.\nIl programma televisivo della RAI-Sede di Bolzano \u00e8 in gran parte analogo a quello delle altre regioni. L'informazione \u00e8 garantita quotidianamente da tre edizioni della TGR (14:00, 19:35, tra le 22:45 e le 23:45) con le prime due dagli studi di Bolzano e Trento e la terza irradiata solamente nel territorio altoatesino da Bolzano. Il sabato alle 12:25, nella stagione televisiva invernale (da ottobre a maggio), viene trasmessa la TGR Settimanale con servizi dalle due sedi di Bolzano e Trento. Le trasmissioni non realizzate dalla redazione giornalistica vengono trasmesse la domenica mattina nella fascia 09:45-10:45 in modo alternato da Bolzano e Trento. Nelle domeniche di trasmissioni da Bolzano vengono proposte due emissioni all'interno del programma chiamato \u201cPasspart\u00f9 \u2013 l'Alto Adige in tiv\u00f9\u201d. Alcune sono le versioni in lingua italiana di magazine o programmi culturali trasmessi dal Sender Bozen. In occasione di avvenimenti sportivi di domenica mattina la programmazione regionale non va in onda. In caso di appuntamenti elettorali, la Sede di Bolzano trasmette tribune politiche e commenti ai risultati in autonomia provinciale.\nPubblicit\u00e0.\nLa Sede di Bolzano non trasmette pubblicit\u00e0, a parte il meteo che viene preceduto da uno sponsor.\nTeletext.\nIl televideo regionale dell'Alto Adige copre la sola Provincia Autonoma di Bolzano appositamente per servire in modo adeguato anche il gruppo linguistico tedesco. Il televideo regionale dell'Alto Adige \u00e8 disponibile anche su internet.\nTrasmissioni importanti.\nNotizie:\nMagazine:\nCoproduzioni e collaborazioni.\nLa RAI-Sede di Bolzano \u00e8 inserita all'interno del circuito delle televisioni regionali \u201cCircom Regional\u201d e concorre alla realizzazione di numerose coproduzioni come il magazine transfrontaliero della Mitteleuropa \u201cAlpe Adria\u201d insieme alle tv pubbliche di Slovenia, Croazia, Ungheria, Germania (Baviera), Austria e Svizzera, nonch\u00e9 Italia e viene trasmesso anche in Friuli-Venezia Giulia dalla sede RAI di Trieste. La RAI-Sede di Bolzano \u00e8 anche membro all'interno della RAI della Comunit\u00e0 radiotelevisiva italofona che riunisce le emittenti pubbliche radiotelevisive in lingua italiana (Italia, Svizzera, San Marino e Slovenia).\nConcorrenza.\nIl panorama televisivo altoatesino in lingua italiana \u00e8 piuttosto ricco a differenza di quello in lingua tedesca. Due emittenti trasmettono notiziari dedicati interamente all'Alto Adige: la bolzanina Video 33 e la regionale TCA con sede distaccata a Bolzano. Oltre a queste vi \u00e8 la trentina regionale RTTR che trasmette da Trento un notiziario con notizie dalla loro sede di Bolzano. La concorrenza diretta per la TGR della sera viene per\u00f2 soprattutto da Video 33, che trasmette un telegiornale di stampo scandalistico, dedicato alle sole notizie altoatesine, e che raccoglie telespettatori soprattutto dalla zona di Bolzano citt\u00e0, mentre la TGR ha pi\u00f9 successo in periferia.\nRadio.\nIl programma radiofonico della RAI-Sede di Bolzano trasmette i notiziari sia sulle frequenze di Radio 1 che su quelle locali della RAI, mentre i programmi di contenuto ricreativo, culturale o di servizio vengono trasmessi su Radio 2 e sulle frequenze locali. I giornali radio regionali vengono trasmessi alle 07:20 (10 minuti), 12:10 (17 minuti) e 18:45 (15 minuti). Di domenica vengono trasmesse due edizioni alle 12:40 (20 minuti) e alle 18:45 (15 minuti). I programmi regionali in lingua italiana vengono trasmessi alternativamente un giorno da Bolzano e un giorno da Trento e in orari pi\u00f9 accessibili rispetto a quelli televisivi (14:15-15:30 dal luned\u00ec al sabato e 14:00-14:30 la domenica), ci\u00f2 fa s\u00ec che gli ascolti siano maggiori. Solitamente la Sede di Bolzano trasmette programmi in diretta con intervento degli ascoltatori o comunque di maggiore attualit\u00e0, mentre la sede di Trento divide lo spazio in pi\u00f9 trasmissioni registrate.\nConcorrenza.\nIn Alto Adige esistono tre emittenti radiofoniche private in lingua italiana, tuttavia nessuna di queste crea concorrenza alla Sede di Bolzano, dato che la programmazione delle radio private \u00e8 differente rispetto a quella della radio pubblica.\nInternet.\nDal luglio 2006 la RAI di Bolzano ha una pagina web trilingue. Oltre alla sede per il Friuli Venezia Giulia, al momento \u00e8 l'unica sede d'Italia a poter vantare un proprio sito. Sul sito della Sede \u00e8 possibile guardare o ascoltare le ultime edizioni dei notiziari nelle tre lingue provinciali, nonch\u00e9 ascoltare la radio live. Il sito \u00e8 stato totalmente rinnovato nell'agosto 2011.\nGiornalisti.\nNotiziari.\nAlla redazione del TG collaborano anche tecnici e giornalisti delle strutture tedesca e ladina."}
{"id": "508531", "revid": "70217", "url": "https://it.wikipedia.org/wiki?curid=508531", "title": "Chatting", "text": ""}
{"id": "508548", "revid": "124186524", "url": "https://it.wikipedia.org/wiki?curid=508548", "title": "Provincia del Nordovest (Sudafrica)", "text": "La provincia del Nordovest (in inglese North West Province) \u00e8 una provincia del Sudafrica.\nIl capoluogo \u00e8 Mahikeng, e la maggioranza dei cittadini parla lingua tswana, che \u00e8 anche la lingua del vicino Botswana.\nComuni e distretti.\nLa provincia del Nordovest \u00e8 suddivisa amministrativamente in 1 \"District Management Area\" (DMAs) con codice NWDMA37 e 4 municipalit\u00e0 distrettuali, a loro volta suddivisi in 21 municipalit\u00e0 locali.:"}
{"id": "508549", "revid": "1226", "url": "https://it.wikipedia.org/wiki?curid=508549", "title": "M. R. James", "text": "Biografia.\nMontague Rhodes James, figlio di un curato inglese, nacque a Goodnestone Parsonage nel 1862. James fin dall'infanzia svilupp\u00f2 una forte passione per le antichit\u00e0, in particolare per il mondo medievale, per i manoscritti e i libri antichi. Successivamente inizi\u00f2 i corsi a Eton per poi iscriversi al King's College di Cambridge; qui divenne assistente di archeologia classica al museo Fitzwilliam. Sempre nel King's College il James guadagn\u00f2 un importante incarico grazie alla sua opera \"L'Apocalisse di S. Pietro\", inerente la storia del cristianesimo. Intrapreso il \"cursus honorum\" nel suo college, M. R. James raggiunse l'apice della sua carriera nel 1905 quando ne divenne rettore.\nMor\u00ec nel suo paese nel giugno del 1936 all'et\u00e0 di 74 anni.\nOpere e stile.\nLa maggior parte dei suoi racconti vennero pubblicati in una serie di antologie: \"Ghost Stories of an Antiquary\" (1904), \"More Ghost Stories of an Antiquary\" (1911), \"A Thin Ghost and Others\" (1919), \"A Warning to the Curious and other Ghost Stories\" (1925). Secondo la tradizione britannica, molte di queste storie venivano lette la vigilia di Natale.\nDa citare anche il racconto lungo \"The Five Jars\" (I cinque vasi) e il racconto \"Wailing Well\" (Il pozzo del pianto). Anche se non si tratta di un testo narrativo, merita di essere citato anche l'appunto, o prefazione, intitolato \"Stories I have tried to write\" (\"I racconti che ho tentato di scrivere\").\nI racconti presentano molti elementi classici di questo tipo di storie: l'ambientazione in un piccolo villaggio di campagna o in un'antica universit\u00e0, un ingenuo studioso come protagonista, la scoperta di un antico manufatto che risveglia la furia dell'ignoto, una minaccia soprannaturale dalla tomba, atmosfere cimiteriali. Rhodes James perfezion\u00f2 inoltre alcune tecniche narrative del genere, come quell'assenza di descrizioni dettagliate nei punti cruciali che pi\u00f9 tardi Howard Phillips Lovecraft indicher\u00e0 come il modo migliore di scatenare l'orrore nel lettore. Generalmente, inoltre, il soprannaturale irrompe in vite descritte nella loro quotidianit\u00e0, sconvolgendole, caratteristica che tanto impression\u00f2 Clark Ashton Smith, che scrisse un saggio in elogio di James. Tra gli altri autori che furono influenzati da Rhodes James, ci sono John Bellairs, che gli rese pi\u00f9 volte omaggio riprendendo nelle proprie opere alcuni elementi delle sue storie, Stephen King in \"The Shining\", Ramsey Campbell in \"Ancient Images\", Stuart Neild in \"A Haunted Man\", Antony Oldknow, Reggie Oliver in \"The Sermons of Dr. Hodnet\" e Alan Noel Latimer Munby il quale in \"La mano di alabastro ed altri racconti spettrali\" dedic\u00f2 al James un distico in latino.\nNonostante sia ricordato soprattutto per la sua opera di narratore, il suo contributo di medievista fu enorme: catalog\u00f2 numerosi manoscritti della biblioteca di Cambridge e di Oxford; tra gli altri saggi, scrisse \"The Apocalypse in Art\" e \"New Testament Apocrypha\".\nElenco dei racconti.\nI 41 racconti di M.R. James sono i seguenti:\nAdattamenti.\nEsistono numerosi adattamenti televisivi e radiofonici dei racconti di fantasmi di Rhodes James: i due pi\u00f9 importanti adattamenti televisivi sono \"Whistle and I'll Come to You\" del 1968 e \"A Warning to the Curious\" del 1972, a cura del British Film Institute. Anche la BBC ha prodotto numerosi di questi adattamenti di cui l'ultimo nel dicembre 2005, dal titolo \"A View From a Hill\".\nUn paio di suoi racconti - \"La mezzatinta\" e \"La stanza numero 13\" - sono stati ripresi per due episodi della serie televisiva \"Il fascino dell'insolito\" della Rai tv nel 1980.\nTra gli adattamenti cinematografici, il pi\u00f9 importante \u00e8 forse stato \"La notte del demonio\" di Jacques Tourneur (1957), tratto da \"Casting the Runes\".\nLa prima versione teatrale di \"Casting The Runes\" \u00e8 stata messa in scena al Carriageworks Theatre di Leeds nel maggio 2006, a cura della Pandemonium Theatre Company.\nTraduzioni italiane.\nJames arriv\u00f2 all'attenzione del pubblico italiano nel 1960, quando fu pubblicata l'antologia \"Storie di fantasmi\" (Einaudi), curata da Fruttero &amp; Lucentini, che comprendeva i racconti \"The Treasure of Abbot Thomas\", \"Oh, Whistle, and I'll come to you, My Lad\" e \"Number 13\". Successivamente nel 1967 Bompiani pubblic\u00f2 poi l'antologia \"Cuori strappati\", con prefazione di Dino Buzzati; infine, nel 1984-86, Theoria pubblic\u00f2 la traduzione integrale dei racconti di James. Si ricordano anche gli scritti inediti pubblicati per i tipi Edizioni Sylvestre Bonnard nelle raccolte: \"Fantasmi in biblioteca\" e \"Racconti sinistri\", per la celebre collana \"Il piacere della lettura\". Nel 2010 la casa Coniglio Editore ha dato alle stampe il celebre \"Il tesoro dell'abate Thomas\" per la collana \"Racconti di fantasmi\"."}
{"id": "508586", "revid": "1543377", "url": "https://it.wikipedia.org/wiki?curid=508586", "title": "Distretto di Mat", "text": " \nIl distretto di Mat (in albanese: \"Rrethi i Matit\") era uno dei 36 distretti amministrativi dell'Albania. Faceva parte della prefettura di Dib\u00ebr e il capoluogo era la citt\u00e0 di Burrel.\nLa riforma amministrativa del 2015 ha suddiviso il territorio dell'ex-distretto in 2 comuni: Klos e Mat.\nGeografia antropica.\nSuddivisioni amministrative.\nIl distretto comprendeva 2 comuni urbani e 10 comuni rurali."}
{"id": "508595", "revid": "1829756", "url": "https://it.wikipedia.org/wiki?curid=508595", "title": "Rai Ladinia", "text": "La Rai Ladinia \u00e8 la struttura della sede Rai di Bolzano deputata a produrre e trasmette programmi radiotelevisivi in lingua ladina sul territorio dell'Alto Adige, della Val di Fassa e - tramite impianti privati - delle valli ladine di Cortina d'Ampezzo, Livinallongo del Col di Lana e Colle S. Lucia. Essa \u00e8, insieme alla RTR (emittente in romancio del gruppo SRG SSR), l'unica radiotelevisione pubblica al mondo a trasmettere in lingua retoromanza.\nStoria.\nLa prima trasmissione radiofonica in lingua ladina della sede Rai di Bolzano va in onda il 4 aprile 1946; la programmazione rimane sporadica ed episodica fino al 1958, quando viene stabilito un primo palinsesto, coprente sei giorni alla settimana. Le trasmissioni televisive iniziarono invece in via sperimentale nel 1976 per iniziativa dei giornalisti Carl Insam e Erwin Frenes.\nNel 1987 la programmazione radiotelevisiva viene demandata ad un'apposita struttura interna alla sede bolzanina, denominata \"Radio TV Ladina\", costituita a seguito di una convenzione tra la Rai e il Consiglio dei ministri con la missione di produrre programmi al servizio della minoranza linguistica ladina e al contempo evidenziarne l'esistenza anche agli occhi dei cittadini appartenenti alle altre etnie del territorio trentino-altoatesino. Sebbene tale convenzione riguardi solo le minoranze residenti all'interno delle province di Bolzano e Trento, anche le comunit\u00e0 ladine storiche di Cortina d'Ampezzo, Livinallongo del Col di Lana e Colle S.Lucia, unite fra loro nella \"Consulta Ladina\", si dimostrano interessate a fruire delle trasmissioni dell'emittente; le amministrazioni comunali installano a proprie spese e dopo il superamento di notevoli problemi burocratici, una rete di ponti radio e ripetitori per garantire la copertura dei segnali televisivi e radiofonici nei rispettivi territori comunali.\nIl monte ore di programmazione era inizialmente molto ridotto ed era inserito nei palinsesti della struttura germanofona Rai Sender Bozen, con la quale condivide i canali di trasmissione. Esso \u00e8 stato via via aumentato col passare degli anni: nel 1996 nasce il primo telegiornale in lingua ladina, il TRaiL, trasmesso in un'unica edizione da 4 minuti alle ore 19:55, la cui redazione \u00e8 associata alla Testata Giornalistica Regionale.\nNel 2013 la struttura viene rinominata \"Rai Ladinia\" (a voler significare una maggiore attenzione a tutto il territorio di riferimento), aumentando ulteriormente le ore di trasmissione giornaliere (tra l'altro con l'istituzione della seconda edizione del telegiornale TRaiL, la cui redazione diventa autonoma da quella del TG italiano); al contempo la produzione televisiva viene completamente digitalizzata ed \u00e8 passata al formato d'immagine .\nDirezione.\nLa responsabilit\u00e0 della programmazione radiotelevisiva in lingua ladina della sede Rai di Bolzano \u00e8 avocata al direttore Vittorio Longati, mentre i servizi giornalistici sono coordinati da Stefan Pescollderungg.\nOfferta televisiva.\nIl programma televisivo di Rai Ladinia, mandato in onda sul canale Rai 3 S\u00fcdtirol, \u00e8 di tipo generalista, con una forte presenza di documentari e programmi d'informazione focalizzati sulle vallate ladine. Non trasmette pubblicit\u00e0.\nIl palinsesto si articola, oltre che sul gi\u00e0 citato telegiornale \"TRaiL\", sul programma \"Paladina - cultura, economia, soziet\u00e9\", trasmesso a cadenza bisettimanale, che propone al suo interno rubriche di vario argomento. Accanto ad esso vi sono i programmi \"Bancorin\" (magazine d'attualit\u00e0) e \"EuroTV\" (telegiornale economico).\nCoproduzioni e collaborazioni.\nLa struttura produce in proprio (o in collaborazione con partner esterni del territorio ladino) tutta la sua programmazione. Ha altres\u00ec rapporti di collaborazione con altre emittenti retoromanze, come la svizzera TVR (televisione romancia), o la sede friulana della Rai, che produce programmi in lingua locale.\nConcorrenza.\nAll'epoca della sua fondazione, la TV Ladina si trovava ad operare in condizioni di monopolio, essendo l'unica emittente televisiva in lingua ladina\nTale monopolio \u00e8 stato rotto nel 2006 dall'emittente TCA, che ha iniziato a proporre alcuni programmi in ladino - prevalentemente fassano - sui canali RTTR e Trentino TV. A dicembre 2009 \u00e8 altres\u00ec nata Tele Minoranze Linguistiche (TML), con un palinsesto di programmi in ladino (oltre che in mocheno e cimbro).\nOfferta radiofonica.\nIl programma radiofonico in lingua ladina \u00e8 pi\u00f9 ampio rispetto a quello televisivo: propone infatti due notiziari (dal luned\u00ec al sabato dalle 13:30 alle 13:50 e dalle 19:00 alle 19:05; la domenica c'\u00e8 una sola edizione alle 12:30) e due programmi di attualit\u00e0: \"La copa dal caf\u00e8\" dalle 13:45 alle 14:00 (marted\u00ec, mercoled\u00ec, venerd\u00ec e sabato e la domenica dalle 12:45 alle 13:00) e \u201cDai crepes dl Sela\u201d dalle 19:05 alle 19:30 (tutti i giorni della settimana).\nConcorrenza.\nIn ambito radiofonico, la principale emittente privata in lingua ladina \u00e8 \"Radio Gherd\u00ebina Dolomites\", con sede a Ortisei, che copre col suo segnale tutte le vallate ladine, proponendo trasmissioni in tutti i dialetti della lingua dolomitica.\nInternet.\nSulla sezione ladina del sito web della sede Rai di Bolzano \u00e8 possibile riascoltare alcuni dei programmi radiotelevisivi andati in onda, nonch\u00e9 ascoltare la radio in live streaming."}
{"id": "508598", "revid": "267975", "url": "https://it.wikipedia.org/wiki?curid=508598", "title": "San Gratiliano", "text": "Agiografia.\nGratiliano visse nell'Impero Romano, all'epoca della Tetrarchia, ovvero il governo di quattro imperatori, voluto dall'imperatore Diocleziano per meglio gestire il governo e la difesa degli immensi confini dell'Impero, dove premevano trib\u00f9 germaniche di barbari. Gratiliano era il figlio di una nobile famiglia di Falerii Novi, il padre di Gratiliano si chiamava Massimiano ed era amico del governatore della citt\u00e0. Amico di Lanno, protettore di Vasanello, Gratiliano fu da questi aperto alla religione cristiana e successivamente all'insaputa dei genitori si fece battezzare da Eutizio, l'Apostolo della Tuscia. Tuttavia quella era l'epoca in cui infierivano le persecuzioni ordinate dall'imperatore Diocleziano, Scoperto dai genitori e dal governatore della citt\u00e0, a Gratiliano fu chiesto di rinunciare alla sua fede, ma questi rifiut\u00f2, nonostante le suppliche dei genitori. Fu quindi arrestato e portato al tribunale per i primi interrogatori, successivamente fu gettato in carcere. Tuttavia, data la sua dignit\u00e0 di patrizio, non poteva essere giudicato come un comune plebeo, in quanto i processi contro gli aristocratici erano intentati dall'imperatore in persona. Il governatore di Falerii scrisse quindi una lettera all'imperatore, chiedendo consigli sul da farsi e questi rispose che se il ragazzo non rinnegava la sua religione doveva essere processato e mandato a morte. Nel frattempo, in carcere, Gratiliano aveva convertito e battezzato Felicissima, una fanciulla nata cieca, a cui, secondo la tradizione devozionale, avrebbe miracolosamente donato la vista. In carcere Gratiliano ricevette la visita dei genitori e di altri conoscenti, che cercarono in ogni modo di fargli rinnegare il Cristianesimo per salvargli la vita, ma egli rifiut\u00f2 sempre. Venne poi il giorno del processo e visto che sia Gratiliano che Felicissima non rinnegavano la propria fede, il governatore dette l'ordine ai soldati di frantumare loro i denti con delle pietre, e poi li condann\u00f2 a morte.\nIl 12 agosto 269, sulle rive del torrente\" Rio Purgatorio \", tra Falerii Novi (nei pressi di Fabrica di Roma) e Falerii Veteres (oggi Civita Castellana), Gratiliano e Felicissima furono decapitati, ove ancora oggi vi \u00e8 una sorgente detta di San Gratiliano. In quello stesso anno cessarono le persecuzioni, e il governatore, accusato di corruzione, fu condannato a morte a Roma. \nSecondo la tradizione devozionale, tre giorni dopo la morte, nel cuore della notte, Gratiliano sarebbe comparso ai suoi genitori insieme a Felicissima, annunciando la prossima morte del governatore di Falerii.\nCulto.\nI credenti di Bassano Romano, riconoscenti a Gratiliano, in quanto convinti che avesse preso il paese sotto la sua protezione, eressero la chiesa in suo onore nel 1546. Da allora san Gratiliano e la sua immagine sono diventati il simbolo religioso della citt\u00e0 e i credenti Bassanesi lo festeggiano ancora ogni anno il 12 agosto, giorno del suo martirio. \u00c8 patrono dell'Azione Cattolica diocesana di Civita Castellana, proclamato dal vescovo Roberto Massimiliani il 15 settembre 1951.\nLeggende devozionali legate a Bassano Romano.\nNel 1489 Gratiliano sarebbe comparso a un eremita, custode della chiesa di Capranica, dove la testa di Gratiliano stesso era conservata, ordinandogli di portare la reliquia a Bassano Romano. Giunto a Bassano con l'urna contenente la testa, questa si sarebbe aperta e la testa sarebbe rimbalzata sul terreno, finendo nel luogo dove oggi sorge l'omonima chiesa a lui dedicata.\n\u00c8 usanza, per i devoti del Santo, recarsi nella chiesa madre per offrire i propri omaggi baciando una simbolica testa di bronzo che rappresenta la reliquia."}
{"id": "508615", "revid": "709565", "url": "https://it.wikipedia.org/wiki?curid=508615", "title": "Lord Dunsany", "text": "Biografia.\nEdward Dunsany era il figlio di John William Plunkett ed Ernle Elizabeth Ernle-Erle Drax e suo zio era il celebre ammiraglio Reginald Aylmer Ranfurly Plunkett-Ernle-Erle-Drax. Dopo aver studiato a Eton e Sandhurst, prest\u00f2 servizio come ufficiale durante la seconda guerra boera e durante la prima guerra mondiale tra i fucilieri. Era un eccellente cacciatore e sportivo e fu campione irlandese di pistola e di scacchi. Ottenne la fama con i suoi racconti brevi, i suoi romanzi, le sue opere teatrali e le sue poesie. I suoi pi\u00f9 importanti racconti brevi furono pubblicati in antologie tra il 1905 e il 1919: la prima di queste raccolte, \"The Gods of Peg\u0101na\", fu la prima e unica che pubblic\u00f2 su pagamento.\nLa particolarit\u00e0 delle sue opere sta nell'ambientazione, un mondo immaginario con una propria storia, una propria geografia e i propri dei: questa particolarit\u00e0, insieme a numerose altre peculiarit\u00e0 stilistiche e compositive, influenz\u00f2 profondamente H. P. Lovecraft.\nAltra sua opera di rilievo \u00e8 la serie di racconti sulle avventure, narrate in prima persona di Joseph Jorkens, assiduo frequentatore del \"Billiards Club\" di Londra; i racconti sono spesso tratti da suggestioni della vita quotidiana di Dunsany portate all'eccesso.\nInfluenza culturale.\nFrancis Ledwidge scrisse a Dunsany nel 1912 chiedendo aiuto per pubblicare le proprie poesie e l'autore ne fu cos\u00ec impressionato che si occup\u00f2 personalmente della pubblicazione con il titolo \"Songs of the Fields\", un grande successo di critica.\nNumerosi furono gli autori influenzati da Dunsany. Tra questi, il gi\u00e0 citato H. P. Lovecraft, Fletcher Pratt con \"The Well of the Unicorn\" del 1948 (un seguito all'opera teatrale \"King Argimenes and the Unknown Warrior\" di Dunsany) e Jorge Luis Borges, infine, che incluse il racconto di Dunsany \"The Country of Yann\" nel suo \"La biblioteca di Babele\"; David Eddings dichiar\u00f2 Lord Dunsany il suo autore preferito e Ursula K. Le Guin nel suo saggio \"From Elfland to Poughkeepsie\" ne ha sottolineato la straordinaria influenza sui giovani autori che gli succedettero.\nDal romanzo \"My talks with Dean Spanley\" del 1936 \u00e8 stato tratto nel 2008 il film \"Dean Spanley\" diretto da Toa Fraser."}
{"id": "508617", "revid": "254059", "url": "https://it.wikipedia.org/wiki?curid=508617", "title": "Ivan Generali\u0107", "text": "Biografia.\nFu uno dei pi\u00f9 importanti pittori na\u00eff a livello mondiale e rappresentante della famosa scuola di Hlebine, dal nome del piccolo villaggio ai confini con l'Ungheria nella regione della Podravina dove questo stile di pittura \u00e8 stato sviluppato.\nLa prima mostra di Generali\u0107 risale al 1931 al padiglione dell'arte di Zagabria, fino ad approdare a Parigi nel 1953 dove ha vissuto e dipinto per 2 mesi.\nGenerali\u0107 non si \u00e8 praticamente mai spostato dalla Podravina, salvo che per la breve trasferta a Parigi. Anche da pittore affermato, ha sempre condotto una vita semplice, non dissimile dagli altri contadini della Podravina; tra le sue grandi passioni ci sono il calcio (da giovane ha giocato nella squadra Lipa di Hlebine), i piccioni che ha sempre accudito amorevolmente e la pesca nel fiume Drava\nNel 1975 si \u00e8 trasferito a Sigetec, un villaggio vicino a Hlebine.\nGenerali\u0107 si \u00e8 sposato due volte: nel 1934 con Anka Kolarek e nel 1975, dopo la morte di Anka, con Roza. Il figlio Josip e il nipote Goran sono entrambi apprezzati pittori na\u00eff."}
{"id": "508620", "revid": "599013", "url": "https://it.wikipedia.org/wiki?curid=508620", "title": "Scuola di Hlebine", "text": "La scuola di Hlebine \u00e8 un gruppo di pittori naif croati che annovera, tra gli altri, Ivan Generali\u0107, Franjo Mraz, Mirko Virius, Franjo Filipovic, Dragan Gazi, Josip Generali\u0107, Mijo Kovaci\u0107, Martin Mehkek, Dusan Fabic, Franjo Poljak e Ivan Vecenaj.\nPrende il nome dal villaggio di Hlebine, in Croazia, a ridosso del confine ungherese dove \u00e8 nato Ivan Generali\u0107, il principale esponente di questo gruppo.\nTalvolta riferita come \"scuola di Podravina\", dal nome della regione nord-occidentale della Croazia dove si trova Hlebine."}
{"id": "508621", "revid": "1516087", "url": "https://it.wikipedia.org/wiki?curid=508621", "title": "Inglesi sudafricani", "text": "Gli inglesi sudafricani (\"South African English\" o \"Anglo-South Africans\" in lingua inglese) sono un gruppo etnico del Sudafrica, costituito dai cittadini bianchi che parlano inglese. Assieme agli afrikaner, rappresentano uno dei principali due gruppi bianchi del Sudafrica. Nel Paese ci sono circa 1.000.000 inglesi sudafricani.\nOrigini.\nLa colonizzazione britannica del Sudafrica ebbe inizio con l'occupazione della Colonia del Capo olandese nel 1790. Le vittorie nelle Guerre di Frontiera del Capo contro gli Xhosa consentirono alla Colonia britannica di espandersi verso est (nell'attuale provincia del Capo Orientale), cosa che attrasse coloni britannici in Sudafrica.\nGli inglesi possedevano anche un'altra colonia nella zona, la Colonia del Natal (oggi provincia di KwaZulu-Natal). Nel XIX secolo, la scoperta di oro e diamanti a Johannesburg e Kimberley port\u00f2 un nuovo afflusso di coloni inglesi nel Sudafrica; e il flusso migratorio continu\u00f2 dopo l'annessione, da parte britannica, delle due repubbliche boere, lo Stato Libero dell'Orange e il Transvaal, e la costituzione dell'Unione Sudafricana.\nA differenza di quanto \u00e8 avvenuto nella maggior parte degli altri paesi africani, i coloni europei non hanno lasciato il Paese quando questo ha ottenuto l'indipendenza (1910). Oggi non esiste pi\u00f9 alcun particolare rapporto fra la Gran Bretagna e gli inglesi sudafricani, che si considerano \"sudafricani\" a tutti gli effetti."}
{"id": "508626", "revid": "125394344", "url": "https://it.wikipedia.org/wiki?curid=508626", "title": "Balto", "text": "Balto (1919 - Cleveland, 14 marzo 1933) era un cane da slitta, di razza siberian husky, di propriet\u00e0 del norvegese Leonhard Seppala. Nel 1925, durante l'attacco di difterite che colp\u00ec la citt\u00e0 di Nome, in Alaska, Balto train\u00f2 la slitta che trasportava l'antitossina nell'ultimo tratto del percorso per portarla in citt\u00e0.\nSulle sue vicende \u00e8 stato realizzato, nel 1995, un film d'animazione omonimo diretto da Simon Wells e prodotto da Steven Spielberg, che riprende in parte la storia e dove viene ritratto come un ibrido di lupo. Altra trasposizione cinematografica che riprende le sue vicende \u00e8 il film, del 2019, \"Balto e Togo - La leggenda\", diretto da Brian Presley.\nLo scoppio dell'epidemia.\nIl 19 gennaio 1925 scoppi\u00f2 a Nome, in Alaska, una violenta epidemia di difterite, senza che ci fosse l'antitossina necessaria per curare tutti i nuovi casi (la scorta, datata 1918, era finita l'estate precedente e la richiesta di nuove unit\u00e0 non arriv\u00f2 a Juneau a causa della chiusura del porto per ghiaccio). Il primo caso di difterite si ebbe con un bambino inuit di due anni, a Holy Cross; il dottor Curtis Welch (il medico locale, assistito da quattro infermiere) diagnostic\u00f2 una tonsillite, perch\u00e9 nessuno dei familiari aveva sintomi della difterite. Il bambino mor\u00ec la mattina seguente e da l\u00ec molti altri casi di \"tonsillite\" si verificarono; il fatto che la madre del primo bambino malato non avesse autorizzato l'autopsia rese l'epidemia ancora pi\u00f9 grave. \nIl primo caso ufficiale di difterite si ebbe con Bill Barnett, il 20 gennaio 1925. Il giorno dopo si ammal\u00f2 anche una bambina di 7 anni (Bessie Stanley), che mor\u00ec il giorno successivo, e cos\u00ec via. A questo punto, grazie a un consiglio di emergenza convocato da Welch, Nome fu messa in quarantena e fu ordinato urgentemente un milione di unit\u00e0 di antitossina. La scorta pi\u00f9 vicina (trecentomila unit\u00e0, che pesavano in tutto circa nove chili) si trovava ad Anchorage, che distava pi\u00f9 di millesettecento chilometri e non era direttamente collegata a Nome, ma una ferrovia arrivava solo fino a Nenana, a quasi mille chilometri da Nome. Il maltempo non permetteva agli aerei di alzarsi in volo e gli iceberg non permettevano alle navi di attraccare.\nLa Corsa del siero.\nPer risolvere il problema si scelse di usare il metodo che da sempre era utilizzato per trasportare la posta: i cani da slitta. Venne organizzata una staffetta di venti mute di cani da slitta che si assunsero il compito di trasportare l'antitossina da Nenana a Nome, distanti 600 miglia: part\u00ec un certo Edgar Bill Shannon che fece 52 miglia fino a Tolovana, dove una squadra fresca comandata da Edgar Kalland prese l'antitossina e la port\u00f2 fino a Manley, che percorse 31 miglia, tocc\u00f2 poi a Green con 28 miglia fino al lago Fish, dove trov\u00f2 Johnny Folger che fece 26 miglia fino a raggiungere Sam Joseph che incontr\u00f2 Titus Nikotai dopo 34 miglia. Nikotai fece 24 miglia, poi Dave Corning con 30 miglia, poi Hewnry Pitka sempre con 30, McCarty 28, Edgar Noller 24, George Noller (il fratello) 30, Tommy Patsy 36, l'indiano Koyokuk 40, Victor Anagick 34, Myles Gonagnan 40. \nFu poi il turno di Leonhard Seppala, il guidatore pi\u00f9 abile dell'Alaska che con il suo cane Togo (\"leader\" di Seppala da ben sette anni), il pi\u00f9 veloce della zona, fece 91 miglia da solo, anche se ne avrebbe dovuto fare molte di pi\u00f9 (150) se non avesse tagliato attraverso la pianura Norton, dove il ghiaccio era particolarmente sottile. Continu\u00f2 Charlie Olson, con 25 miglia, e poi fu la volta di Gunnar Kaasen, che trasport\u00f2 l'antitossina per le restanti 53 miglia con l'altro cane di Leonhard Seppala, che il proprietario considerava buono solo per portare la posta per brevi tratti: Balto, che arriv\u00f2 in citt\u00e0 il 2 febbraio. L'antitossina aveva percorso 674 miglia in circa 127 ore e mezzo (poco pi\u00f9 di cinque giorni) con una temperatura media di 40 gradi sotto zero (arriv\u00f2 infatti congelata); i normali corrieri lo facevano in 25 giorni.\nDopo la corsa.\nBalto, essendo il cane che complet\u00f2 la corsa a Nome, divenne cos\u00ec famoso e onorato con un cortometraggio girato nello stesso anno (\"Balto's race to Nome\", 1925, 30' circa) e con una statua nel Central Park di New York (1927, di Frederick George Roth, noto scultore di animali dell'epoca). \nBalto e Kaasen fecero anche un giro negli Stati Uniti, dove furono elogiati da tutti. Seppala, sapendo che erano stati lui e Togo a fare la parte pi\u00f9 impegnativa, riusc\u00ec ad ottenere un riconoscimento ufficiale (grazie anche all'amico Roald Amundsen, famoso esploratore artico) e si diresse con il suo cane Togo a fare lo stesso giro di Kaasen, mentre quest'ultimo torn\u00f2 in Alaska dopo aver venduto tutti gli otto cani.\nLa morte.\nBalto successivamente fu acquistato insieme alla sua muta per esibirsi in uno spettacolo circense. Un tale George Kimble, un commerciante di Cleveland, not\u00f2 i cani in pessime condizioni e organizz\u00f2 quindi una raccolta di beneficenza attraverso la radio e riusc\u00ec a trovare i soldi entro il tempo limite raccogliendoli nelle scuole per poter comprare gli animali. Kimble li port\u00f2 quindi nello zoo di Brookside a Cleveland, curati dal dottor Powell. Cieco, sordo e artritico Balto si \u00e8 trascinato fino all'et\u00e0 di 14 anni, morendo il 14 marzo del 1933; Togo mor\u00ec a 16 anni.\nIl corpo di Balto fu imbalsamato e si trova nel Museo di Storia Naturale a Cleveland; il corpo imbalsamato di Togo \u00e8 invece nel Museo di Storia Naturale di Wasilla in Alaska.\nAnnotazioni.\nEcco una parte dal diario di Leonard Seppala, che esprime cos\u00ec il suo disappunto nei confronti del suo cane Balto, diventato famoso: \nNel 1973 si inizi\u00f2 a disputare una corsa chiamata Id\u00ectarod (che si svolge regolarmente ogni anno ad aprile) per celebrare questa spedizione."}
{"id": "508627", "revid": "1711941", "url": "https://it.wikipedia.org/wiki?curid=508627", "title": "Fredegario Bolgeri", "text": ""}
{"id": "508630", "revid": "2056951", "url": "https://it.wikipedia.org/wiki?curid=508630", "title": "Enrique Iglesias", "text": "Figlio del noto cantante Julio Iglesias, ha iniziato la sua carriera da cantante nella prima met\u00e0 degli Anni Novanta grazie all'etichetta discografica messicana Fonovisa Records sotto il nome d'arte Enrique Mart\u00ednez prima di usare il suo vero cognome.\nA partire dai primi Anni Duemila si \u00e8 affermato come uno degli artisti di maggior successo dell'America Latina e del mercato spagnolo negli Stati Uniti d'America, grazie soprattutto ad un accordo discografico stretto nel 2001 con la Universal Music Group per gli album in lingua spagnola e con la Interscope Records per quelli in lingua inglese. Nel 2010, invece, Iglesias ha deciso di firmare un terzo contratto con la Republic Records, in modo tale da pubblicare album bilingui, mentre nel 2015 ha lasciato la Universal per affidarsi alla Sony Music, sotto la quale avrebbe pubblicato album in spagnolo e album in inglese mediante la RCA Records.\nNel corso della sua carriera ha venduto circa 180 milioni di dischi in tutto il mondo il che lo rende uno degli artisti spagnoli con le maggiori vendite di sempre. Iglesias \u00e8 riuscito a far rientrare oltre 150 brani musicali all'interno della \"Billboard Hot 100\", di cui 5 in Top 10 e due al numero uno negli Stati Uniti; detiene inoltre i record di maggior numero di singoli arrivati in vetta alla \"Top Latin Songs\" (26) e della \"Hot Dance Club Play\" (13) di \"Billboard\".\nBiografia.\nEnrique Miguel Iglesias Preysler \u00e8 nato a Madrid l'8 maggio 1975, terzo ed ultimo figlio del celebre cantante spagnolo Julio Iglesias e dalla giornalista e modella filippina Isabel Preysler.\nDopo la separazione dei genitori nel 1978, Enrique visse insieme ai fratelli maggiori con la loro madre a Madrid, ma il 30 dicembre 1981 suo nonno, il Dr. Julio Iglesias Puga, fu rapito dal gruppo terroristico ETA e per la propria sicurezza, Enrique ed i suoi fratelli furono mandati a vivere con la madre a Belgrado, in Serbia, per un anno e poi dal padre a Miami. Qui, Enrique trascorse la propria infanzia a casa della nonna Elvira Olivares, a cui il cantante dedic\u00f2 il suo primo album in studio, passando poi le estati dalla madre in Spagna.\nEnrique studi\u00f2 dall'et\u00e0 di 18 anni alla prestigiosa Gulliver School, per poi iscriversi all'Universit\u00e0 di Miami ad economia aziendale. Iglesias inizialmente non voleva far sapere a suo padre la propria intenzione di intraprendere la carriera di cantante, n\u00e9 voleva che il suo cognome lo aiutasse. Dopo aver preso in prestito del denaro dalla governante ed aver registrato un demo, riusc\u00ec ad ottenere un contratto con l'etichetta messicana Fonovisa Records, spacciandosi per un cantante originario del Guatemala chiamato Enrique Mart\u00ednez. Dopo aver lasciato l'universit\u00e0, vol\u00f2 fino a Toronto per registrare il suo album d'esordio.\nL'album d'esordio \"Enrique Iglesias\" (1995-1996).\nIl 12 luglio 1995, il cantante pubblic\u00f2 il suo primo album in studio, \"Enrique Iglesias\", una raccolta di ballate rock melodiche, inclusi alcuni successi come \"Si t\u00fa te vas\" ed \"Experiencia religiosa\". La canzone \"Por amarte\" fu inclusa nella telenovela \"Marisol\", cambiando il testo per trasformarla nella sigla dello show. Dell'album vennero pubblicate una versione portoghese e una italiana, i cui singoli ottennero buoni risultati nelle classifiche di musica latinoamericana, facendo vincere ad Iglesias il suo primo Grammy Award come \"Miglior Artista Latinoamericano\".\n\"Vivir\".\nL'album contiene la reinterpretazione di \"Only You\" degli Yazoo, col titolo di \"Solo en t\u00ed\", cantata in spagnolo.\nDopo questo successo, Iglesias ha intrapreso il suo primo tour estivo, con Elton John, Bruce Springsteen e Billy Joel, raggiungendo sedici stati. Partito da Odessa (Texas), il tour si \u00e8 concluso con tre tappe nella Citt\u00e0 del Messico, e con due sere all'Estadio River Plate in Argentina.\nI tre singoli di \"Vivir\", \"Enamorado por primera vez\", \"Solo en t\u00ed\" e \"Miente\", raggiunsero la vetta delle classifiche latinoamericane, oltre che di molte nazioni in lingua spagnola.\n\"Cosas del amor\".\nMaturato, raggiunse di nuovo le vette coi singoli \"Esperanza\" e \"Nunca te olvidar\u00e9\".\nFece un breve tour, con una diretta televisiva messicana da Acapulco, seguito da un altro tour pi\u00f9 lungo con oltre 80 spettacoli.\nIl \"Cosas del amor Tour\" fu il primo concerto sponsorizzato da McDonald's.\nVinse l'American Music Award nella categoria Favorite Latin Artist, superando Ricky Martin e Los Tigres del Norte. La canzone \"Nunca te olvidar\u00e9\" fu usata come sigla di una soap opera spagnola con lo stesso titolo.\n\"Enrique\".\nNel 1999, Iglesias cominci\u00f2 a contaminare il proprio stile con quello americano, per raggiungere un mercato pi\u00f9 ampio.\nQuesta operazione, gi\u00e0 compiuta da Ricky Martin e Jennifer Lopez, aveva lanciato il genere con buon successo. Iglesias contribu\u00ec alla colonna sonora di \"Wild Wild West\" (film con Will Smith) con la canzone \"Bailamos\" ottenendo il primo posto nella classifica dei singoli.\nSull'onda del successo firm\u00f2 un ricco contratto con la Interscope Records, registrando il suo primo CD totalmente in inglese \"Enrique\". Conteneva un duetto con Whitney Houston (\"Could I Have this Kiss Forever\") e una reinterpretazione di Bruce Springsteen, \"Sad Eyes\". \nUn terzo singolo venne realizzato in diverse versioni, con vari cantanti di fama locale in Russia, Brasile e Asia.\n\"Escape\".\n\"Escape\" Lanciato nel 2001, riusc\u00ec a superare in vendite gli album precedenti. \n\"Escape\" \u00e8 stato il suo maggior successo commerciale sino ad oggi superando anche l'album di Michael Jackson \"Invincible\", mentre i singoli \"Escape\" e \"Don't Turn Off the Lights\" rimasero stabili per molto tempo nelle classifiche nordamericane. Venne realizzata una edizione speciale con la canzone \"Maybe\", e un duetto con Lionel Richie dal titolo \"To Love a Woman\".\nIglesias sottoline\u00f2 il suo successo con il \"One-Night Stand World Tour\", 50 concerti da tutto esaurito in 16 stati, compresa una serata al Radio City Music Hall e tre alla Royal Albert Hall di Londra, concluso con un grande show allo Stadium National Lia Manoliu di Bucarest, per il lancio di MTV Romania.\n\"Quiz\u00e1s\".\nDi nuovo in lingua spagnola, \"Quiz\u00e1s\" (\"forse\") \u00e8 un album introspettivo, che parla del rapporto tra Enrique e il padre.\n Tutti i tre singoli raggiunsero buone posizioni nelle classifiche latinoamericane, siglando la sedicesima \"prima posizione\" per Enrique. \"Para que la vida\" ottenne un milione di passaggi sulle radio statunitensi.\n\"Quiz\u00e1s\" fu anche il primo video in lingua spagnola ad entrare nello spettacolo di MTV \"Total Request Live\". Iglesias suon\u00f2 al \"The Tonight Show with Jay Leno\" (prima canzone spagnola nello show). L'album venne premiato con il Latin Grammy come Best Pop Vocal Album.\n\"Seven (7)\".\nNel 2003 Iglesias pubblic\u00f2 il suo settimo album \"7\", con le canzoni \"Roamer\" (scritta insieme al suo chitarrista Tony Bruno) e \"Be Yourself\" (una critica alla poca fiducia ricevuta dal padre). \"Addicted\" e un remix di \"Not in Love\" con Kelis furono pubblicati come singoli.\n\"Insomniac\".\n\u00c8 \"Insomniac\" l'ottavo album e quarto in inglese, ed \u00e8 stato pubblicato nel 2007. Contiene la sua prima collaborazione con un rapper, Lil Wayne nella canzone \"Push\", infatti questo album \u00e8 diverso dal precedente visto che incorpora uno stile pi\u00f9 pop e Rhythm and blues. L'album contiene la reinterpretazione \"Tired of Being Sorry\" dei Ringside di cui una versione singola \u00e8 cantata anche con la cantante francese N\u00e2diya, mentre la canzone \"Miss You\" \u00e8 dedicata alla fidanzata Anna Kurnikova. La canzone \"Ring My Bells\" insieme ad Enrique sono i protagonisti dello spot di un profumo della \"Tommy\". Quest'ultimo album \u00e8 stato molto apprezzato dalla critica riportando fama al cantante dopo 3 anni di assenza dalla scena musicale.\n\"Exitos 95/08\".\n\u00c8 una raccolta delle sue migliori canzoni spagnole, \u00e8 stata pubblicata il 25 marzo 2008 e comprende diciannove brani, di cui due inediti, \"Donde estan corazon\" e \"Lloro por ti\". \u00c8 l'undicesimo album (ed il terzo greatest hits).\nG\"reatest Hits\".\nEsce il 17 novembre 2008 il \"Greatest Hits\" di Enrique Iglesias, una raccolta dei suoi brani pi\u00f9 celebri e dei duetti divenuti popolari nel corso degli anni oltre ad un paio di canzoni inedite. Secondo le prime indiscrezioni, nella tracklist del disco ci saranno \u201cHero\u201d e \u201cBailamos\u201d e non mancheranno la collaborazioni con Kelis e Whitney Houston. La canzone di Enrique \"Can You Hear Me\" \u00e8 stata scelta come canzone ufficiale dell'Euro 2008. Ha eseguito il brano dal vivo il 29 giugno 2008, nella finale austriaca a Vienna. Il brano \u00e8 contenuto in seguito anche nell'album \"Insomniac\".\n\"Euphoria\".\nNel gennaio 2010, Iglesias ha partecipato al brano \"It Must Be Love\", realizzato per raccogliere fondi per le vittime del Terremoto di Haiti del 2010. Per lo stesso scopo ha anche partecipato a \"We Are the World 25 for Haiti\" a febbraio.\nA luglio \u00e8 stato pubblicato il suo primo album bilingue, intitolato \"Euphoria\", realizzato per met\u00e0 in inglese e per met\u00e0 in spagnolo. Si tratta del suo primo album pubblicato dalla Universal Republic. Il primo singolo, \"Cuando me enamoro\" featuring Juan Luis Guerra, \u00e8 stato pubblicato il 26 aprile 2010. Ad esso \u00e8 seguito \"I Like It\" featuring Pitbull, pubblicato il 3 maggio 2010 negli Stati Uniti.. Il terzo singolo \u00e8 Heartbeat, seguito da No me digas que no e Tonight (I'm Fuckin' You) con le collaborazioni di Nicole Scherzinger, Ludacris e tanti altri.\nCon Usher e Lil Wayne pubblica il singolo \"Dirty Dancer\" e successivamente nel 2011 \"I Like How It Feels\" con l'amico Pitbull e Wav.S. Entrambi i singoli fanno parte di \"Euphoria Reloaded\".\n\"Sex + Love\".\nL'Universal Republic Records ha annunciato l'uscita del nuovo album di Enrique. \"Turn the night up\" \u00e8 stata la prima canzone di questo progetto, uscita nell'agosto del 2013. Successivamente Iglesias ha presentato il singolo \nAlla fine del 2013, il cantante ha presentato il suo secondo singolo in inglese \"Heart attack\" e subito dopo il singolo \"El perdedor\" in due versioni: pop e bachata.\nAll'inizio del 2014 Enrique Iglesias presenta la nuova canzone \"I'm a freak\" (con Pitbull). Anche la cantante Kylie Minogue parteciper\u00e0 al nuovo album con la canzone \"Beautiful\".\nQuesto album contiene ben due collaborazioni con il rapper Pitbull.\nIl 25 gennaio 2014, annuncia attraverso i social network che il suo nuovo album Sex + Love uscir\u00e0 il 18 marzo 2014.\nDieci giorni dopo, viene estratto dall'album il singolo \"Bailando\" che riscuoter\u00e0 un successo enorme nelle classifiche di tutto il mondo. La cantante canadese Mia Martina appare come ballerina nel videoclip del singolo.\n\"One\".\nIl 17 luglio 2015 esce \"One\", il suo primo Greatest Hits totalmente in lingua spagnola, anticipato dal singolo \"Noche Y De Dia\".\nCon la partecipazione di Yandel e Juan Mag\u00e1n.\n\"Duele El Corazon\".\nIl 19 aprile 2016 esce il singolo \"Duele el coraz\u00f3n\" con la partecipazione del rapper Wisin.\n\"S\u00fabeme la radio\".\nL'anno successivo, il 24 febbraio 2017 esce il nuovo singolo \"S\u00fabeme la radio\".\n\"El ba\u00f1o\".\nNel gennaio 2018 ha pubblicato il singolo \"El ba\u00f1o\", che ha visto la partecipazione del cantante portoricano Bad Bunny.\n\"Move to Miami\".\nNel maggio 2018 ha pubblicato il singolo \"Move to Miami\", che ha visto la partecipazione del cantante Pitbull.\nAltre attivit\u00e0.\nIglesias ha collaborato con il compositore Guy Chambers nello scrivere \"Un Nuovo Giorno\", per Andrea Bocelli. Il brano \u00e8 stato successivamente tradotto in inglese con il titolo \"First Day of My Life\" ed inciso da Melanie C. Iglesias ha anche scritto \"The Way\" per Clay Aiken, concorrente di American Idol e quattro canzoni per il gruppo The Hollies. Inoltre nel 2000, Iglesias ha coprodotto il musical \"Four Guys Named Jos\u00e9 and Una Mujer Named Mar\u00eda\", che contiene numerosi riferimenti a brani pop latino di Carmen Miranda, Selena, Ritchie Valens, Santana, Ricky Martin e dello stesso Iglesias.\nIglesias ha anche lavorato come attore al fianco di Antonio Banderas, Salma Hayek e Johnny Depp nel film \"C'era una volta in Messico\" di Robert Rodr\u00edguez e in precedenza nel film Desperado. Nel 2007, \u00e8 comparso in un episodio della serie televisiva \"Due uomini e mezzo\", ed in \"How I Met Your Mother\" (3X01 e 3X02). Enrique Iglesias ha anche recitato il ruolo di un malvagio imperatore romano, negli spot televisivi della Pepsi-Cola, in cui recitavano anche le cantanti Britney Spears, Beyonc\u00e9 e P!nk.\nVita privata.\nDal 2001 ha una relazione con la ex tennista Anna Kurnikova. La coppia ha due gemelli, nati il 16 dicembre 2017. Il 30 gennaio 2020 la coppia annuncia la nascita della terza figlia.\nPremi e riconoscimenti.\n1996\n1997\n1998\n1999\n2001\n2002\n2003\n2004\n2005"}
{"id": "508634", "revid": "2228532", "url": "https://it.wikipedia.org/wiki?curid=508634", "title": "Algernon Blackwood", "text": "Biografia.\nNacque nel 1869 a Shooter's Hill, vicino a Londra, figlio di un amministratore dell'ufficio postale. Studi\u00f2 al Wellington College e intraprese diverse carriere tra cui quella di agricoltore in Canada, di direttore di un albergo e di giornalista per vari periodici di New York.\nQuand'era circa trentenne, torn\u00f2 in Inghilterra e inizi\u00f2 a scrivere storie di genere orrorifico. Scrisse una decina di libri di racconti, quattordici romanzi oltre al volume autobiografico \"Episodes Before Thirty\" (1923); scrisse anche diversi libri per bambini e diverse opere teatrali, la maggior parte delle quali sono state prodotte ma non pubblicate; il successo gli arrise presto, sia di pubblico che di critica, comparendo anche sia alla radio che alla televisione per raccontare le proprie opere. Ide\u00f2 un personaggio protagonista di diversi racconti, John Silence, esordito nel racconto \"John Silence, Physician Extraordinary\" del 1908; era una sorta di investigatore come Sherlock Holmes dotato di poteri come un medium. L'autobiografia \"Episodes Before Thirty\" (1923) racconta i suoi anni come giornalista a New York. Alla fine degli anni quaranta ebbe un programma televisivo alla BBC in cui leggeva storie di fantasmi.\nCritica.\nJack Sullivan nel suo libro di critica \"Elegant Nightmares: The English Ghost Story From Le Fanu to Blackwood\" (1978) dedica numerose pagine allo stile di Blackwood, come anche S.T. Joshi in \"The Weird Tale\" (1990), mentre Mike Ashley ha scritto una biografia dell'autore.\nInfluenza culturale.\nIl romanzo \"Threshold\" (2001) di Caitlin R. Kiernan si basa su \"The Willows\" di Blackwood, citato pi\u00f9 volte nel testo."}
{"id": "508635", "revid": "585241", "url": "https://it.wikipedia.org/wiki?curid=508635", "title": "Marco di Atina", "text": "Secondo la tradizione era uno dei discepoli dell'apostolo Pietro, il quale lo avrebbe consacrato vescovo e gli avrebbe affidato l'evangelizzazione di alcune zone d'Italia: avrebbe diffuso il cristianesimo nella Marsica, nel Basso Lazio e in diverse zone della Campania.\nAvrebbe subito il martirio ad Atina sotto l'impero di Domiziano, motivo della sua venerazione come santo da parte della Chiesa cattolica, che ne celebra la memoria liturgica il 28 aprile: ad Atina viene celebrato il 1\u00ba ottobre di ogni anno. Tale data corrisponde alla dedicazione della cattedrale a Santa Maria Assunta che ospita le reliquie e la statua del santo dopo la distruzione, durante il II conflitto mondiale, della chiesa a lui dedicata. Il 1\u00ba ottobre la statua del santo veniva traslata in processione presso la chiesa maggiore dalla chiesa di San Marco sita presso la collegiata di santa Maria presso l'attuale complesso cimiteriale nella cui area sono presenti tracce di opus reticulatum su cui sorse, nel medioevo, la chiesa di S.Pietro."}
{"id": "508636", "revid": "289247", "url": "https://it.wikipedia.org/wiki?curid=508636", "title": "San Marco Galileo", "text": ""}
{"id": "508638", "revid": "124823172", "url": "https://it.wikipedia.org/wiki?curid=508638", "title": "Carlo Cremaschi", "text": "Era il penultimo dei sette figli di Serafina Belotti e Luigi Cremaschi: il padre, contadino, muore nell'estate del 1926 quando Carlo sta svolgendo gli esami di terza elementare. Il bambino viene \"adottato\" dal fratello primogenito don Giovanni e dalla sorella Orsola che lo fanno studiare fino alla maturit\u00e0 classica, superata come privatista al Liceo Sarpi nel 1937.\nL'insegnamento.\nSi iscrive alla Facolt\u00e0 di Lettere dell'Universit\u00e0 Cattolica del Sacro Cuore di Milano, dove si lega al prof. Giuseppe Amatucci, che sar\u00e0 suo relatore di laurea. Appassionato di latino, risulta vincitore nel V concorso nazionale di prosa latina, bandito dal Regio Istituto di Studi Romani per l'anno 1940. L'anno dopo si laurea a pieni voti con una tesi dal titolo 'Il dolore di Cicerone'. Il fratello maggiore Giovanni si laurea lo stesso anno con una tesi di laurea in Letteratura latina medievale su Mos\u00e8 del Brolo con relatore Ezio Franceschini di cui diventer\u00e0 assistente volontario giungendo a divenire alla fine degli anni Cinquanta professore straordinario di Letteratura latina medievale. Nel frattempo era divenuto direttore della Biblioteca Angelo Maj a Bergamo e quindi dirigeva la rivista \"Bergomum\". Carlo \u00e8 richiamato alle armi immediatamente dopo la laurea e assegnato al Distretto Militare di Bergamo: far\u00e0 qui tutto il servizio, con il grado di caporale, ottenendo per\u00f2 il permesso di insegnare: il primo incarico sar\u00e0 nel 1941-42, come supplente, alla Scuola media Petteni in citt\u00e0. Contemporaneamente \u00e8 nominato assistente (volontario) per gli anni accademici 1944-45 e 45-46 alla cattedra di letteratura latina dell'Universit\u00e0 Cattolica, retta dal prof. Giovanni Battista Pighi. Gli viene conferita dal Rettore un incarico d'insegnamento per l'anno 1948-49 (lettorato di Lingua latina) ma vi rinuncia per l'incompatibilit\u00e0 con gli impegni parlamentari.\nNell'anno scolastico 1942-43 \u00e8 supplente all'Istituto magistrale Paolina Secco Suardo, in citt\u00e0, mentre dal 1943 ottiene la cattedra di ruolo come insegnante di latino e greco presso il Liceo classico Paolo Sarpi, dove si svolger\u00e0 tutta la sua vita di insegnante.\nA fine estate del 1942 si sposa con Marussia Galmozzi, compagna di studi universitari.\nNel 1943 nasce il primo dei dieci figli, cui viene dato il nome del nonno materno, Ferruccio.\nL'impegno politico.\nNei giorni della liberazione, Carlo \u2013 che dal gennaio 1944 aveva avuto un ruolo quale 'comandante di zona' delle Brigate del popolo per la zona che va da Bergamo a Sarnico (Brigata Monte Ronzone) - \u00e8 nominato presidente del Fronte della Giovent\u00f9 e in tale qualit\u00e0 membro del CLN provinciale, nonch\u00e9 presidente del CLN Scuola.\nCon l'inizio della vita politica democratica, avendo aderito alla Democrazia Cristiana, \u00e8 delegato provinciale del Movimento Giovanile e quindi segretario della sezione cittadina dal luglio 1945 al 2 giugno 1946. Nel 1945 scrive il testo \u201c\"Fede e libert\u00e0\"\u201d, inno ufficiale della DC bergamasca.\n1946 - 1953: Deputato alla Costituente e alla prima legislatura.\nNel 1946 \u2013 dopo che il suocero Ferruccio Galmozzi \u00e8 eletto sindaco di Bergamo, carica che coprir\u00e0 per 10 anni - alle elezioni del 2 giugno per l'Assemblea Costituente, viene eletto deputato nelle liste della DC. Con i suoi 29 anni \u00e8 il pi\u00f9 giovane dei 18 parlamentari del collegio Bergamo-Brescia. \nDurante la Costituente partecipa ai lavori della Commissione permanente legislativa. Fa parte anche della seconda Commissione ministeriale per l'inchiesta sulla riforma scolastica.\nNelle elezioni del 18 aprile 1948 per il Primo Parlamento italiano viene rieletto deputato per la DC. \u00c8 segretario del Gruppo parlamentare DC fino al 1950. Si occupa\u00a0\u2013 oltre che di molte questioni di interesse locale\u00a0\u2013 di temi quali il federalismo e la regolamentazione della radiodiffusione; fa parte delle commissioni per l'istruzione e per l'agricoltura.\nNel 1953, dopo una furibonda battaglia per le preferenze tra le correnti Dc, non viene rieletto alla Camera.\nAnni Sessanta - Settanta: l'attivit\u00e0 editoriale e amministrativa.\nCome sviluppo di una prima esperienza editoriale nata in seno alle Arti Grafiche, nasce nel 1949 l'Istituto Italiano Edizioni Atlas (soci Gino Giavazzi, Gianni Arnoldi, Carlo Cremaschi e Nicolini), casa editrice specializzata nella scolastica. Due anni dopo Cremaschi e Arnoldi, coinvolgendo l'imprenditore Daniele Turani e l'insegnante Severino Citaristi, fondano la Minerva Italica.\nDopo l'esperienza di parlamentare, torna a insegnare al Sarpi e comincia una presenza assidua alla Minerva Italica. \nContinua la vita politica nella DC. Nel 1956 ritorna alla vita amministrativa con l'elezione al Consiglio comunale di Bergamo, dove svolger\u00e0 il ruolo di capogruppo Dc. Sar\u00e0 anche dal 1962 presidente del Consorzio Bonifica Bassa Pianura e dell'Ospedale Passi di Calcinate. \nPubblica il volumetto \"\u201cTormenta (Mario Zeduri)\"\u201d in cui ricostruisce il profilo di un giovanissimo partigiano cattolico ucciso nel corso della battaglia alla Malga Lunga con Giorgio Paglia.\nNel 1960 viene rieletto consigliere comunale di Bergamo. Colpito da un ictus nel settembre 1963 mentre \u00e8 nel suo ufficio alla Minerva Italica, rimane in pericolo di vita per alcune settimane. Lascia per un anno ogni attivit\u00e0 professionale e pubblica. \nNel 1969 rileva dalla Minerva Italica il marchio Juvenilia e si mette in proprio. Non rientrer\u00e0 pi\u00f9 nella vita politica.\nNel settembre 1973 viene collocato in pensione. Si occupa a tempo pieno della Juvenilia fino al 1983, quando si ritira per motivi di salute.\nExitus.\nColpito da tumore al fegato, il 27 luglio 1984 muore dopo due mesi di malattia. Lascia, oltre alla moglie e ai dieci figli, otto nipotini. Al funerale, luned\u00ec 31 luglio nella Chiesa parrocchiale di Santa Caterina, viene letto il testo latino della lettera 25 dalle \"\u201cEpistole morali\u201d\" di Seneca."}
{"id": "508639", "revid": "33277", "url": "https://it.wikipedia.org/wiki?curid=508639", "title": "Diocesi dei Marsi", "text": ""}
{"id": "508640", "revid": "1782831", "url": "https://it.wikipedia.org/wiki?curid=508640", "title": "Khan Noonien Singh", "text": "Khan Noonien Singh, anche noto semplicemente come Khan, \u00e8 un personaggio immaginario del franchise fantascientifico di \"Star Trek\". \u00c8 stato interpretato dall'attore Ricardo Montalb\u00e1n, nell'episodio \"Spazio profondo\" (\"Space Seed\") della serie classica e nel film \"Star Trek II - L'ira di Khan\" (1982), e da Benedict Cumberbatch, nel film \"Into Darkness - Star Trek\" (2013).\nStoria.\nNella serie classica.\nKhan \u00e8 uno dei Potenziati, un gruppo di superuomini modificati geneticamente, ed era considerato il pi\u00f9 pericoloso di essi (al punto che due secoli dopo la Federazione vieter\u00e0 l'ingegneria genetica per paura che possa essere ricreato un tiranno simile a lui).\nNel 1992 aveva governato il sudest asiatico e il Medio Oriente, ma la sua ambizione era quella di governare l'intera Terra.\nUltimo ad essere sconfitto durante le Guerre eugenetiche, Khan e 84 suoi seguaci trovano rifugio in animazione sospesa sulla nave SS \"Botany Bay\" e scompaiono lasciando il sistema solare.\nLa nave e il relativo equipaggio viene ritrovata dall'USS \"Enterprise\" nel 2267.\nKhan viene risvegliato e portato a bordo dell'Enterprise.\nIn seguito, con l'aiuto della sua amante Marla McGivers, Khan riesce a risvegliare tutti i suoi seguaci e tenta di prendere il controllo dell'astronave.\nKhan si considera ancora un essere superiore, e crede che ci\u00f2 gli dia il diritto di governare gli altri uomini; stavolta il suo obiettivo non \u00e8 pi\u00f9 la Terra, ma l'intera galassia.\nSconfitto in un combattimento corpo a corpo con Kirk, nonostante la sua forza superiore, Khan viene messo sotto processo e condannato al confino su Ceti Alpha V.\nNel film \"Star Trek II - L'ira di Khan\".\nIn seguito all'esplosione di Ceti Alfa VI, il sesto pianeta del sistema, l'orbita di Ceti Alpha V cambia, prendendo il posto del pianeta scomparso e questo provoca terremoti e cambiamenti climatici che trasformano il pianeta in un deserto dall'aria irrespirabile a causa del craylon, un gas che forma la maggior parte dell'atmosfera del pianeta.\nMolti superuomini non sopravvivono al disastro; nei 17 anni seguenti altri (tra cui la moglie di Khan, Marla), vengono uccisi dall'anguilla di Ceti, una delle poche specie in grado di sopravvivere al cambiamento climatico.\nNel 2284 una squadra di ricognizione della USS \"Reliant\" scende su Ceti Alfa V e viene catturata.\nKhan si impossessa della Reliant per vendicarsi di Kirk e cerca di ottenere informazioni sul Progetto Genesis, che egli ritiene sia in grado di uccidere Kirk.\nDopo alcune battaglie, la \"Reliant\" ha la peggio: tutto il suo equipaggio rimane ucciso tranne Khan, che rifiuta di accettare la sconfitta.\nIn un ultimo sforzo disperato egli attiva il dispositivo Genesis, come tentativo estremo di uccidere l'odiato Kirk. Khan muore nella successiva esplosione della \"Reliant\" provocata dal Genesis, mentre con un eroico sacrificio, Spock riesce a salvare l\"'Enterprise\".\nNel film \"Into Darkness - Star Trek\".\nNell'universo alternativo in cui \u00e8 ambientato il dodicesimo film della serie, \"Into Darkness - Star Trek\", a causa della distruzione di Vulcano, la Flotta Stellare si mise ad esplorare gli angoli pi\u00f9 remoti dello spazio e venne recuperata la nave di Khan e dei suoi seguaci. L'ammiraglio Marcus, desideroso di sfruttare il genio tattico e bellico di Khan per sviluppare difese contro l'impero Klingon, viol\u00f2 segretamente il regolamento della Flotta per tirare Khan fuori dall'ibernazione, cambiare il suo aspetto (nel prequel a fumetti del film \u00e8 spiegato che l'aspetto caucasico di Khan \u00e8 dovuto a un intervento di chirurgia plastica ordinato da Marcus) e dargli la falsa identit\u00e0 di \"John Harrison\".\nSotto le sue nuove spoglie, Khan divenne l'agente segreto di Marcus, compiendo attentati terroristici di enorme portata per incriminare i Klingon e sviluppare un'avanzata nave da guerra, la \"Vengeance\". Tuttavia, Khan si ribell\u00f2 a Marcus quando credette che egli avesse lasciato morire il resto dei suoi commilitoni ibernati (che Marcus teneva come ostaggi per avere Khan sotto controllo), quindi attacc\u00f2 il quartier generale della Flotta provocando la morte di Christopher Pike e rifugiandosi poi sul pianeta Kronos, patria dei Klingon.\nL'ammiraglio Marcus incarica il capitano Kirk di inseguire ed eliminare il fuggitivo. Kirk, invece di ucciderlo, lo cattura e scopre che Khan \u00e8 stato riportato in vita dallo stesso ammiraglio Marcus per i suoi scopi, al fine di provocare una guerra contro i Klingon. Quando Marcus giunge sulla \"Vengeance\", Kirk e Khan lavorano insieme per infiltrarsi sulla nave e fermarlo. Khan improvvisamente uccide Marcus e prende il comando della \"Vengeance\" ma viene abbattuto dall'equipaggio dell\"'Enteprise\" al comando di Spock, schiantandosi sulla citt\u00e0 di San Francisco. Sopravvissuto all'impatto, viene stordito e catturato da Spock al termine di un inseguimento. Il suo sangue, che contiene un prodigioso fattore di rigenerazione, viene utilizzato per far resuscitare Kirk che si era sacrificato per salvare la nave come fece Spock Prime nel film \"Star Trek II - L'ira di Khan\". Infine Khan viene ricongelato e rinchiuso in un magazzino segreto assieme al suo equipaggio."}
{"id": "508647", "revid": "2056951", "url": "https://it.wikipedia.org/wiki?curid=508647", "title": "Ahl-e Haqq", "text": "LAhl-e \u1e24aqq, , o Yarsanesimo, espressione persiana derivata dall'arabo, significa \"Gente della Verit\u00e0\". Altre autodefinizioni sono \"Uomini di Dio\" o o \"Y\u0101res\u0101n\", e si riferiscono a un movimento religioso-mistico derivato dall'Islam, attualmente presente essenzialmente nell'Iran occidentale e strutturalmente prossimo alla religione dei Yazidi.\nSecondo alcuni studiosi, Ahl-e \u1e24aqq, Yazidi e Alevi partecipano a una sorta di \"Culto degli Angeli\", una forma di religiosit\u00e0 d'origine islamica sviluppatasi in ambiente curdo. Gli aderenti dell'Ahl-e \u1e24aqq sono comunemente etichettati come musulmani perch\u00e9 adottano numerose sue superficiali forme di religiosit\u00e0, inclusa la venerazione per \u02bfAl\u012b ibn Ab\u012b T\u0101lib, il quarto califfo e primo Im\u0101m sciita, e perch\u00e9 praticano la taqiyya (dissimulazione) sciita. I critici della loro fede si riferiscono ai devoti definendoli \"Ali-Ilahi\" o \"Aliullahi\" ma, secondo vari studiosi, il nome Aliullahi (Ali Ilahi) \u00e8 stato dato dai loro vicini che non si rendono ben conto che la figura di \u2018Al\u012b non \u00e8 centrale o comunque dominante nel culto dell'Ahl-e \u1e24aqq.\nI loro fedeli attualmente vivono nelle province occidentali dell'Iran, molti nella regione di Kermanshah, adiacente ai confini con l'Iraq. Vi sono anche altri gruppi dislocati intorno a Kirkuk in Iraq. Molti fedeli sono di etnia curda, sebbene vi siano anche gruppi di Curdi Laki, del Lorest\u0101n, Azeri e Persiani . Vi sono pure devoti arabofoni nelle citt\u00e0 irachene di Mandali, Ba\u02bfq\u016bba e Khanaqin .\nSi suppone che l'Ordine sia stato fondato da Sultan Soh\u0101k, una figura ampiamente mitica dei primi del XVI secolo d.C. nell'Iran occidentale, ma dal momento che si tratta di un Ordine mistico, non si conoscono molti fatti verificabili sulla sua persona. L'Ordine dell'Ahl-e-\u1e24aqq \u00e8 un ambiente rigidamente chiuso. Parte della sua letteratura \u00e8 scritta in lingua \"farsi\" .\nCredo religioso.\nL'Ahl-e \u1e24aqq crede che Dio manifesti un avatar principale e 5 avatar secondari che formano con Dio stesso un'eptade (i Sette Santi) e che manifesti nuovamente questi avatar in ognuna di sette epoche. Mentre gli avatar della Prima Epoca - equivalente alla fase della \"shar\u012b\u02bfa\", equivalente qui a Legge religiosa essoterica - possono combaciare strettamente coi nomi degli arcangeli delle religioni semitiche, gli avatar della Seconda Epoca - che equivale all'epoca della \"tar\u012bqa\" e che comincia con \u02bfAl\u012b come primo avatar - sono tutti figure dell'Islam, eccezion fatta per Nusayr. Si pu\u00f2 accostare forse la figura di Nusayr al \"Nazareno\", cio\u00e8 a Ges\u00f9 Cristo, o a N\u0101rsch, l'avatar minore che pi\u00f9 tardi sar\u00e0 noto come Theophobus.\nLa Terza Epoca equivale a quella della \"ma\u02bfrifa\" (conoscenza esoterica), mentre nella Quarta Epoca - in cui si realizzer\u00e0 la \"\u1e25aq\u012bqa\" (Verit\u00e0) - il primo avatar a manifestarsi \u00e8 stato Sultan Soh\u0101k. Si dice che egli sia stato generato da Mama Jelale, una vergine Curda e, come nel caso di Maryam, madre di \u02bf\u012as\u0101 (Ges\u00f9), egli sarebbe stato concepito virginalmente. Una volta, mentre dormiva sotto un melograno, un chicco del frutto cadde nella sua bocca, poich\u00e9 un uccello aveva becchettato il frutto direttamente sopra di lei (, p.\u00a023).\nEsistono somiglianze fra Ahl-e-\u1e24aqq e Alevi turco-curdi, sebbene quanto tali strette somiglianze si rifacciano a un'origine comune rimanga oggetto di disputa. Altri scorgono una somiglianza con la religione dei Yezidi, malgrado gran parte di questo dibattito sia costretto a rimanere pura speculazione, dal momento che tutti questi gruppi hanno reso noti pochissimi loro scritti religiosi e favoriscano pratiche religiose segrete da acquisire mediante iniziazione.\nCome gli Yazidi, i seguaci dell'Ahl-e \u1e24aqq credono nella reincarnazione. Essi hanno un famoso detto riguardante la morte: \"Uomini! Non temete la punizione della morte! La morte dell'uomo \u00e8 come il tuffo che fanno le papere\". Gli esseri umani percorrono un ciclo di 1.001 incarnazioni. Durante questo processo, essi si purificano delle loro azioni terrene. La scena dell'Ultimo Giudizio si svolger\u00e0 nella pianura di \"Shahrazur\" (Kirkuk) .\nLibri sacri.\nLe leggende e tradizioni sacre sono conservate in un corpus indicato come Kal\u0101m (la \"teologia, apologetica\"). Il Serencam o \"Kalam-i Saranjam\" \u00e8 il testo pi\u00f9 importante, in quanto gli yarsani credono che venne scritto direttamente dall'angelo Pir Musi. Il libro \u00e8 diviso in \"epoche\": l\"Epoca di Khawandagar\", l\"Epoca di Al\u012b\", l\"Epoca di Khosh\u012bn\", e l\"Epoca di Soh\u0101k\".\nL'epoca di Khosh\u012bn ha luogo nella regione del Luristan e l'epoca di Soh\u0101k \u00e8 posta nella terra dei Gor\u0101n (Hawr\u0101m\u0101n) nei pressi del fiume Sirwan. I detti attribuiti a Sul\u1e6d\u0101n Seh\u0101k (XV secolo) sono stati scritti in lingua curda Gor\u0101ni, la lingua liturgica dell'Ahl-e \u1e24aqq.\nPersonaggi famosi.\nIl famoso musicista e mistico iraniano, Ost\u0101d El\u0101hi, \u00e8 stato annoverato fra gli esponenti di rilievo dell'Ahl-e-\u1e24aqq e ha pubblicato un libro sulla fede e le pratiche dell'Ordine che ancor oggi rimane una delle poche fonti affidabili di conoscenza dell'argomento. \"Shaykh\" Mahmud Barzanji, l'auto-proclamato sovrano del Regno del Kurdistan dopo la Prima guerra mondiale, proclamava di essere discendente del fratello di Sultan Soh\u0101k, vissuto dodici generazioni prima di lui ."}
{"id": "508648", "revid": "400694", "url": "https://it.wikipedia.org/wiki?curid=508648", "title": "Potenziati", "text": "I potenziati nell'universo fantascientifico di \"Star Trek\" sono un gruppo di superuomini modificati geneticamente. Appaiono nella serie classica, episodio \"Spazio profondo\" (\"Space Seed\"), in un episodio in tre parti della serie Enterprise, e nei film \"Star Trek II - L'ira di Khan\" (1982) e \"Into Darkness - Star Trek\" (2013).\nDescrizione.\nNella cronologia di \"Star Trek\", i Potenziati nascono nel 1960 come risultato del \"Progetto Crisalide\" che cercava di perfezionare la razza umana attraverso le ricerche sulla guerra biologica. Gli scienziati avevano perci\u00f2 creato una specie di superuomini mentalmente e psicologicamente superiori, pi\u00f9 forti, con un'efficienza polmonare e cardiaca maggiore del 50% rispetto a quella normale e un quoziente intellettivo doppio rispetto a quello umano.\nCi\u00f2 che per\u00f2 gli scienziati non avevano previsto era che la creazione di una razza superiore avrebbe anche significato la creazione di un'ambizione altrettanto grande: i superuomini infatti credevano che le superiori capacit\u00e0 da essi possedute dessero loro anche il diritto di governare sul resto dell'umanit\u00e0. \nNel 1992 un gruppo di Potenziati aveva preso simultaneamente il potere in pi\u00f9 di 40 nazioni. Tuttavia, avendo tutti la stessa ambizione di governare l'intero pianeta, iniziarono a combattersi tra di loro. Ci\u00f2 provoc\u00f2 le Guerre Eugenetiche (talvolta chiamate \"le guerre del Terzo mondo\" perch\u00e9 iniziate principalmente nei paesi del Terzo mondo e da non confondersi con la terza guerra mondiale), che terminarono solo nel 1996, quando un gruppo di ribelli riusc\u00ec a riprendere il controllo della situazione e condann\u00f2 alla pena capitale la maggior parte dei superuomini.\nAlcuni di loro, seguaci di Khan Noonien Singh vengono in seguito condannati al confino su Ceti Alpha V, dove trovano la morte.\nIn contemporanea con l'uscita del film Into Darkness - Star Trek (in cui Khan ricompare di nuovo come antagonista), venne pubblicata una miniserie a fumetti in 4 numeri nella quale Khan, sotto processo davanti al tribunale della flotta stellare, narra gli eventi della creazione dei potenziati e delle guerre eugeniche; alla fine, viene messo in stasi ed esiliato con i suoi simili su un remoto asteroide (riallacciandosi alla trama della serie originale)."}
{"id": "508653", "revid": "984922", "url": "https://it.wikipedia.org/wiki?curid=508653", "title": "Comunit\u00e0 montana Marmo Platano", "text": "La Comunit\u00e0 montana Marmo Platano si trova in Provincia di Potenza (Basilicata). \nLa comunit\u00e0 \u00e8 costituita dai seguenti comuni:"}
{"id": "508655", "revid": "78273", "url": "https://it.wikipedia.org/wiki?curid=508655", "title": "Italo-americano", "text": ""}
{"id": "508658", "revid": "12458", "url": "https://it.wikipedia.org/wiki?curid=508658", "title": "Italo-brasiliano", "text": ""}
{"id": "508660", "revid": "1452073", "url": "https://it.wikipedia.org/wiki?curid=508660", "title": "Kossuth (personaggio)", "text": "Kossuth \u00e8 una divinit\u00e0 immaginaria del gioco di ruolo fantasy \"Dungeons &amp; Dragons\", presente in varie ambientazioni, fra cui \"Forgotten Realms\", nella quale appartiene al pantheon faer\u00fbniano.\nIl suo simbolo \u00e8 costituito da una fiamma rossa che si contorce.\nLa sua arma preferita \u00e8 una lingua di fiamma.\nKossuth, il Signore del Fuoco, \u00e8 Neutrale \"puro\", ma, ai fini della regola del passo, si pu\u00f2 utilizzare anche l'allineamento Legale Neutrale.\nDei quattro signori elementali di Faer\u00fbn, Kossuth \u00e8 il pi\u00f9 attento ai suoi fedeli.\nIl suo maggior nemico \u00e8 Istishia, signore dell'elemento opposto: l'Acqua."}
{"id": "508664", "revid": "1479212", "url": "https://it.wikipedia.org/wiki?curid=508664", "title": "Giuseppe Raddi", "text": "Noto come uno dei pi\u00f9 importanti botanici vissuti nel periodo compreso tra la fine del XVIII e l\u2019inizio del XIX secolo, si merit\u00f2 ampia fama per i suoi viaggi nonch\u00e9 per gli importanti risultati scientifici ottenuti nello studio delle piante epatiche e della flora brasiliana. \nBiografia.\nLe origini e la prima formazione.\nNato a Firenze il 9 luglio 1770 da Stefano e Orsola Pandolfini, a causa delle non floride condizioni economiche, aggravate dalla morte del padre avvenuta quando aveva solo sei anni, non gli fu possibile seguire un corso regolare di studi. Grazie al suo impiego come fattorino in una spezieria, riusc\u00ec a dedicare i momenti liberi dal lavoro alla sua precoce passione per la botanica, prendendo familiarit\u00e0 con le piante officinali e avventurandosi nelle prime letture dell\u2019opera del celebre botanico Pietro Andrea Mattioli.\nAll\u2019et\u00e0 di quindici anni conobbe Gaetano Savi, giovane studente di medicina all\u2019Universit\u00e0 di Pisa da poco rientrato a Firenze per passare il periodo delle vacanze estive, e con costui, al quale lo accomunava la passione per la botanica, Raddi strinse una profonda amicizia, destinata a durare per il resto della sua vita.\nIn quegli anni fu determinante per il proseguimento degli studi e della formazione di entrambi l\u2019incontro con Ottaviano Targioni Tozzetti, insigne professore di botanica presso l\u2019Arcispedale di Firenze e l\u2019Universit\u00e0 di Pisa, il quale, intuendo le doti dei due giovani, cominci\u00f2 a condurli con s\u00e9 a raccogliere erbe nelle campagne, mettendo a loro completa disposizione anche la sua personale biblioteca scientifica.\nProprio grazie all\u2019intercessione del Targioni Tozzetti nel 1785 Giuseppe Raddi pot\u00e9 entrare nel Reale Museo di fisica e storia naturale di Firenze come aiuto di Attilio Zuccagni allora conservatore del Giardino Botanico.\nIl Raddi lavor\u00f2 come assistente per dieci anni finch\u00e9 nel 1795, su proposta dello Zuccagni stesso e del Targioni Tozzetti, fu assunto regolarmente al Museo con la qualifica di curatore delle collezioni e pagatore.\nL\u2019impiego al museo e le prime pubblicazioni scientifiche.\nA questo nuovo impiego era connessa tutta una serie di compiti, dalla manutenzione e ordinamento delle collezioni, alla loro esposizione nei locali, fino alle pi\u00f9 disparate operazioni amministrative, che il Raddi si impegn\u00f2 fin da subito ad assolvere con scrupolo e zelo.\nEgli seppe comunque sfruttare il poco tempo libero concessogli da tali pesanti mansioni a beneficio dei suoi studi e della sua crescita professionale, come dimostrano le prime pubblicazioni apparse tra il 1806 e il 1808, dedicate ai funghi e alle crittogame.\nRiusc\u00ec poi a mettere ulteriormente a profitto questo periodo concentrandosi anche nello studio e nell\u2019apprendimento delle lingue: il latino, allora spesso utilizzato nel campo della sistematica, il tedesco, il francese e l\u2019inglese, la padronanza delle quali si dimostrava assai utile nell\u2019illustrare le collezioni del museo ai visitatori stranieri.\nL\u2019espulsione dal museo e il contenzioso con le autorit\u00e0 francesi.\nLa vita e la carriera professionale del Raddi subirono un grave sconvolgimento a partire dal 1807 quando il conte Girolamo Bardi succedette come direttore del museo a Giovanni Fabbroni che era estimatore e amico personale del botanico fiorentino.\nIn una Firenze controllata dai Francesi sin dal 1799, il nuovo direttore decise di cancellare il ruolo di custode e consegnatario del museo dalla lista degli impiegati, privando di fatto il Raddi del suo stipendio e della casa annessa al museo dove da anni abitava con la moglie e i cinque figli.\nOscure appaiono oggi le ragioni di questa decisione ma \u00e8 lecito supporre che alla sua base vi sia stata una ragione politica dovuta al fatto che Raddi fin dal 1799, ignorando tra l\u2019altro le varie ingiunzioni che nel corso del tempo gli erano state notificate dalle autorit\u00e0, aveva sempre ostacolato ogni tentativo di trasferimento delle collezioni del museo fiorentino a Parigi, cos\u00ec come stabilito da Napoleone in persona.\nDopo aver tentato pi\u00f9 volte senza successo la via del ricorso contro questa decisione presso le autorit\u00e0 toscane del momento, prima Maria Luisa di Borbone e poi Elisa Baciocchi, dovette rassegnarsi a rimettere le consegne del museo nel maggio 1809.\nSi apr\u00ec dunque per il Raddi un lungo periodo di miseria prolungatosi fino alla fine del 1814 durante il quale riusc\u00ec a mantenere se stesso e la sua famiglia solo grazie all\u2019aiuto economico prestatogli da alcuni amici.\nIl reintegro al museo e la ripresa dell\u2019attivit\u00e0 scientifica.\nUna svolta fondamentale nella sua vita si manifest\u00f2 grazie al crollo del Primo Impero francese e soprattutto alla conseguente restaurazione sul trono granducale di Ferdinando III che comport\u00f2 il reintegro del Raddi nel suo antico incarico a partire dal 31 dicembre 1814.\nFinalmente stabilizzata la sua situazione economica e familiare egli pot\u00e9 dedicarsi nuovamente con slancio agli studi e alla ricerca. Si data infatti al 9 giugno 1817 la presentazione all\u2019Accademia Italiana delle Scienze della memoria sulla \"Jungermanniografia Etrusca\", da molti considerato il suo capolavoro. Questa opera, in cui Raddi mette bene in evidenza il suo spirito critico ed innovatore nell'interpretazione di un vasto gruppo di vegetali come le epatiche, conobbe una vasta eco a livello italiano ed internazionale, tanto che in breve tempo furono esaurite sia le copie volanti sia quelle pubblicate nel 1818 all\u2019interno del volume XVIII degli Atti dell\u2019Accademia delle Scienze di Modena. \nA dar maggior risalto alla straordinaria fortuna dell\u2019opera non si pu\u00f2 inoltre non ricordare che, ancora nel 1841, ad anni di distanza dalla morte dell\u2019autore, il grande botanico tedesco Christian Gottfried Nees ne cur\u00f2 un\u2019edizione postuma stampata a Bonn.\nIl viaggio in Brasile.\nLa partenza della principessa Leopoldina d\u2019Austria per il Brasile, dove andava in sposa al futuro imperatore Pietro I, offr\u00ec al Raddi l\u2019opportunit\u00e0 di riprendere le ricerche botaniche in un paese ricco delle pi\u00f9 svariate e allora sconosciute essenze vegetali.\nSull\u2019esempio di vari scienziati tedeschi, chiese e ottenne dal Granduca l\u2019autorizzazione ad aggregarsi al seguito della principessa e preparatosi al viaggio con il consueto scrupolo si imbarc\u00f2 a Livorno sulla nave portoghese San Sebastiano, che salp\u00f2 alla volta di Rio de Janeiro il 13 agosto 1817.\nUna breve sosta effettuata dalla nave nell\u2019isola di Madera, tra l\u201911 e il 13 settembre, permise al Raddi di prendere molte informazioni sulle coltivazioni del luogo e di ricavare una piccola flora delle piante spontanee ma ben pi\u00f9 proficua si sarebbe dimostrata per i suoi studi la permanenza in terra brasiliana, che ebbe inizio con l\u2019attracco nel porto di Rio il successivo 5 novembre.\nIn questa citt\u00e0 assistette ai grandi festeggiamenti tributati alla principessa Maria Leopoldina, che, con l\u2019aggiunta di particolari riguardanti i costumi e l\u2019economia del paese sudamericano, descrisse puntualmente in alcune lettere inviate alla famiglia e al primo ministro toscano Vittorio Fossombroni.\nPur limitato dal magro finanziamento concessogli dal governo toscano, pot\u00e9 compiere numerose escursioni nella provincia di Rio de Janeiro, riuscendo a spingersi lungo la costa fino all\u2019isola di Santa Catarina.\nRaccolta un\u2019ingente collezione di campioni di piante, semi, insetti e una serie di preparati di uccelli, rettili e pesci prese la via del ritorno il 1\u00b0 giugno 1818, giungendo il successivo 19 agosto a Genova da dove poi rientr\u00f2 via mare a Livorno.\nIl rientro a Firenze e lo studio della collezione brasiliana.\nUna volta portati in Toscana, i materiali brasiliani furono dal Granduca destinati per la maggior parte al Museo di Firenze e per una parte minore a quello di Pisa, ma il loro studio fu rimandato per pi\u00f9 di due anni, fin quando cio\u00e8 il Raddi non ottenne da Ferdinando III di essere dispensato dai suoi quotidiani doveri al museo per dedicarsi completamente alla classificazione della collezione (2 dicembre 1820). \nSenza altre preoccupazioni egli pot\u00e9 dunque dedicare tutto il periodo compreso tra il 1821 e il 1828 allo studio dei reperti brasiliani, concentrandosi nell'elaborazione di una serie di scritti che uscirono con regolarit\u00e0 e frequenza in diversi periodici italiani, per lo pi\u00f9 collegati alle accademie di cui era socio.\nDel 1825 \u00e8 il volume \"Plantarum Brasiliensium Nova genera et Species novae vel minus cognitae. Pars I. (Filices)\" che rappresenta solo una parte dell\u2019ambizioso programma di pubblicazione della collezione brasiliana, purtroppo interrotto dalla prematura morte dello studioso.\nIl viaggio in Egitto e la morte.\nIntanto, i governi francese e toscano stavano allestendo in quegli anni una missione scientifica che, sotto la direzione degli egittologi Ippolito Rosellini e Jean Fran\u00e7ois Champollion, avrebbe dovuto compiere un lungo viaggio di studi in Egitto. Raddi, non volendo lasciarsi sfuggire l\u2019occasione di riprendere le ricerche sul campo, chiese ed ottenne dal nuovo Granduca Leopoldo II l\u2019autorizzazione ad aggregarsi in qualit\u00e0 di botanico.\nPart\u00ec da Firenze il 12 luglio 1828 con la missione toscana e, fatta tappa a Tolone il 22 luglio, sbarc\u00f2 ad Alessandria il 18 agosto successivo. Da qui, munito di un lasciapassare che gli permetteva di visitare liberamente qualunque localit\u00e0 di suo interesse, esplor\u00f2 botanicamente tutta la campagna fino a Rosetta poi segu\u00ec gli altri membri della spedizione, giungendo al Cairo il 20 settembre. Dalla capitale prosegu\u00ec in compagnia dei colleghi per Tebe e da l\u00ec si spinse fino alla Prima Cateratta del Nilo poi torn\u00f2 nella regione del Basso Egitto percorrendola in ogni direzione. Partito infine da Rosetta il 29 giugno 1829 per raggiungere il Lago Bruloz e i Laghi Natron, fu colpito durante il viaggio da una violenta forma di dissenteria che lo indusse a tornare al Cairo per curarsi.\nA met\u00e0 luglio il miglioramento delle sue condizioni faceva sperare in una prossima guarigione ma il 24 dello stesso mese la malattia si riacutizz\u00f2 tanto che, in seguito, confidando di potersi curare meglio in patria, decise di imbarcarsi per l\u2019Italia. \nQuando il 6 settembre la sua nave giunse nei pressi di Rodi le sue condizioni di salute erano ormai tanto disperate che dovette essere sbarcato in tutta fretta sull\u2019isola, dove mor\u00ec il successivo giorno 7 settembre 1829.\nCommemorazioni e sepoltura.\nLa notizia della repentina morte di Raddi fu accolta con grandissimo cordoglio a Firenze e in tutto l\u2019ambiente scientifico europeo dove era ampiamente conosciuto, anche per la corrispondenza epistolare che intrattenne con alcuni dei maggiori botanici dell\u2019epoca come William Jackson Hooker, Christian Hendrik Persoon, Alphonse De Candolle, Carl Friedrich Philipp von Martius, Johann Jacob Roemer.\nFu inoltre socio della Accademia lucchese di scienze lettere e arti, dell\u2019Accademia Nazionale delle Scienze detta dei XL, dell\u2019Accademia dei Georgofili, dell\u2019Accademia linneana di Parigi nonch\u00e9 della Societ\u00e0 Medico-Botanica di Londra.\nGaetano Savi, amico di tutta una vita, gli dedic\u00f2 una pubblicazione nella quale si riporta il catalogo delle opere pubblicate, il manifesto di raccolta fondi per l\u2019erezione di un monumento commemorativo e l\u2019elenco dei sottoscrittori. Successivamente il cenotafio fu innalzato nella Basilica di Santa Croce accompagnato da un\u2019epigrafe in cui il celebre naturalista fiorentino \u00e8 ricordato come \u201cOrnamento d\u2019Italia\u201d.\nLe spoglie terrene di Giuseppe Raddi furono sepolte nel cimitero annesso alla chiesa cattolica di Nostra Signora della Vittoria di Rodi ma, probabilmente a causa dei lavori di ristrutturazione che interessarono l\u2019area nel 1853, della sua tomba si perse ogni traccia. \nOccupata Rodi nel 1912, il Regio Esercito avvi\u00f2 una campagna di ricerca della sua sepoltura che si svolse con il patrocinio dell'Istituto di Studi Superiori di Firenze e dell\u2019Accademia dei Georgofili, risultando per\u00f2 del tutto infruttuosa.\nArchivio personale ed erbari.\nLa documentazione cartacea prodotta da Raddi risulta dispersa tra varie sedi e istituzioni.\nParte del suo archivio \u00e8 attualmente conservata presso la sede di Botanica della Biblioteca di Scienze dell\u2019Universit\u00e0 di Firenze ma ancora incerti sono le modalit\u00e0 e i tempi dell\u2019acquisizione. E\u2019 probabile che vi sia stata una donazione da parte degli eredi intorno agli anni quaranta dell\u2019Ottocento, a seguito dell\u2019interessamento del Granduca Leopoldo II e in concomitanza con l'arrivo a Firenze, come direttore del Museo botanico, di Filippo Parlatore.\nLe carte sono suddivise in cinque raccoglitori e comprendono corrispondenza, atti e documenti, manoscritti (appunti sui funghi, sulle Pteridophyta e sulla flora brasiliana, scritti di zoologia, memorie dei viaggi effettuati in Brasile ed Egitto).\nAltra corrispondenza di Raddi \u00e8 conservata presso sei diverse istituzioni ovvero la Biblioteca Nazionale Centrale di Firenze, il Museo Galileo di Firenze, l\u2019Archivio di Stato di Firenze, la Biblioteca universitaria di Pisa, Biblioteca Apostolica Vaticana e l\u2019Accademia Nazionale delle Scienze detta dei XL.\nLa maggior parte delle collezioni botaniche di Raddi si trovano presso gli erbari delle universit\u00e0 di Firenze, Pisa e Bologna.\nOpere.\nElenco di opere selezionate:"}
{"id": "508665", "revid": "247222", "url": "https://it.wikipedia.org/wiki?curid=508665", "title": "Michael Hedges", "text": "Biografia.\nNasce a Sacramento in California il 31 dicembre 1953 ma cresce in Oklahoma dove, all'eta di 4 anni, inizia a suonare il pianoforte e successivamente si concentra sullo studio del clarinetto, violoncello e chitarra. Successivamente si iscrive alla Phillips University dove studia composizione ed inizia a suonare prevalentemente chitarra classica e flauto. I suoi studi procedono al Peabody Conservatory dove consegue il diploma in composizione elettronica sperimentando tecniche insolite con l'uso della steel guitar.\n\"Breakfast in the Field\" e \"Aerial Boundaries\" (1980-1984).\nDopo aver suonato, dal 1976 al 1977, la chitarra elettrica e il flauto in una band jazz locale chiamata Lotus Band, decide di proseguire le sue performance da solista. Nel 1980 decide di studiare musica alla prestigiosa Stanford University. L'anno successivo, dopo esser stato notato da William Ackerman durante un concerto, stipula grazie allo stesso un contratto per l'etichetta discografica Windham Hill Records. Incide quindi nello stesso anno il suo primo lavoro in studio intitolato \"Breakfast in the Field\", che riscuote subito un ottimo successo, ed inizia a sviluppare nuove tecniche chitarristiche percussive come l'uso del tapping e l'ampio uso di accordature aperte. \u00c8 nel 1984 per\u00f2 che Hedges si fa conoscere a livello mondiale, grazie all'uscita del suo secondo album intitolato \"Aerial Boundaries\", che gli varr\u00e0 una nomination ai Grammy Award.\n\"Watching My Life Go By\" e \"Live on the Double Planet\" (1985-1987).\nNon soddisfatto che fosse apprezzato solamente il lato strumentale dei suoi lavori, Hedges convince la Windham Hill Records a rilasciare nel 1985 il suo terzo album \"Watching My Life Go By\" che rappresenta una raccolta di brani scritti in un lasso di tempo di 5 anni, in cui Hedges mostra oltre alle sue capacit\u00e0 di chitarrista anche le sue doti canore. Nel 1987, dopo aver pubblicato l'anno precedente l'album natalizio \"Santabear's First Christmas\", esce il suo primo album live intitolato \"Live on the Double Planet\" che racchiude 12 tracce registrate nell'arco di 40 esibizioni dal vivo. In questo album \u00e8 anche possibile apprezzare l'uso dell'harp guitar, strumento che verr\u00e0 ripreso pi\u00f9 tardi da artisti come Andy McKee. Grazie anche al successo ottenuto dal live, la Windham da ad Hedges la libert\u00e0 di rilasciare album sia strumentali che da lui cantati.\n\"Taproot\", \"The Road to Return\" e \"Oracle\" (1988-1996).\nNel 1990 esce \"Taproot\" che guadagna una nomination ai Grammy Award come miglior album New Age, non riuscendo per\u00f2 ad ottenere il premio. Nel 1993, dopo aver pubblicato l'anno precedente l'album per bambini \"Princess Scargo And The Birthday Pumpkin\" insieme a Geena Davis, Hedges rilascia \"The Road to Return\", dove aumentano le parti da lui cantate e si nota l'introduzione della chitarra synth e della chitarra elettrica. Nel 1996 esce \"Oracle\", album con cui Hedges nel 1998 vince il Grammy Award come miglior album New Age, premio che per\u00f2 non ritirer\u00e0 mai di persona.\nLa morte e \"Torched\" (1997-1999).\nNel dicembre 1997, Hedges, di ritorno da San Francisco dopo la Festa del Ringraziamento, perde il controllo della sua auto in una curva a S ed esce di strada, cadendo da una scogliera da una altezza di 37 metri; il suo corpo verr\u00e0 ritrovato qualche giorno pi\u00f9 tardi. Nell'impatto Hedges \u00e8 stato sbalzato fuori dall'auto e si presume sia morto quasi all'istante.\nNel 1999 esce \"Torched\", album postumo realizzato grazie al contributo del suo precedente manager Hilleary Burgess e degli amici David Crosby e Graham Nash. Questo ultimo lavoro contiene le ultime registrazioni di Hedges a cui stava lavorando poco dopo l'uscita di \"Oracle\". Il chitarrista Joe Satriani dopo la sua morte ricord\u00f2 Hedges dicendo: \"La sua musica ha un'emozione e un carattere tutto suo, \u00e8 tecnicamente brillante ma sempre vera\".\nStrumentazione.\nNel corso degli anni, Hedges ha usato numerose chitarre per le sue composizioni:"}
{"id": "508666", "revid": "1725819", "url": "https://it.wikipedia.org/wiki?curid=508666", "title": "Radiotelevisione Azienda Speciale", "text": "La Radiotelevisione Azienda Speciale \"per la Provincia autonoma di Bolzano\" (ted. \"Rundfunkanstalt S\u00fcdtirol\", lad. \"Radiotelevijion- Azienda per S\u00fcdtirol\") \u00e8 un'azienda speciale italiana di servizio pubblico radiotelevisivo che ha per compito la diffusione sul territorio altoatesino dei programmi radiotelevisivi dell'area di lingua tedesca e ladina. Ha assunto, inoltre, per conto della Provincia autonoma di Bolzano, il compito di promuovere la diffusione della banda larga per la trasmissione di dati via internet.\nStoria.\nSin dall'inizio dell'era televisiva i sudtirolesi di lingua tedesca reclamarono il diritto di poter ricevere i programmi delle televisioni di lingua tedesca, cosa che non era consentita dalla legge italiana (monopolio radiotelevisivo). Per questo motivo nel 1966 il governo italiano fece creare Rai S\u00fcdtirol (all'epoca Rai Sender Bozen) della Rai, ossia il programma televisivo in lingua tedesca, che in quel periodo vide per\u00f2 il boicottaggio da parte della S\u00fcdtiroler Volkspartei che lo considerava un mezzo al servizio della politica filogovernativa e antiautonomista. Con il cosiddetto \"pacchetto\" di misure per l'autonomia del Sudtirolo (1972) si apr\u00ec la possibilit\u00e0 di realizzare un ente preposto alla trasmissione dei programmi in lingua tedesca degli altri paesi. Lo statuto di autonomia chiarisce infatti che \"La Provincia di Bolzano ha la potest\u00e0 di emanare norme legislative che riguardino manifestazioni ed attivit\u00e0 artistiche, culturali ed educative locali anche con i mezzi radiotelevisivi, esclusa la facolt\u00e0 di impiantare stazioni radiotelevisive\". Dunque la Provincia autonoma non ha diritto alla creazione di una propria emittente, ma ha la possibilit\u00e0 di permettere la ricezione di programmi radiotelevisivi nella provincia. A questo proposito venne fondata la RAS nel 1975 presieduta da Klaus Dubis. La RAS partecipa alla costruzione di infrastrutture comuni per servizi radiotelevisivi pubblici, servizi provinciali di comunicazione via radio, emittenti private e operatori di telefonia mobile su incarico della Giunta Provinciale, inoltre l'azienda collabora con la protezione civile dell'Alto Adige in modo da poter informare le popolazioni locali in caso di emergenza in modo immediato. Dal 2013 le attivit\u00e0 della RAS sono estese alla parte nord del Trentino.\nOrganizzazione.\nLa RAS \u00e8 un'azienda pubblica con personalit\u00e0 giuridica propria con un consiglio di amministrazione nominato per 2/3 dalla Giunta della Provincia Autonoma di Bolzano. In base a dati dell'azienda la RAS ha 26 dipendenti. L'azienda \u00e8 finanziata completamente dalla Provincia Autonoma di Bolzano.\nProgrammi.\nTelevisione.\nLa RAS diffonde su tutto il territorio provinciale i programmi delle emittenti pubbliche germanofone di Austria, Germania e Svizzera (di quest'ultima anche l'italofona RSI LA1 e la romancia Radio Rumantsch). La digitalizzazione della rete \u00e8 partita il 23 ottobre 2007 con la conversione di ZDF e SRF in DVB-T. Le due frequenze liberate permettevano la contemporanea ricezione sia analogica che digitale dei due programmi dell'ORF. La RAS ha provveduto anche alla digitalizzazione provvisoria del Sender Bozen al posto della Rai, ricevibile su un ensemble della RAS insieme al programma nazionale di Rai 3 dal 14 ottobre 2008 e fino al completamento della digitalizzazione da parte della RAI. Dall'11 novembre 2009 l'intero Alto Adige \u00e8 passato completamente al DVB-T.\nDal 15 novembre 2012 sono stati aggiunti i programmi svizzeri SRF 1 e SRF 2 in alta definizione e il canale culturale austriaco ORF III.\nTutte le emittenti mettono a disposizione i propri programmi gratuitamente: i cittadini dell'Alto Adige dunque hanno la possibilit\u00e0 di vedere la televisione pubblica di quattro paesi pagando il canone radiotelevisivo solamente per la ricezione della Rai.\nRadio.\nAnche la radio \u00e8 in fase avanzata di digitalizzazione.\nI programmi radiofonici diffusi da RAS sono:\nSpegnimento di ulteriori microimpianti FM \u2013 copertura base garantita (fonte RAS 06/12/2018).\nDato che ormai grazie al DAB+ possono essere ricevuti su tutto il territorio provinciale molti programmi radiofonici di miglior qualit\u00e0 e che molte famiglie posseggono un apparecchio radiofonico digitale, la RAS disattiver\u00e0 altri 22 impianti FM dei programmi \u00d61, ORF Radio Tirol, \u00d63 e Radio Rumantsch presso sette postazioni ricetrasmittenti. Ci\u00f2 consente di ridurre i costi d\u2019esercizio e di manutenzione.\nGli apparecchi trasmissivi FM della RAS hanno raggiunto, e in alcuni casi superato, i 30 anni di esercizio. Per proseguire la regolare gestione delle reti trasmissive FM, la RAS dovrebbe sostituirli progressivamente. Lo spegnimento degli impianti FM consente di utilizzare gli apparecchi dismessi come pezzi di ricambio per gli impianti ancora in esercizio e di evitare pertanto l\u2019acquisto di nuovi apparecchi trasmissivi FM.\nLa copertura base FM sar\u00e0 ancora garantita. Nei luoghi di spegnimento rimarr\u00e0 possibile la ricezione FM tramite postazioni pi\u00f9 distanti.\nInternet a \"banda larga\".\nLa RAS, su incarico della Provincia autonoma di Bolzano, ha finora bandito 3 gare per estendere la copertura a \"banda larga\" sul territorio provinciale.\nIl primo appalto \u00e8 stato aggiudicato alla societ\u00e0 Linkem S.p.A. La Provincia ha espresso riserve sui risultati conseguiti.\nBroadband 44+.\nIl secondo e il terzo appalto sono stati aggiudicati a una associazione temporanea di imprese (Ati), denominata Broadband 44+. Nel 2008 e nel 2009, Broadband 44+ ha realizzato una rete a banda larga con tecnologia wireless che serve complessivamente 65 comuni della provincia di Bolzano situati in posizioni orografiche difficili. A fine agosto 2010, alla rete Broadband 44+ risultavano allacciate 5.000 utenze internet.\nLe imprese associate in Broadband 44+ sono:\nL'ente pubblico \"RAS\" ha messo a disposizione la sua rete di ripetitori e ha finanziato i costi dell'operazione con 6 milioni di euro."}
{"id": "508667", "revid": "767487", "url": "https://it.wikipedia.org/wiki?curid=508667", "title": "Montpreveyres", "text": "Montpreveyres (toponimo francese) \u00e8 un comune svizzero di 621 abitanti del Canton Vaud, nel distretto di Lavaux-Oron.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "508668", "revid": "767487", "url": "https://it.wikipedia.org/wiki?curid=508668", "title": "Piccolo dizionario amoroso", "text": "Piccolo dizionario amoroso (\"The Sleeping Dictionary\") \u00e8 un film diretto dal regista Guy Jenkin.\nTrama.\nInviato per conto dell'esercito coloniale britannico nel paradiso tropicale Sarawak, John Truscott ha il difficile compito di imparare velocemente le tradizioni nonch\u00e9 la lingua indigena, con lo scopo di svolgere al meglio il suo lavoro. Come usanza del luogo, per velocizzare questo apprendimento, gli viene affiancata una \"Sleeping Dictionary\", Selima. Secondo la strana teoria per la quale una lingua viene appresa con maggiore velocit\u00e0 a letto, il fine della bella ragazza \u00e8 proprio quello di alternare prestazioni intime a lezioni private dell'idioma indigeno.\nDistribuzione.\nIl film \u00e8 uscito nelle sale statunitensi il 18 febbraio 2003, mentre in Italia il 27 giugno dello stesso anno."}
{"id": "508671", "revid": "119713432", "url": "https://it.wikipedia.org/wiki?curid=508671", "title": "Marco Kreuzpaintner", "text": "Biografia.\nIl film che lo ha reso pi\u00f9 celebre \u00e8 \"Sommersturm\" (2004), storia del disagio di un adolescente che scopre l'amore per il proprio migliore amico, che Kreuzpaintner ha sia diretto che sceneggiato.\nNel 2006, il regista ha diretto un film hollywoodiano dal titolo \"Trade - Welcome to America\", uscito nelle sale l'anno successivo. La pellicola, che ha per protagonista Kevin Kline, porta alla luce il problema del commercio e dello sfruttamento di bambini al confine tra America e Messico, raccontando le vicende di un giovane messicano che chiede l'aiuto di Ray Sheridan, il personaggio interpretato da Kline, per ritrovare la sorellina rapita. Tra gli altri interpreti da segnalare anche Alicja Bachleda-Curu\u015b, gi\u00e0 protagonista di \"Sommersturm\"."}
{"id": "508672", "revid": "1783371", "url": "https://it.wikipedia.org/wiki?curid=508672", "title": "Shiribeshi (provincia)", "text": "Shiribeshi formalmente scritta come \"Shiribeshi no Kuni\" (giapponese: \u5f8c\u5fd7\u56fd) fu per un breve periodo una provincia giapponese. Corrisponde all'attuale subprefettura di Shiribeshi (escluso il distretto di Abuta) pi\u00f9 la parte settentrionale della subprefettura di Hiyama."}
{"id": "508673", "revid": "124887854", "url": "https://it.wikipedia.org/wiki?curid=508673", "title": "Terminio", "text": "Il Terminio (1.806m) \u00e8 una montagna dei monti Picentini, nell'Appennino campano, nei comuni di Volturara Irpina e Serino, in provincia di Avellino rientrante nel parco regionale Monti Picentini. Rappresenta la vetta pi\u00f9 alta della catena montuosa dopo il monte Cervialto, quest'ultimo di soli 3 metri pi\u00f9 alto (1809 m).\nGeografia.\nLa vetta raggiunge l'altitudine di 1.806\u00a0m s.l.m., risalendo la strada statale 574 inversamente, cio\u00e8 da Montella, s'incontra il \"Passo Cruci\" (m. 980) e successivamente si toccano le localit\u00e0 \"Fosse Giunte e Tasso\" e la \"Piana del Pizzillo\" fino a raggiungere la \"Piana di Verteglia\" (m. 1230) dominato a sud dal Monte Cercetano e dal Monte Savoceta. Nella piana si trovano un caseificio e un'antica chiesa trasformata nel \"Rifugio Principe di Piemonte\", inoltre la piana \u00e8 ricoperta da faggi e da pascoli estivi alimentati da risorgive come quelle di \"Candraloni\" (m. 1350), \"della Madonna\" (m. 1150), dei \"Cavalli\", degli \"Uccelli\" e delle \"Acque Nere\", le acque delle risorgive precipitano nei numerosi inghiottitoi come quello della \"Bocca del Dragone\" (Vedi Sotto).\nPercorsi.\nDal \"Rifugio Principe di Piemonte\" si possono raggiungere, sempre seguendo la statale, la \"Piana delle Acque Nere\" ad \u00e8 alimentata dall'omonimo corso d'acqua, nella vasta piana destinata principalmente al pascolo, ci sono un ricovero per i pastori e ancora un caseificio, a pochi passi si apre la \"Grotta dei Candraloni\", un inghiottitoio dove precipitano le acque dell'omonimo ruscello.\nNella localit\u00e0 \"Acqua degli Uccelli\" si giunge al bivio della diramazione della statale dove si raggiunge dopo circa 3.800 metri di percorso la piana di \"Campolaspierto\" (m. 1280), dove esiste un maneggio e un campo per pic-nic (esistente su tutti versanti del monte).\nLa cosiddetta \u201cBocca del Dragone\u201d, un esempio di fenomeno carsico a 670\u00a0m di altitudine, costituisce uno degli inghiottitoi che convogliano, attraverso le falde del sottosuolo, le acque meteoriche verso le sorgenti di Serino.\nIl panorama che si gode dalla vetta, fino al golfo di Salerno e al Vesuvio e la ricca vegetazione nelle piane, ne fanno una meta turistica per gli sport invernali che si svolgono su di esso.\nSport invernali.\nIl Monte Terminio \u00e8 stato sede della omonima stazione sciistica in attivit\u00e0 dal 1969 al 1980 circa, costituita da una sciovia a fune alta in localit\u00e0 Campolaspierto denominata \"Santa Caterina\" (mt. 1307 - 1350) realizzata dalla ditta Graffer e dotata di due piste di discesa di bassa difficolt\u00e0, per un totale di circa 1,5\u00a0km di piste. La stazione era anche dotata di un grande rifugio-ristorante, di un bar e di un nolo sci. Lo scarso innevamento e il terremoto del 1980 posero fine ad un'avventura mai realmente decollata"}
{"id": "508674", "revid": "1543377", "url": "https://it.wikipedia.org/wiki?curid=508674", "title": "Italo-canadesi", "text": "Per italo-canadesi si intendono i canadesi che hanno origine italiana e i cittadini italiani che risiedono in Canada. Secondo il censimento del Canada del 2016, 1.587.970 canadesi (il 4,6% della popolazione totale) hanno origini italiane in tutto o in parte. Il censimento enumera l'intera popolazione canadese, composta da cittadini canadesi (per nascita e per naturalizzazione), immigrati sbarcati e residenti non permanenti e le loro famiglie che vivono con loro in Canada. Risiedendo principalmente nelle aree metropolitane industriali urbane centrali, gli italocanadesi sono il settimo gruppo etnico auto-identificato in Canada dopo i canadesi francesi, inglesi, irlandesi, scozzesi, tedeschi e cinesi.\nStoria.\nIl primo esploratore del Nord America fu il veneziano Giovanni Caboto, che approd\u00f2 a Capo Bonavista, Terranova e Labrador, nel 1497. Il suo viaggio in Canada, e in altre parti delle Americhe, \u00e8 stato seguito da quelli di suo figlio Sebastiano Caboto e da quelli di Giovanni da Verrazzano.\nIl primo censimento canadese che enumerava la popolazione di origine italiana fu condotto nel 1871. A quel tempo, c'erano solo 1.035 persone di origine italiana che vivevano in Canada. Un certo numero di italiani emigrarono in Canada, spesso come mercenari, per lavorare come operai nella costruzione della Canadian Pacific Railway. Nel 1904, 3.144 degli 8.576 lavoratori stagionali della Canadian Pacific Railway erano italiani.\nIl primo cospicuo afflusso di emigrati italiani in Canada inizi\u00f2 all'inizio del XX secolo, quando oltre 60.000 italiani si trasferirono in Canada tra il 1900 e il 1913. Si trattava in gran parte di contadini dell'Italia meridionale e delle parti agrarie del nord-est (Veneto e Friuli). Nel 1905 fu costituita \"la Commissione reale incaricata di indagare sull'immigrazione dei lavoratori italiani a Montr\u00e9al e sulle presunte pratiche fraudolente delle agenzie per il lavoro\", che si occupava delle tattiche ingannevoli usate dai mediatori del lavoro che reclutavano lavoratori italiani per i datori di lavoro canadesi che ne facevano richiesta. Questi numeri erano tuttavia contenuti rispetto a quelli degli Stati Uniti, dove circa quattro milioni di italiani emigrarono in questo Paese tra il 1880 e il 1920.\nGli italo-canadesi emigrarono principalmente a Toronto e Montr\u00e9al. A Toronto, la popolazione italiana \u00e8 passata da 4.900 nel 1911 a 9.000 nel 1921, costituendo quasi il 2% della popolazione della citt\u00e0. Gli italiani a Toronto e a Montreal presto stabilirono enclave etniche nella forma di \"Little Italies\". Comunit\u00e0 pi\u00f9 piccole sorsero anche a Vancouver, Hamilton, Niagara Falls, Guelph, Windsor, Thunder Bay, Sault Sainte Marie, Ottawa e Sherbrooke. Molti si stabilirono anche in comunit\u00e0 minerarie nella British Columbia (Trail), Alberta (Crowsnest Pass), Isola del Capo Bretone (Inverness), e Ontario settentrionale (Sault Sainte Marie e Fort William).\nQuesta migrazione fu in gran parte interrotta dopo la prima guerra mondiale: le nuove leggi sull'immigrazione negli anni venti del XX secolo e la Grande depressione limitarono infatti l'immigrazione italiana. Circa 40.000 italiani vennero in Canada dopo la prima guerra mondiale, prevalentemente dall'Italia meridionale, dove una depressione economica e la sovrappopolazione, avevano portato molte famiglie alla povert\u00e0. Durante la seconda guerra mondiale, gli italo-canadesi furono guardati con sospetto e furono oggetto di atteggiamenti discriminatori. Come parte del \"War Measures Act\", 31.000 italo-canadesi furono etichettati come \"nemici\" con presunti collegamenti fascisti, e tra il 1940 e il 1943, circa 600-700 di questi italo-canadesi furono arrestati e inviati nei campi di internamento, come Camp Petawawa, in quello che fu il periodo del coisiddetto \"internamento italo-canadese\". Mentre molti italo-canadesi avevano inizialmente sostenuto il fascismo e il regime di Benito Mussolini per il suo ruolo nel rafforzare la presenza dell'Italia sulla scena mondiale, la maggior parte degli italiani in Canada non nutriva alcun rancore contro il Canada e pochi rimanevano fedeli seguaci dell'ideologia fascista. Nel 1990, l'ex primo ministro Brian Mulroney si scus\u00f2 per l'internamento di guerra di italo-canadesi a una riunione a Toronto del Congresso nazionale degli italo-canadesi. Nel maggio 2009, Massimo Pacetti ha introdotto il disegno di legge C-302, una \"Legge per riconoscere l'ingiustizia che \u00e8 stata fatta alle persone di origine italiana attraverso il loro internamento, la percezione che li vedeva nemici del Canada durante la seconda guerra mondiale, oltre che per promuovere l'istruzione sulla storia italo-canadese [del valore di $ 2,5 milioni]\", che \u00e8 stata approvata dalla Camera dei comuni del Canada il 28 aprile 2010; Canada Post doveva anche emettere un francobollo commemorativo per commemorare l'internamento dei cittadini italo-canadesi, ma Bill C-302 non ha superato le successive fasi per diventare legge. Nel 2021, il primo ministro Justin Trudeau si formalmente scus\u00f2 per l'internamento di guerra di italo-canadesi, alla Camera dei comuni del Canada.\nUna seconda ondata si \u00e8 verificata dopo la seconda guerra mondiale quando gli italiani, in particolare dalle regioni Lazio, Abruzzo, Molise, Puglia, Campania, Calabria e Sicilia, hanno lasciato il paese impoverito dalla guerra per raggiungere il Canada, un paese giovane e in forte crescita. Tra i primi anni 1950 e la met\u00e0 degli anni 1960, circa 20.000-30.000 italiani sono immigrati in Canada annualmente. Tra il 1946 e il 1967, oltre il 90% degli immigrati italiani ha approfittato del sistema di sponsorizzazione in base al quale venivano ammessi in Canada se sponsorizzati da parenti residenti in Canada che si sarebbero assunti la responsabilit\u00e0 finanziaria per il loro mantenimento durante il periodo di insediamento. Alla fine degli anni 1960, l'economia italiana conobbe un periodo di crescita e ripresa, rimuovendo uno dei principali incentivi all'emigrazione. Nel 1967, il sistema di sponsorizzazione fu limitato, basando invece la selezione degli immigrati su considerazioni legate al mercato del lavoro canadese, e ci\u00f2 diminu\u00ec l'afflusso di immigrazione italiana in Canada. Il 90% degli italiani immigrati in Canada dopo la seconda guerra mondiale \u00e8 rimasto in Canada e, decenni dopo quel periodo, la comunit\u00e0 aveva ancora una buona conoscenza della lingua italiana.\nIl molo 21 di Halifax, Nuova Scozia, \u00e8 stato un influente porto di immigrazione italiana tra il 1928 fino a quando non cess\u00f2 le operazioni nel 1971: qui 471.940 italiani arrivarono in Canada, rendendo loro il terzo gruppo etnico pi\u00f9 numeroso ad immigrare in Canada durante quel lasso di tempo.\nLa rapida crescita delle aree metropolitane che aveva attratto immigrati italiani cre\u00f2 una forte domanda di lavoratori edili, e negli anni sessanta del XX secolo pi\u00f9 di 15.000 italiani lavoravano nell'industria edile di Toronto, rappresentando un terzo di tutti i lavoratori edili della citt\u00e0 di quegli anni. Altri hanno avviato piccole attivit\u00e0 come barbieri, negozi di alimentari e forni che hanno creato enclave etniche italiane. Le donne italiane che sono entrate nel mondo del lavoro spesso hanno lavorato nel settore dell'abbigliamento. L'importanza del nucleo familiare degli italo-canadesi ha fornito un ruolo centrale nell'adattamento alle nuove realt\u00e0 socioeconomiche. Uno studio della met\u00e0 degli anni sessanta del XX secolo condotto a Montreal ha rilevato che due italiani su tre nati in Canada avevano il loro parente pi\u00f9 prossimo che viveva nello stesso edificio dove risiedevano, oppure a breve distanza; pi\u00f9 della met\u00e0 degli intervistati aveva scelto di acquistare una casa in una data zona per legami familiari visto che i loro parenti, oppure altri italo-canadesi non imparentati con loro, vivevano nelle vicinanze. Il 75% degli italiani immigrati dopo la seconda guerra mondiale erano impiegati in occupazioni a basso reddito, ma a met\u00e0 degli anni ottanta del XX secolo i figli degli immigrati avevano raggiunto un livello di istruzione superiore paragonabile alla media nazionale. Negli anni ottanta del XX secolo, l'86% degli italo-canadesi possedeva una casa, rispetto al 70% della popolazione totale.\nNel 2010, il governo dell'Ontario ha approvato la legge 103 con sanzione regia che proclamava il mese di giugno come il mese del patrimonio italiano. Il 17 maggio 2017, il Ministro del patrimonio canadese M\u00e9lanie Joly ha approvato una mozione unanime, Mozione 64, alla Camera dei comuni del Canada per riconoscere il mese di giugno come mese del patrimonio italiano in tutto il Canada - un momento per riconoscere, celebrare e sensibilizzare della comunit\u00e0 italiana in Canada, una delle pi\u00f9 grandi fuori dall'Italia.\nDemografia.\nA partire dal censimento del 2016, 1.587.970 abitanti canadesi hanno dichiarato di avere origini italiane - il 4,6% della popolazione del Canada - segnando un aumento del 6% rispetto al 1.488.425 popolazioni del censimento del 2011. Del 1.587.970, 695.420 avevano un sono genitore di origine italiana, mentre i restanti 892.550 avevano entrambi i genitori di origine italiana. La maggioranza vive in Ontario, corrispondendete a oltre 900.000 individui (il 7% della popolazione totale), mentre oltre 300.000 vivono in Quebec (4% della popolazione totale).\nLingua e immigrazione.\nNel 2016 del 1.587.970 di italo-canadesi, 375.645 parlano come madrelingua l'italiano.\nPrincipali comunit\u00e0.\nLe comunit\u00e0 italiane di Vaughan e di King della Greater Toronto Area, con Vaughan che si trovano a nord di Toronto e King, che \u00e8 appena a nord di Vaughan, hanno quasi, rispettivamente, 100.000 e 10.000 di residenti italo-canadesi, ognuno dei quali rappresenta oltre il 30% della loro popolazione totale; queste due aree hanno la pi\u00f9 grande concentrazione di italo-canadesi in Canada. Degno di nota, a Vaughan, \u00e8 la comunit\u00e0 della localit\u00e0 di Woodbridge, che ha la pi\u00f9 grande concentrazione di italo-canadesi in Canada (55.960, 53,5% della popolazione totale).\nMedia italocanadesi.\nLa prima stazione radio multiculturale canadese fu fondata a Montr\u00e9al nel 1962 e, nonostante il fondatore fu il polacco Casimir Stanczykowkski, molti dei suoi programmi furono in italiano. Nel 1966 Johnny Lombardi fond\u00f2 una stazione radio simile a Toronto: questo fece s\u00ec che la stazione di Montr\u00e9al divent\u00f2 ben presto un punto di riferimento per i residenti italiani della citt\u00e0 del Qu\u00e9bec, anche se fu spesso criticata per le sue trasmissioni orientate soprattutto verso le generazioni pi\u00f9 anziane, senza, per esempio, trasmettere le canzoni italiane in voga in quel periodo. A questo si ovvi\u00f2 con la creazione di un breve programma chiamato \"Spazio ai giovani\".\nLa prima stazione televisiva multiculturale fu fondata da Dan Iannuzzi e inizi\u00f2 le sue trasmissioni nel 1979. Un altro servizio televisivo in italiano fu fondato poco dopo, con il nome di Teleitalia, che include anche programmi acquistati dalla RAI. Nel 1997, dopo una riforma per le televisioni multiculturali, ci fu un drastico calo della qualit\u00e0 e del numero dei programmi trasmessi. Esiste anche una terza rete televisiva a Toronto chiamata Telelatino, che trasmette programmi sia in italiano che in spagnolo.\nIl primo giornale in lingua italiana fu fondato a Montr\u00e9al nel 1941 e si chiamava \"Il cittadino Canadese\". Nel 1950 Alfredo Gagliardi fond\u00f2, sempre a Montr\u00e9al, \"Il Corriere italiano\" e, qualche anno dopo, Dan Iannuzzi fond\u00f2 a Toronto il \"Corriere Canadese\", unico giornale distribuito 7 giorni su 7. Altre riviste italocanadesi sono \"Insieme\", \"L'Ora di Ottawa\" e \"Il Postino\"."}
{"id": "508676", "revid": "1718925", "url": "https://it.wikipedia.org/wiki?curid=508676", "title": "Modello dei dati", "text": "Nell'ambito delle basi di dati, il modello dei dati rappresenta un insieme di strumenti concettuali, detto \"formalismo\", che consta di tre componenti essenziali:\nQualsiasi modello dei dati deve risolvere due principali quesiti:\nNel primo caso la maggioranza dei modelli usa strutture come i record, in cui ogni componente rappresenta un attributo.\nNel secondo caso i modelli differiscono notevolmente nella ricerca di una rappresentazione, pertanto si possono proporre diversi esempi come le strutture, i valori, i puntatori ecc.\nTipi di modelli di dati.\nEsistono tre tipologie di modelli, i quali si classificano dal pi\u00f9 al meno astratto:\nModello concettuale (o semantico).\nUtilizza uno schema ed un linguaggio pi\u00f9 simile e vicino all'uomo, basandosi su una descrizione dei concetti del mondo reale.\nModello logico.\nUtilizza nozioni di livello intermedio (nozione record) e strutture astratte per rappresentare i dati.\nAlcuni dei pi\u00f9 diffusi e famosi sono; il modello gerarchico (utilizza una struttra ad albero), il modello reticolare (si basa sui grafi), il modello relazionale (al momento il pi\u00f9 diffuso ed utilizzato nel settore industriale, si basa su tabelle o relazioni) e il modello ad oggetti (evoluzione del modello relazionale con l'implementazione degli oggetti).\nModello fisico.\nUsano nozioni tipiche del livello dei file e delle memorie fisiche, ossia diverse organizzazioni fisiche dei dati o metodi di accesso (sequenziale, sequenziale con indice, tabella hash, alberi)"}
{"id": "508677", "revid": "12458", "url": "https://it.wikipedia.org/wiki?curid=508677", "title": "Italo-canadese", "text": ""}
{"id": "508684", "revid": "92723", "url": "https://it.wikipedia.org/wiki?curid=508684", "title": "Sigle degli istituti di perfezione cattolici", "text": "Ad ogni istituto di perfezione cattolico, cio\u00e8 un istituto di vita consacrata oppure una societ\u00e0 di vita apostolica, viene associata una sigla (solitamente acronimo del nome latino) che viene posposta ai nomi degli appartenenti all'ordine o alla congregazione.\nLa tabella seguente riporta: a) le sigle in ordine alfabetico; b) la denominazione ufficiale; c) il nome popolarmente attribuito ai membri (\"vulgo\"); d) il nome latino dell'istituto."}
{"id": "508685", "revid": "125152594", "url": "https://it.wikipedia.org/wiki?curid=508685", "title": "Osservatorio di Greenwich", "text": "L'osservatorio reale di Greenwich, conosciuto come osservatorio di Greenwich, \u00e8 un osservatorio astronomico che si trova nel sobborgo londinese di Greenwich.\n\u00c8 celebre poich\u00e9 per la sua cupola passa il meridiano di Greenwich, che segna la longitudine 0 e che proprio dall\u2019osservatorio reale di Greenwich prende il nome.\nStoria.\nL'Osservatorio Reale venne fondato nel giugno del 1675 da Carlo II, re d'Inghilterra. Quasi contemporaneamente (il 4 marzo 1675) il sovrano nomin\u00f2 John Flamsteed a capo dell'osservatorio conferendogli il titolo di Astronomo reale \u00abper applicarsi con massima cura e diligenza al rettificare le tavole dei moti dei cieli, e le posizioni delle stelle fisse, affinch\u00e9 scoprisse la tanto desiderata longitudine dei luoghi per il perfezionamento dell'arte della navigazione\u00bb.\nL'obiettivo originario dell'osservatorio era quello di risolvere il problema della determinazione della longitudine delle imbarcazioni che si trovavano al largo, considerata fondamentale per una stazione marittima del Seicento. John Harrison nel 1753 fabbric\u00f2 il cronometro \"H4\", un orologio a cipolla di 12\u00a0cm di diametro basato su una ruota a bilanciere compensata termicamente, e vinse il premio istituito dall'ammiragliato Britannico per la risoluzione del problema della longitudine.\nFu in riconoscimento di questa funzione storica che nel 1884 la Conferenza internazionale dei meridiani nomin\u00f2 il meridiano che passa per la cupola dell'osservatorio di Greenwich come meridiano fondamentale per la determinazione della longitudine di ogni punto sulla superficie terrestre. \u00c8, inoltre, al tempo del meridiano di Greenwich che si fa riferimento quando si vogliono riportare a una determinazione di tempo unica, fenomeni osservati in luoghi diversi.\nNel XX secolo, l'osservatorio \u00e8 diventato un centro importante anche per l'astrofisica ed ha gestito il telescopio Herschel fino al 1998."}
{"id": "508686", "revid": "110157", "url": "https://it.wikipedia.org/wiki?curid=508686", "title": "Savigny (Svizzera)", "text": "Savigny (toponimo francese) \u00e8 un comune svizzero di 3\u00a0312 abitanti del Canton Vaud, nel distretto di Lavaux-Oron.\nStoria.\nIl comune di Savigny \u00e8 stato istituito nel 1823 per scorporo da quello di Lutry.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "508688", "revid": "287204", "url": "https://it.wikipedia.org/wiki?curid=508688", "title": "Svipdagr", "text": "Nella mitologia norrena, il giovane Svipdagr (in norreno \"giorno veloce\") \u00e8 il protagonista dello Svipdagsm\u00e1l (in norreno \"Il lamento di Svipdagr\"), un poema simbolico facente parte di alcune edizioni dell'Edda poetica, non presente nel Codex Regius del XIII secolo, ma in manoscritti tardi risalenti al XVII secolo.\nL'impresa di Svipdagr.\nSvipdagsm\u00e1l racconta il viaggio avventuroso di Svipdagr, per conto della sua matrigna, alla ricerca di Mengl\u00f6\u00f0. Disperando per la riuscita dell'impresa, evoca dalla tomba lo spirito della madre, Gr\u00f3a. La donna che in vita era stata una maga canta nove formule magiche a protezione dell'impresa del figlio.\nRaggiunta la dimora di Mengl\u00f6\u00f0, Svipdagr deve affrontare il guardiano \"Fj\u00f6lsvi\u00f0r\" in un \"duello\" simbolico, una specie di complicata sciarada, fatta di domande e risposte sulla dimora, i suoi abitanti, il recupero di una spada magica, per superare tutti gli ostacoli che lo separano da Mengl\u00f6\u00f0 che si rivela essere una splendida donna.\nProvato il suo lignaggio, Mengl\u00f6dh invita Svipdagr nella sua dimora come suo sposo e amante promesso dal destino.\nDa un approfondito confronto con il poema Sk\u00edrnism\u00e1l, l'autorevole letterato svedese Viktor Rydberg sostenne alla fine dell'800 la tesi, divenuta popolare, che \"Svipdagr\" e \"Sk\u00edrnir\", protagonista del poema Sk\u00edrnism\u00e1l, fossero due varianti di uno stesso personaggio.\nI personaggi di \"Svipdagr\" e \"Mengl\u00f6\u00f0\" (la coprotagonista del poema) rappresentano, per Brian Branston, in accordo con le chiavi interpretative del mito formulate da Joseph Campbell, un archetipo del passaggio dall'adolescenza all'et\u00e0 adulta e del primo rapporto sessuale."}
{"id": "508698", "revid": "11959", "url": "https://it.wikipedia.org/wiki?curid=508698", "title": "Ruhollah Khomeini", "text": ""}
{"id": "508705", "revid": "1783371", "url": "https://it.wikipedia.org/wiki?curid=508705", "title": "Svipdagsm\u00e1l", "text": "Nella letteratura norrena, Svipdagsm\u00e1l (in norreno \"Il discorso di Svipdagr\"), \u00e8 un poema epico simbolico facente parte dell'Edda poetica, ma presente solo in manoscritti recenti, rispetto al Codex Regius, non anteriori al XVII secolo.\nQuesti manoscritti risultano complessi da classificare perch\u00e9 riportano nomi e appellativi assenti nelle fonti canoniche e non facili da inserire compiutamente nel contesto mitologico norreno.\nIl carme racconta il viaggio avventuroso e pericoloso di Svipdagr, per conto della sua malvagia matrigna, alla ricerca di Mengl\u00f6\u00f0, una donna sconosciuta che si riveler\u00e0 essere l'amante e sposa promessa dal suo destino.\nTrama.\nLo Svipdagsm\u00e1l \u00e8 un testo piuttosto complesso, ricco di simbolismi e metafore (kenningar), in realt\u00e0 costituito da due carmi distinti, il \"Gr\u00f3galdr\" (\"Incantesimo di Gr\u00f3a\") e il \"Fj\u00f6lsvinnsm\u00e1l\" (\"Il lamento di Fj\u00f6lsvi\u00f0r\"), ma tra loro cos\u00ec interconnessi che la maggior parte degli editori li tramanda come un unico testo.\nGr\u00f3galdr (\"Incantesimo di Gr\u00f3a\").\nSvipdagr \u00e8 figlio di \"S\u00f3lbjartr\" (\"luce del sole\") e di Gr\u00f3a.\nDopo la morte di Gr\u00f3a, il padre si risposa con una donna malvagia la quale invia il figliastro in una pericolosa spedizione. Svipdagr deve recarsi in un luogo dove \u00e8 assente la vita e cercare Mengl\u00f6\u00f0.\nLa madre, prima di morire, si \u00e8 raccomandata che il figlio, in caso di bisogno, la evochi presso la sua tomba.\nDisperato, timoroso di morire, Svipdagr piange sulla tomba di Gr\u00f3a, richiamandola dalla tomba e invocando il suo aiuto. Lo spirito di Gr\u00f3a, allora, intona un canto magico capace di tessere tutti gli incantesimi di cui il figlio potr\u00e0 avere bisogno nella sua avventura.\nVengono cantate nove formule magiche:\nCol termine del canto di Gr\u00f3a e la partenza di Svipdagr si conclude questo carme.\nFj\u00f6lsvinnsm\u00e1l (\"Il discorso di Fj\u00f6lsvi\u00f0r\").\nNel secondo carme Svipdagr, sopravvissuto ai pericoli del viaggio, affronta un enorme gigante posto alla guardia di una fortezza circondata dal fuoco. Il suo nome, Fj\u00f6lsvi\u00f0r, \u00e8 anche uno dei nomi di Odino. Egli intima a Svipdagr di andarsene, il quale evita saggiamente di pronunciare il suo nome ed inizia col gigante un gioco di indovinelli, nel quale impara che Mengl\u00f6\u00f0 abita nel castello nel quale non pu\u00f2 entrare nessuno eccetto colui che si chiama Svipdagr. Scoperto ci\u00f2, egli rivela il proprio vero nome, al che i portali si aprono da soli. Il gigante avverte Mengl\u00f6\u00f0 la quale pu\u00f2 ringraziare il suo salvatore.\nSignificato del poema.\nL'interpretazione del significato dello Svipdagsm\u00e1l \u00e8 stata al centro di un dibattito tra la fine dell'ottocento e l'inizio del novecento, che ha coinvolto autorevoli studiosi che si sono occupati della traduzione ed edizione delle fonti originali, quali Gu\u00f0brandur Vigf\u00fasson, F. York Powell, Arthur Gilchrist Brodeur e Viktor Rydberg.\nLo scrittore svedese Viktor Rydberg, in particolare, sostenne nella sua \"Unders\u00f6kningar i germanisk mythologi\" (in lingua svedese \"Ricerche sulla mitologia germanica\") scritta fra il 1886 e il 1889 la tesi che lo \"Svipdagsm\u00e1l\" fosse una variante del poema Sk\u00edrnism\u00e1l che narra l'avventurosa ricerca del giovane Sk\u00edrnir, dietro invito del padre, della donna da lui amata, Ger\u00f0r.\nLa storia di Sk\u00edrnir \u00e8 narrata in forma pi\u00f9 sintetica anche nell'Edda in prosa di Snorri Sturluson.\nI due poemi (il testo di Snorri appare chiaramente una forma derivata dallo Sk\u00edrnirsm\u00e1l), pur differenti in pi\u00f9 punti come trama, presentano una storia molto simile come struttura narrativa e sicuramente afferente ad una tradizione comune.\nRydberg arriv\u00f2 a concludere l'identit\u00e0 fra i due poemi, tra i protagonisti maschili dei due carmi, tra Fj\u00f6lsvidhr e Odino, e, infine, fra Mengl\u00f6\u00f0, la donna amata da Svipdagr, e la dea Freyja che compare nel racconto di Sk\u00edrnir come protettrice del giovane assieme a Odino.\nQuesta tesi, divenuta in seguito popolare, \u00e8 stata parzialmente criticata, negli anni sessanta, dall'inglese Brian Branston che, pur accettando l'identit\u00e0 fra la dea e la fanciulla e la comune tradizione dei due poemi, contesta che vi sia una perfetta identit\u00e0 fra scritti che porterebbe a risultati discutibili: se Freyja coincide con la sposa di Svipdagr e Fj\u00f6lsvidhr con Odino, allora anche Svipdagr, amante di Freyja, coincide con Odino.\nQuanto al significato del poema, per Brian Branston, in accordo con le chiavi interpretative del mito formulate da Joseph Campbell, rappresenta un archetipo del passaggio dall'adolescenza all'et\u00e0 adulta e del primo rapporto sessuale."}
{"id": "508710", "revid": "1783371", "url": "https://it.wikipedia.org/wiki?curid=508710", "title": "Oki (provincia)", "text": " \nOki, formalmente scritta come \"Oki no Kuni\" (giapponese: \u96a0\u5c90\u56fd), fu una provincia del Giappone che comprendeva le isole Oki nel Mare del Giappone, situate al largo della costa delle province di Izumo e Hoki. La provincia di Oki corrisponde all'attuale prefettura di Shimane.\nLe isole Oki comprendono due isole relativamente grandi ed alcune pi\u00f9 piccole. La capitale della provincia era situata nel luogo dove ora c'\u00e8 la citt\u00e0 di Saigo, ma di essa sono presenti pochi resti, tra i quali il tempio provinciale.\nOki fu un luogo d'esilio, dove vennero confinati gli imperatori Go-Toba e Go-Daigo.\nA partire dal Periodo Kamakura la provincia di Oki venne governata dallo shugo della provincia di Izumo. Nel Periodo Muromachi fu governata nell'ordine dal clan Sasaki, dal clan Yamana e dal clan Kyogoku. Nel Periodo Sengoku fu governata dal clan Amako; dopo la sua caduta sorse lo Shogunato Tokugawa, che dichiar\u00f2 la provincia un dominio dello Sh\u014dgun e nomin\u00f2 governatore Matsue han, un daimy\u014d appartenente al clan Matsudaira e parente dello Shogun."}
{"id": "508715", "revid": "767487", "url": "https://it.wikipedia.org/wiki?curid=508715", "title": "Roland Grapow", "text": "Biografia.\nCon gli \"Helloween, Roland\" ha suonato negli album \"Pink Bubbles Go Ape\", \"Chameleon\", \"Master of the Rings\", \"The Time of the Oath\", \"High Live\", \"Better Than Raw\", \"Metal Jukebox\" e \"The Dark Ride\". Durante la sua permanenza in questa band ha per\u00f2 portato avanti anche un progetto solista che sfoci\u00f2 nel 1997 con l'uscita del suo primo album solista \"The Four Seasons of Life\", aiutato anche da alcuni membri degli \"Helloween\" stessi. Nel secondo disco solista, \"Kaleidoscope\", fu invece aiutato da alcuni membri del gruppo di Yngwie Malmsteen.\nNel 2003 fonda i Masterplan, con i quali \u00e8 tuttora attivo.\nGestisce uno studio di registrazione e produzione musicale in Slovacchia."}
{"id": "508716", "revid": "187", "url": "https://it.wikipedia.org/wiki?curid=508716", "title": "Ballerina", "text": "Il termine ballerina indica una danzatrice di una compagnia di balletto.\nLa parola \"Ballerina\" viene usata in tutto il mondo per indicare una danzatrice del balletto, \"Ballet\" in Francese,un diminutivo di \"Ballo\", che deriva dal Latino \"Ballo\" , \"Ballare\", che a sua volta deriva dal Greco \"\u03b2\u03b1\u03bb\u03bb\u03af\u03b6\u03c9\" (Ballizo), \"per la danza, a saltare su\".\nIn origine nell'Ottocento, il termine indicava uno specifico titolo conferito a una danzatrice solista di grande bravura dal \"Balletto Imperiale Russo\". La gerarchia dei ruoli in una compagnia di balletto era la seguente (dal maggiore al minore):"}
{"id": "508717", "revid": "1783371", "url": "https://it.wikipedia.org/wiki?curid=508717", "title": "K\u014dzuke", "text": "Kozuke, formalmente scritta come \"Kozuke no Kuni\" (giapponese: \u4e0a\u91ce\u56fd) fu una provincia del Giappone nella regione di Tosando, che oggi fa parte della prefettura di Gunma.\nLa vecchia capitale provinciale si trovava vicino alla moderna Maebashi. Durante il Periodo Sengoku Kozuke venne controllata da Takeda Shingen, Uesugi Kenshin, il clan H\u014dj\u014d e Tokugawa Ieyasu. La citt\u00e0 pi\u00f9 importante era Takasaki, vicino Maebashi."}
{"id": "508718", "revid": "125608490", "url": "https://it.wikipedia.org/wiki?curid=508718", "title": "Morane-Saulnier MS.406", "text": "Il Morane-Saulnier MS.406 era un caccia monomotore ad ala bassa prodotto dall'azienda francese Morane-Saulnier alla fine degli anni trenta.\nEra il pi\u00f9 diffuso tra i caccia in forza all'Arm\u00e9e de l'air nelle prime fasi della seconda guerra mondiale, ma risultava sottopotenziato, debolmente armato e corazzato rispetto ai suoi contemporanei, deficienze rese palesi nei combattimenti effettuati contro i Messerschmitt Bf 109 E della Luftwaffe durante la battaglia di Francia. Se durante le prime fasi della seconda guerra mondiale, quelle definita finta guerra, poteva sufficientemente assolvere ai suoi compiti di difesa aerea, quando nel 1940 l'invasione da parte della Germania nazista divenne reale furono ben 387 gli apparecchi abbattuti, o persi per altri motivi, contro 183 nemici, pi\u00f9 del doppio.\nOttenne invece un discreto successo in Finlandia, conosciuto come M\u00f6rk\u00f6 Morane e frutto di un aggiornamento tecnico locale, che venne impiegato nella guerra contro l'Unione Sovietica e in Svizzera, anche in questo caso con una evoluzione locale, che rimasero in servizio attivo nella sua versione pi\u00f9 recente fino al 1959.\nNelle unit\u00e0 della finlandese Suomen ilmavoimat i Morane MS.406, inquadrati nell'unit\u00e0 HLeLv 28, si aggiudicarono 118 vittorie aeree, nel periodo 30 novembre 1939-4 settembre 1944. Le perdite totali furono di 39 aerei (ma il HLeLv 28 aveva in servizio anche i Bf 109 G).\nStoria.\nSviluppo.\nL'MS.406, il pi\u00f9 conosciuto della serie, nasce da una specifica richiesta del Service technique de l'a\u00e9ronautique effettuata nel 1934 con la quale richiedeva la presentazione di un prototipo di aereo da caccia di concezione moderna, al quale venne assegnata la provvisoria denominazione C1, un monoplano dotato di carrello d'atterraggio completamente retrattile, destinato a integrare e progressivamente sostituire i caccia allora in dotazione all'Arm\u00e9e de l'air. Alla richiesta la Morane-Saulnier rispose con il suo MS.405.\nMS.405.\nL'MS.405, prototipo capostipite di una serie di caccia, venne progettato e realizzato tra il 1934 e il 1935. Era un monoplano caratterizzato da una corta fusoliera a costruzione mista, in tubi saldati in duralluminio sovrapposti da pannelli di un materiale misto formato da legno e metallo, il plymax, che consisteva nell'unione di sottili fogli di duralluminio integrati nei pannelli di compensato. L'ala bassa montata a sbalzo integrava, come da specifiche richieste, il carrello d'atterraggio anteriore completamente retrattile integrato posteriormente da un ruotino d'appoggio. Posteriormente la fusoliera terminava in una tradizionale coda a impennaggio monoderiva.\nPer la propulsione era stata scelta l'ultima evoluzione disponibile dei motori aeronautici 12 cilindri a V della francospagnola Hispano-Suiza, l'Hispano-Suiza 12Y-grs da 860 CV (640 kW), abbinato a un'elica Chauvi\u00e8re a doppio passo. In questa configurazione il prototipo vol\u00f2 per la prima volta l'8 agosto 1935.\nL'esperienza della Morane-Saulnier nella costruzione di aerei da combattimento risaliva ormai alla prima guerra mondiale, alla fine della quale l'azienda si era concentrata solo su progettazioni a uso civile, cos\u00ec che l'MS.405 risultava essere il primo aereo da caccia progettato dall'azienda francese da oltre vent'anni, il primo che avesse in assoluto una simile configurazione alare, un abitacolo chiuso e un carrello retrattile. Precedentemente i modelli di concezione pi\u00f9 moderna che avevano progettato e prodotto erano con ala alta a parasole e carrello fisso.\nProbabilmente anche per questo motivo lo sviluppo del nuovo caccia prosegu\u00ec con estrema lentezza tanto che un secondo prototipo, dotato della pi\u00f9 potente versione 12Y-crs da 900 CV (670 kW), non fu pronta per il volo prima del 20 gennaio 1937, pi\u00f9 di un anno e mezzo pi\u00f9 tardi. Con il nuovo motore le prestazioni migliorarono arrivando alla velocit\u00e0 massima di 481 km/h, abbastanza veloce da garantirgli un ordine di 16 nuovi esemplari di pre-produzione aggiornati all'ultima specifica.\nMS.406.\nAl risultato di questi ultimi cambiamenti fu assegnata la nuova denominazione MS.406. Esso si differenziava dal precedente per due principali caratteristiche: un'ala dal peso ridotto e un radiatore retrattile posizionato sotto la fusoliera. Il motore era una nuova evoluzione pi\u00f9 potente del precedente V12 Hispano-Suiza, il 12Y-31 da 860 CV (640 kW) che abbinato alle migliorie costruttive facevano guadagnare 8\u00a0km/h in velocit\u00e0 massima rispetto all'MS.405, permettendogli di raggiungere i 489\u00a0km/h. L'armamento consisteva in un cannone Hispano-Suiza HS.9 da 20 mm, o in alternativa un HS.404 sempre da 20\u00a0mm, dotato di caricatore da 60 colpi e montato per sparare attraverso il mozzo dell'elica, e due mitragliatrici MAC 1934 da 7,5 mm, una per ogni semiala, dotate di caricatori da 300 colpi. Le MAC 1934, pur essendo delle ottime mitragliatrici aeronautiche, tendevano a bloccarsi per il gelo oltre i 6\u00a0000 m di quota, inconveniente successivamente risolto adottando un apposito impianto di riscaldamento nelle ali.\nMS.410.\nNel 1939, mentre l'MS.406 entrava in servizio attivo, venne pianificato un lavoro di sviluppo del progetto originale. Le migliorie si concentrarono sull'ala, sostituita con una di pi\u00f9 robusta fabbricazione, sull'adozione di un pi\u00f9 semplice radiatore fisso in luogo di quello retrattile, sull'armamento alare, passato da 2 cartucciere a tamburo a 4 caricatori a nastro, e infine dall'adozione di un diverso collettore di scarico che aumentarono l'efficienza del motore e che consentirono all'MS.410 di raggiungere i 509\u00a0km/h, con un incremento di 20\u00a0km/h rispetto al predecessore.\nLa produzione ebbe inizio poco prima della caduta della Francia, causando l'arresto della produzione dopo essere riusciti a completare solo 5 esemplari. Successivamente la produzione riprese sotto il controllo tedesco effettuando la conversione dei precedenti MS.406 al nuovo standard, ma su molti di questi venne limitata alla sola sostituzione alare.\nMS.411, MS.412.\nVenne realizzata una nuova evoluzione partendo dal dodicesimo esemplare di pre-produzione al quale venne applicata l'ala dell'MS.406 ed una versione pi\u00f9 potente del motore Hispano-Suiza, il 12Y-45 da 1\u00a0000 CV (735 kW). A questa versione, a cui venne data la denominazione MS.411, ne segu\u00ec un'altra, la MS.412, alla quale venne applicato il pi\u00f9 potente 12Y-51 da 1\u00a0050 CV (772 kW) ma che non riusc\u00ec a essere completata entro la fine del conflitto.\nMS.450.\nNel 1939, furono disponibili i prototipi dell'ultima evoluzione di motori della serie 12 cilindri a V dell'azienda francospagnola, l'Hispano-Suiza 12Z da 1\u00a0300 CV (956 kW), utilizzato dalla Morane-Saulnier su una cellula modificata di un MS.410 e che grazie a questo assunse la nuova denominazione MS.450. Cos\u00ec motorizzato, l'MS.450 ebbe un notevole incremento nelle prestazioni, specialmente ad alta quota, questo grazie all'adozione nel nuovo motore di un compressore monostadio. Tuttavia il motore non entr\u00f2 in produzione prima della resa della Francia ai tedeschi, i quali ritennero pi\u00f9 proficuo utilizzarlo nei pari ruolo Dewoitine D.523/D.551, evoluti nello stesso modo dal precedente Dewoitine D.520, giudicati migliori dell'MS.450.\nAltre varianti.\nLa struttura di base dell'MS.406 fu usata per la realizzazione di altri progetti.\nIl Morane-Saulnier MS.430 era un biposto da addestramento che adottava una cabina di pilotaggio maggiorata in tandem ed era spinta da un motore radiale Salmson 9Ag da 390 CV (287 kW) abbinato a un'elica bipala.\nIl Morane-Saulnier MS.435 era uno sviluppo dell'MS.430 dotato del pi\u00f9 potente radiale Gnome-Rh\u00f4ne 9K da 550 CV (405 kW).\nVarianti svizzere.\nD-3800.\nNel 1938, la Svizzera acquis\u00ec l'autorizzazione per produrre localmente l'MS.406 al quale venne fornita la nuova denominazione D-3800. La Morane-Saulnier appront\u00f2 due degli esemplari di preproduzione MS.405, modificati con l'ala e il motore 12Y-31 da 860 CV (640 kW) adottati dall'MS.406, che per l'occasione ridenomin\u00f2 MS.406H. In questa configurazione invi\u00f2 i due esemplari alla fine del 1938 e all'inizio del 1939.\nLa preproduzione inizi\u00f2 con un lotto di 8 esemplari dall'EKW che adottarono motori costruiti dalla Saurer accoppiati a una nuova elica Esher-Wyss EW-V3 a passo variabile. La strumentazione venne rimpiazzata da una di produzione locale, cos\u00ec come i caricatori delle MAC 43 passati dal sistema a tamburo a quello a nastro eliminando cos\u00ec i rigonfiamenti sull'ala della versione francese. A questi venne fatto seguire un ordine di altri 74 esemplari consegnati tutti entro l'agosto 1940. Successivamente, nel 1942, ne vennero assemblati altri due esemplari utilizzando pezzi di ricambio originariamente destinati alla manutenzione della produzione originale.\nDurante il 1943 i due esemplari originali vennero modificati sostituendo gli originali impianti idraulici e di raffreddamento con quelli di produzione locale e adottando un nuovo tipo di collettori di scarico per il motore. Queste modifiche li portarono allo stesso standard dei D-3800 di serie, rendendoli identici con la sola eccezione dell'originale motore Hispano-Suiza. Dopo il 1945 gli esemplari ancora operativi vennero utilizzati come addestratori fino alla loro radiazione nel 1954.\nD-3801.\nLa Svizzera ricevette anche l'unico esemplare dell'MS.412 semicompleto il quale venne terminato con la strumentazione, elica ed armamenti standard dei D-3800. In questa configurazione ne venne avviata la produzione nel 1941 con la denominazione D-3801 conclusa nel 1945 dopo la realizzazione di 207 esemplari, successivamente integrati, tra il 1947 ed il 1948, con altri 17 esemplari assemblati utilizzando pezzi di ricambio. Il D-3801 rimase in servizio come addestratore e aereo da traino fino al 1959.\nDai D-3800 e D-3801 verr\u00e0 in seguito sviluppato il Doflug D-3802.\nVarianti finlandesi.\nM\u00f6rk\u00f6-Morane MS.406.\nI M\u00f6rk\u00f6-Morane MS.406 erano il risultato di una conversione, operata in Finlandia, utilizzando le cellule originali ed equipaggiandole con i motori di produzione sovietica Klimov M-105P abbinati all'elica VTSh-61P. Questi furono disponibili dopo essere stati catturati dalle armate della Wehrmacht durante l'avanzata sul fronte orientale ed erano stati offerti ai finlandesi per la loro compatibilit\u00e0 con gli MS.406, in quanto l'M-105 era uno sviluppo sovietico dell'Hispano-Suiza 12Y con cui erano motorizzati in origine.\nI modelli, citati anche come Morane-Saulnier M\u00f6rk\u00f6, sono noti pi\u00f9 diffusamente con il soprannome \"LaGG-Morane\" in quanto gli M-105 sequestrati erano destinati a equipaggiare i caccia sovietici Lavochkin Gorbunov Gudkov LaGG-3.\nI motori russi M-105PS, con un cannone montato tra le bancate dei cilindri, erano stati catturati in grandi quantit\u00e0 durante la guerra d'inverno, e l'utilizzo dei nuovi propulsori non cre\u00f2 problemi di adattamento. Il caccia modificato comp\u00ec il suo primo volo il 25 gennaio 1943 e i risultati andarono oltre ogni aspettativa. La versione finlandese era pi\u00f9 veloce del modello originale francese di 40\u00a0km/h e la tangenza operativa era salita da 10\u00a0000 a 12\u00a0000 metri. Furono immediatamente avviati i lavori per convertire tutti i restanti MS.406 e 410 con il motore sovietico da 1\u00a0100\u00a0hp. Ma ci\u00f2 richiedeva tempo e i primi aerei di questo tipo cominciarono a essere consegnati agli \"H\u00e4vitt\u00e4j\u00e4lentolaivue\" (HLe.Lv.), i reparti da caccia della Suomen ilmavoimat, solo nel luglio/agosto 1944. L'intero programma di rimotorizzazione non venne completato prima del marzo 1945. \nImpiego operativo.\nAllo scoppio della guerra, il MS.406 equipaggiava 16 \"Groupes de Chasse\" e tre \"Escadrilles\" in Francia e oltremare, e 12 dei \"Groupes\" entrarono in azione contro la Luftwaffe. Nei combattimenti contro gli aerei tedeschi, il caccia francese dimostr\u00f2 di essere molto maneggevole e di poter sopportare anche pesanti danneggiamenti, ma era surclassato dai Bf 109 e le perdite subite furono pesanti (150 aerei caduti in combattimento e 250-300 persi per altre cause). \nEsemplare la storia del GC III/7. Il 15 maggio, nove Morane di questa unit\u00e0 incapparono in una dozzina di 109 Bf su M\u00e9zi\u00e8res. I Messerschmitt rimasero a qualche migliaio di piedi sopra i loro avversari francesi e si lanciarono in picchiata per attaccare, per poi salire in cabrata e ripetere l'attacco. Tre M.S.406 caddero in fiamme e un solo pilota si lanci\u00f2 con il paracadute, gravemente ferito. Un quarto Morane, crivellato di proiettili, si fracass\u00f2 compiendo un atterraggio di fortuna a Soissons. Un altro M.S. 406 atterr\u00f2 miracolosamente da solo, a carrello retratto, con il pilota, il Sergente Deshons, svenuto per le ferite alla testa. Sei giorni dopo, il 21 maggio, 17 Morane della stessa unit\u00e0, su Compi\u00e8gne, intercettarono 50 Dornier Do 217 scortati da altrettanti Bf 109. Prima che i Morane potessero sparare un singolo colpo, i Messerschmitt li attaccarono e ne abbatterono quattro quasi contemporaneamente. Altri due caccia francesi furono cos\u00ec gravemente danneggiati da non poter essere riparati. Da parte loro, i piloti francesi rivendicarono l\u2019abbattimento di due Bf109. "}
{"id": "508726", "revid": "1783371", "url": "https://it.wikipedia.org/wiki?curid=508726", "title": "Musashi (provincia)", "text": "Musashi, formalmente scritta come \"Musashi no Kuni\" (giapponese: \u6b66\u8535\u56fd), fu una vecchia provincia del Giappone che era composta dalle attuali prefetture di Tokyo, Saitama (quasi interamente), Kanagawa (in parte), Kawasaki e Yokohama. La provincia di Musashi confinava con le province di Kai, Kozuke, Sagami, Shimosa e Shimotsuke.\nMusashi fu la pi\u00f9 estesa provincia della regione di Kant\u014d. La sua capitale si trovava nel luogo dove sorge l'attuale Tokyo ed il suo tempio provinciale dove ora si trova Kokobunji.\nIl castello di Edo fu il quartier generale di Tokugawa Ieyasu prima della battaglia di Sekigahara; a partire dal Periodo Sengoku la citt\u00e0 pi\u00f9 importante divenne proprio Edo (poi ribattezzata Tokyo durante la restaurazione Meiji), che divent\u00f2 la citt\u00e0 dominatrice di tutto il Giappone orientale.\nLa provincia di Musashi diede il suo nome ad una nave da guerra della Seconda guerra mondiale."}
{"id": "508732", "revid": "1305772", "url": "https://it.wikipedia.org/wiki?curid=508732", "title": "Conker", "text": ""}
{"id": "508733", "revid": "1543377", "url": "https://it.wikipedia.org/wiki?curid=508733", "title": "Metodo di Golgi", "text": "Il metodo di Golgi o impregnazione cromoargentica \u00e8 una tecnica di microscopia ottica che permette la perfetta visualizzazione delle cellule del tessuto nervoso.\nL'impregnazione cromoargentica fu inizialmente chiamata reazione nera, perch\u00e9 determina una colorazione nera del neurone e dei suoi organuli.\nQuesto metodo fu messo a punto nel 1873 dal medico chirurgo italiano Camillo Golgi, che lavorava nella Pia Casa degli Incurabili di Abbiategrasso e che era sempre stato impegnato nello studio del sistema nervoso (la sua tesi di laurea era stata curata da Cesare Lombroso).\nLa colorazione di Golgi \u00e8 stata notoriamente usata anche dal neuroanatomista Santiago Ram\u00f3n y Cajal (1852-1934), che con essa scopr\u00ec una serie di fatti nuovi circa l'organizzazione del sistema nervoso, ispirando la nascita della dottrina del neurone. Ramon y Cajal ha in ultimo migliorato la tecnica utilizzando un metodo che egli definiva \"doppia impregnazione\". La tecnica di colorazione di Ramon y Cajal, ancora in uso, \u00e8 chiamata Colorazione di Cajal.\nMeccanismo.\nLe cellule del tessuto nervoso sono densamente imballate e possono essere ottenute poche informazioni sulle loro strutture e interconnessioni se tutte le cellule sono colorate. Inoltre, le sottili estensioni filamentose delle cellule neurali, tra cui gli assoni e le dendriti dei neuroni, sono troppo sottili e trasparenti per essere viste con le normali tecniche di colorazione. Il metodo di Golgi colora nella loro interezza un numero limitato di cellule a caso. Il meccanismo con cui questo accade \u00e8 ancora in gran parte sconosciuto. I dendriti, cos\u00ec come il soma delle cellule, sono chiaramente colorati in marrone e nero e possono essere seguiti in tutta la loro lunghezza, il che ha permesso ai neuroanatomisti di tracciare le connessioni tra i neuroni per rendere visibile la struttura di rete complessa di molte parti del cervello e del midollo spinale.\nMetodo di esecuzione.\nSecondo il sito SynapseWeb, la ricetta per la colorazione di Golgi consiste in:\nQuesta tecnica \u00e8 stata successivamente perfezionata sostituendo il precipitato d'argento con oro, tramite l'immersione del campione in cloruro d'oro e poi in acido ossalico e la successiva rimozione dell'argento con tiosolfato di sodio. Ci\u00f2 conserva un maggior grado di struttura fine, con i dettagli ultrastrutturali segnati da piccole particelle di oro.\nCitazioni sul metodo.\nRam\u00f3n y Cajal disse, a proposito del metodo Golgi:"}
{"id": "508735", "revid": "231023", "url": "https://it.wikipedia.org/wiki?curid=508735", "title": "Stazione di Milano Rogoredo", "text": "La stazione di Milano Rogoredo \u00e8 una stazione ferroviaria di Milano, posta nell'omonimo quartiere nella periferia meridionale della citt\u00e0.\n\u00c8 punto di diramazione delle linee per Bologna e per Genova, ed \u00e8 capolinea meridionale della linea di cintura e del passante ferroviario.\nStoria.\nLa stazione di Milano Rogoredo venne realizzata e gradualmente attivata fra il 1862 e il 1876. La stazione storica fu demolita e sostituita durante la costruzione della Metropolitana 3 da un nuovo fabbricato situato nello stesso luogo del precedente.\nIl 7 giugno 2008 venne attivato il \"ramo Rogoredo\" del passante ferroviario; in seguito a ci\u00f2, dal successivo 15 giugno la stazione divenne capolinea delle linee S1, S2, S6 ed S10 del servizio ferroviario suburbano.\nCon il cambio orario del 13 dicembre 2009, la S1 venne prolungata a Lodi (nelle sole ore di morbida), mentre la S6 abbandon\u00f2 il capolinea di Milano Rogoredo, sostituito da quello di Pioltello-Limito.\nLa stazione assume una maggior importanza ad inizio 2012 con le nuove fermate dell'Alta velocit\u00e0 ferroviaria, diventando cos\u00ec un importante punto nevralgico per i pendolari dell'alta velocit\u00e0.\nDal 3 settembre 2012 apre in stazione il FrecciaClub di Trenitalia, sostituendo la sala d'attesa. Nel 2018, il FrecciaClub \u00e8 stato rimpiazzato a sua volta dalla SalaFreccia.\nStrutture e impianti.\nLa stazione, gestita da RFI, \u00e8 dotata di tredici binari (8 passanti e 5 tronchi).\nI binari tronchi - intestati sul fronte nord della stazione, lato ovest - sono dedicati ai convogli del Servizio Suburbano di Milano che hanno capolinea sud in Milano Rogoredo (S2)\nTutti i binari sono serviti da banchine coperte, collegate da sottopassaggi pedonali accessibili da ambo i lati della stazione.\nMovimento.\nLa stazione \u00e8 servita da treni regionali e suburbani del servizio ferroviario suburbano di Milano (linee S1, S2, S12 e S13) operati da Trenord nell'ambito del contratto di servizio stipulato con la Regione Lombardia, nonch\u00e9 da collegamenti a lunga percorrenza.\nInoltre \u00e8 servita dal treno a lunga percorrenza Nizza-Mosca e ritorno Riviera Express.\nServizi.\nLa stazione dispone di:\nInterscambi.\nLa stazione costituisce un importante interscambio con la linea M3 della metropolitana di Milano.\nNelle vicinanze della stazione effettuano fermata alcune linee automobilistiche urbane e interurbane, gestite da ATM."}
{"id": "508736", "revid": "10929", "url": "https://it.wikipedia.org/wiki?curid=508736", "title": "Milano Rogoredo", "text": ""}
{"id": "508742", "revid": "767487", "url": "https://it.wikipedia.org/wiki?curid=508742", "title": "Consign to Oblivion", "text": "Consign to Oblivion \u00e8 il secondo album in studio del gruppo musicale olandese Epica, pubblicato il 21 aprile 2005 dalla Transmission Records.\nL'11 dicembre 2015, in occasione del decimo anniversario dell'album, gli Epica lo hanno ripubblicato in un'edizione denominata \"Expanded Edition\", uscita nei formati doppio CD e doppio LP, entrambi caratterizzati da materiale aggiuntivo.\nDescrizione.\n\"Consign to Oblivion\" si presenta come un album pi\u00f9 di facile ascolto rispetto a quello precedente, anche grazie a sfumature power metal pi\u00f9 marcate, alla riduzione della voce death, alla generale riduzione del minutaggio dei brani e all'alleggerimento delle sonorit\u00e0 in favore della melodia. \u00c8 inoltre presente un duetto con Roy Khan, cantante dei Kamelot.\nRiguardo al filo conduttore dell'album, il chitarrista Mark Jansen ha spiegato: \nGi\u00e0 dalla copertina, \u00e8 possibile intuire come l'album risulti ispirato alla cultura Maya: il brano \"Another Me (In Lack'Ech)\" si riferisce a un detto di tale popolo, mentre \"Hunab K'u\" \u00e8 l'origine dell'universo per i Maya. I testi dell'album sono principalmente di natura filosofica e religiosa, ma sono presenti anche riferimenti al vissuto personale dei singoli componenti del gruppo."}
{"id": "508747", "revid": "436907", "url": "https://it.wikipedia.org/wiki?curid=508747", "title": "The Score - An Epic Journey", "text": "The Score - An Epic Journey \u00e8 la prima colonna sonora del gruppo musicale olandese Epica, pubblicata il 15 settembre 2005 dalla Transmission Records.\nDescrizione.\nComposta per il film \"Joyride\", l'opera \u00e8 prevalentemente orchestrale sinfonica e vede la quasi totale assenza di chitarre, basso e batteria, enfatizzando quindi l'elemento classico e creando una vera e propria opera \"teatrale\". Oltre ai brani della colonna sonora sono contenute alcune versioni riarrangiate di brani precedentemente pubblicati, come \"Trois Vierges\" (presente in \"Consign to Oblivion\") in una solo edition, privata quindi della voce di Roy Khan (all'epoca vocalist dei Kamelot), la versione singolo di \"Solitary Ground\" e l'edizione \"score\" di \"Quietus\".\nNel 2018 \u00e8 stata pubblicata una nuova versione denominata \"The Score 2.0\", contenente un disco aggiuntivo comprensivo di nuove versioni dei brani arrangiati da Miro Rodenberg."}
{"id": "508748", "revid": "30610", "url": "https://it.wikipedia.org/wiki?curid=508748", "title": "Archip Michajlovi\u010d Ljul'ka", "text": "Dopo aver terminato gli studi al Politecnico di Kiev nel 1931, Ljul'ka inizi\u00f2 a lavorare nella fabbrica di turbogeneratori di Charkiv. Tra il 1933 ed il 1939 studi\u00f2 all'Istituto d'Aviazione di Charkiv, dove si occup\u00f2 del problema di adottare le turbine a gas nei motori per l'aviazione, sia a pistoni che a getto. Tra il 1936 ed il 1938 svilupp\u00f2 uno dei primi motori turbogetto. Nel 1939 si trasfer\u00ec a Leningrado (San Pietroburgo), dove lavor\u00f2 nel ufficio di progettazione a Kirovsk (nell'Oblast di San Pietroburgo). Nel 1944 Ljul'ka diresse il \"dipartimento turbogetti\" nell'Istituto di Scienze e Tecnologia di Mosca.\nNel 1946 venne investito della carica di ingegnere capo di un OKB (ufficio di progetti sperimentali) della fabbrica numero 165. Sotto la sua direzione venne creato il primo turbogetto sovietico, il TR-1. Gli aeroplani equipaggiati con i motori Ljul'ka, tra la fine degli anni cinquanta ed i primi anni sessanta hanno conquistato pi\u00f9 di 20 primati mondiali.\nLjul'ka contribu\u00ec anche nella ricerca teorica, in particolare definendo i limiti di applicazione di un turbogetto e i vantaggi di un compressore assiale rispetto ad un compressore centrifugo. Per la prima volta introdusse il concetto di fattore di recupero di pressione all'imbocco di una presa d'aria di un motore a getto. Svilupp\u00f2 un metodo di calcolo dell'efficienza di una turbina a gas ed introdusse il concetto di efficienza complessiva di un turbogetto e svilupp\u00f2 un sistema per il calcolo della velocit\u00e0 di un turbogetto in funzione della quota.\nNella seconda met\u00e0 degli anni settanta realizz\u00f2 uno dei primi propulsori sovietici a doppio flusso, il turboventola AL-31F, uno dei migliori al mondo, capace di 12.500\u00a0kg di spinta, con il quale il Sukhoj Su-27 conquist\u00f2 pi\u00f9 di 30 primati mondiali.\nFu insignito di tre medaglie di Lenin, una medaglia della Rivoluzione d'Ottobre, un Nastro Rosso del Lavoro.\nMotori.\nSotto la direzione di Archip Ljul'ka, l'OKB costru\u00ec motori quali:"}
{"id": "508749", "revid": "1305772", "url": "https://it.wikipedia.org/wiki?curid=508749", "title": "Discografia di C\u00e9line Dion", "text": "La cantante canadese C\u00e9line Dion ha pubblicato ventisei album in studio, sette album live, diciassette compilation e ventuno cofanetti. Il suo album di debutto, \"La voix du bon Dieu\", fu pubblicato nel 1981. Negli anni '80, la Dion pubblic\u00f2 i suoi album in lingua francese in Canada, con diverse compilation pubblicate anche in Francia. Il suo primo album in lingua inglese, intitolato \"Unison\", \u00e8 stato pubblicato nel 1990 e ha venduto oltre tre milioni di copie in tutto il mondo. Seguito da \"Dion chante Plamondon\" nel 1991 e \"C\u00e9line Dion\" nel 1992. Quest'ultimo \u00e8 diventato uno dei sei dei suoi album certificati disco di diamante in Canada per la vendita di almeno un milione di copie per ogni album. La popolarit\u00e0 di C\u00e9line Dion si \u00e8 consolidata con il suo album del 1993, \"The Colour of My Love\", che ha scalato le classifiche in vari paesi del mondo, tra cui Regno Unito, Canada e Australia, e ha venduto venti milioni di copie in tutto il mondo. Negli Stati Uniti, \u00e8 stato certificato sei volte disco di platino. Rilasciato nel 1995, \"D'eux\" divenne l'album in lingua francese pi\u00f9 venduto della storia, con vendite di dieci milioni di copie in tutto il mondo. Solo in Francia, l'album trascose quarantaquattro settimane in cima alla classifica e vendette 4,5 milioni di unit\u00e0, diventando l'album pi\u00f9 venduto in Francia di tutti i tempi. L'album \"C\u00e9line Dion\" divenne anche il primo album dei sei, ad essere certificato disco di diamante in Francia.\n\"Falling into You\" (1996) e \"Let's Talk About Love\" (1997) sono stati i principali successi della Dion, raggiungendo la numero uno in molti paesi del mondo e diventando due degli album pi\u00f9 venduti di tutti i tempi, con vendite di oltre trentadue e trentun milioni di copie. Entrambi gli album sono stati certificati disco di diamante negli Stati Uniti; \"Falling into You\" ha conseguito la certificazione di platino per undici volte pi\u00f9 tardi, per la vendita di undici milioni di copie. \"Falling into You\" ha vinto anche due \"Grammy Award\" come Album dell'Anno e Miglior Album Pop Vocale nel 1997. \"Let's Talk About Love\" \u00e8 diventato il primo album certificato dieci volte disco di platino dall'IFPI per vendite di almeno dieci milioni di copie in Europa. Nel 1998, la Dion pubblic\u00f2 un altro album in lingua francese, \"S'il suffisait d'aimer\" e il suo primo album di Natale in lingua inglese, \"These Are Special Times\", che divenne il quarto album di Natale pi\u00f9 venduto negli Stati Uniti nell'era di Nielsen SoundScan, con vendite di 5,44 milioni di copie. Nel resto del mondo ha venduto dodici milioni di copie. Una raccolta di grandi successi con sette inediti, \"All the Way... A Decade of Song\" venne pubblicata nel novembre 1999, in cima alle classifiche di tutto il mondo, ha venduto oltre diciassette milioni di copie a livello mondiale, fino al gennaio 2002. Negli Stati Uniti, \"All the Way... A Decade of Song\" \u00e8 diventato il pi\u00f9 grande album di successo di un artista femminile nell'era Nielsen SoundScan dove ha superato gli otto milioni di punti vendita. In Giappone ha ottenuto per due volte la certificazione Million per i due milioni di copie vendute.\nNel marzo 2002, dopo una pausa di due anni, C\u00e9line torna nello scenario musicale con l'album, \"A New Day Has Come\", che scala le classifiche in molti paesi, vendendo dodici milioni di copie in tutto il mondo. Durante i cinque anni del suo show residenziale di Las Vegas, \"A New Day...\", la Dion pubblica cinque album in studio: \"One Heart\" (2003), \"1 fille &amp; 4 typse\" (2003), \"Miracle\" (2004), \"D'elles\" (2007) e \"Taking Chances\" (2007). Dopo il \"Taking Chances World Tour\" e un'altra pausa, inizia il suo secondo show residenziale di Las Vegas, \"C\u00e9line\" nel marzo 2011. Nel 2012, C\u00e9line inizia a registrare nuove canzoni per i suoi prossimi album in lingua francese e inglese. \"Sans attendre\" \u00e8 stato pubblicato a novembre 2012, sclando le classifiche dei paesi francofoni. \u00c8 diventato l'album pi\u00f9 venduto del 2012 in Francia, dove \u00e8 stato certificato disco di diamante. \"Loved Me Back to Life\" \u00e8 stato pubblicato nel novembre 2013 ed \u00e8 diventato il tredicesimo album di C\u00e9line Dion a salire in cima alla classifica nel periodo Nielsen SoundScan in Canada e l'undicesimo album salito nella parte superiore della classifica al suo debutto. Raggiunse anche il secondo posto negli Stati Uniti e il terzo nel Regno Unito e in Francia. \"Loved Me Back to Life\" \u00e8 stato certificato quattro volte disco di platino in Canada, due volte disco di platino in Francia e disco di platino nel Regno Unito.\nC\u00e9line Dion ha venduto 250 milioni di copie di album in tutto il mondo ed \u00e8 conosciuta come uno degli artisti musicali pi\u00f9 venduti al mondo. Nel 2004, ha ricevuto il Chopard Diamond Award ai \"World Music Award\" che ha riconosciuto il suo status di artista femminile pi\u00f9 venduta di tutti i tempi. Nel 2007, la Dion \u00e8 stata insignita del Legend Award ai \"World Music Award\" in riconoscimento del suo successo globale e del suo eccezionale contributo all'industria musicale. \u00c8 l'artista canadese che ha venduto di pi\u00f9 nella storia e nell'era Nielsen SoundScan in Canada, dal 1996 e la seconda artista femminile che ha venduto di pi\u00f9 nell'era Nielsen SoundScan negli Stati Uniti, dal 1991, con vendite di 52.600.000 copie di album. \u00c8 anche la prima e unica cantante donna ad aver venduto per tre volte, otto milioni di copie negli Stati Uniti dal 1991. I suoi album \"Falling into You, Let's Talk About Love, All the Way... A Decade of Song\", \"The Colour of My Love\" e \"These Are Special Times\" sono tra i primi 100 album certificati secondo la RIAA. Quattro dei suoi album (\"Falling into You, Let's Talk About Love, All the Way... A Decade of Song\" e \"These Are Special Times\") sono tra i primi dieci album canadesi pi\u00f9 venduti nell'era SoundScan in Canada.\nSingoli.\nNote:\nAltri singoli.\nIl seguente \u00e8 un elenco di singoli di C\u00e9line Dion non apparsi in alcuna classifica."}
{"id": "508750", "revid": "767487", "url": "https://it.wikipedia.org/wiki?curid=508750", "title": "Jules Hardouin Mansart", "text": "Biografia.\nJules si form\u00f2 con il prozio Fran\u00e7ois Mansart, famoso architetto e fondatore della tradizione classica nell'architettura francese, dal quale eredit\u00f2 le collezioni di piante e disegni, oltre che il cognome. Altro suo maestro fu Liberal Bruant, architetto-capo dell'H\u00f4tel des Invalides, l'ospedale dei veterani di guerra di Parigi. Disegnando la pianta del Ch\u00e2teau de Clagny per \"Madame de Montespan\", si guadagn\u00f2 la stima di Luigi XIV. Grazie a tale stima, divenne una delle persone pi\u00f9 ricche di Francia e fu incaricato dal re Sole in persona di costruire il palazzo del Grand Trianon a Versailles, dove Luigi XIV era solito riposarsi dopo le lunghe giornate trascorse al castello principale.\nDa lui e dal prozio Fran\u00e7ois, prende il nome lo spazio abitativo ricavato nel sottotetto (mansarda), moda introdotta a Parigi nell'ambito dei loro interventi di recupero e ripristino di edifici signorili.\nLa sua posizione in una Francia che era la nazione pi\u00f9 importante d'Europa gli permise di ideare i monumenti pi\u00f9 significativi del suo periodo e di evidenziare la tendenza che prender\u00e0 l'architettura tardobarocca francese. L'architettura francese ha esteso la sua influenza in tutta l'Europa, arrivando fino a San Pietroburgo e includendo Costantinopoli. Tra i suoi allievi si pu\u00f2 menzionare l'architetto Augustin-Charles d'Aviler. "}
{"id": "508754", "revid": "1543377", "url": "https://it.wikipedia.org/wiki?curid=508754", "title": "Malariacontrol.net", "text": "Malariacontrol.net \u00e8 un progetto di calcolo distribuito per combattere la malaria.\n\u00c8 nato nell'autunno del 2005 da un gruppo di studenti sotto la supervisione di esperti dello Swiss Tropical Institute (STI) e del CERN.\nMalariacontrol.net \u00e8 attualmente in fase di testing.\nCome funziona.\nI modelli.\nLo Swiss Tropical Institute sta elaborando dei modelli di simulazione delle dinamiche di trasmissione del \"Plasmodium falciparum\". Anche effetti sulla salute della malaria e altri fattori sociali vengono controllati all'interno dei modelli.\nScopo dei modelli.\nLo scopo della modellizzazione \u00e8 quello di poter simulare, grazie ai computer, l'attuale stato della malattia. I risultati potranno essere sfruttati per distribuire reti antizanzare, chemioterapie e nuovi vaccini dove maggiormente serve per bloccare la diffusione della malattia.\nNecessit\u00e0 del calcolo distribuito.\nInizialmente lo STI ha sfruttato la propria capacit\u00e0 di calcolo di 40 computer per uno studio preliminare dei modelli.\nPer convalidare i modelli \u00e8 per\u00f2 necessario simulare gli interventi su vasta scala con la conseguente necessit\u00e0 di una potenza di calcolo estremamente maggiore."}
{"id": "508758", "revid": "110157", "url": "https://it.wikipedia.org/wiki?curid=508758", "title": "Converse", "text": "Converse ['k\u0252\u0303\u0271v\u0259s] \u00e8 un'azienda statunitense che produce calzature dagli inizi del Novecento. Fu fondata da Marquis M. Converse nel 1908 a Malden in Massachusetts (USA).\nIl prodotto pi\u00f9 famoso dell'azienda \u00e8 il modello \"All Star Converse\", ideate nel 1923 da Chuck Taylor, un giocatore di basket professionista, per migliorare il suo gioco. Negli anni sessanta, settanta e ottanta andavano di moda nel mondo della musica, infatti molti musicisti e cantanti di gruppi rock indossavano queste scarpe e con gli anni si sono diffuse anche tra il pubblico di massa. Dagli anni novanta sono tornate molto popolari, anche grazie alla scelta dell'azienda di produrre numerosissime variazioni sul tema, cambiando colori, materiali e forma delle scarpe originali. \nNel 1992 sposta la produzione in Asia e perde l'etichetta di Made in USA. Ci\u00f2 lascia spazio alle imitazioni ed \u00e8 uno dei motivi che conduce l'azienda al fallimento nel 2001.\nDal 9 luglio 2003 il marchio Converse \u00e8 stato acquisito dalla Nike per 305 milioni di dollari, e le \"All-Stars\" sono state rilanciate come fenomeno di moda producendo moltissimi nuovi modelli con colori e disegni di vario tipo.\nNel 1985, Converse ha creato un nuovo modello di scarpa da basket: \"The Weapon\", prodotta in molte combinazioni di colori per adattarsi alle divise delle squadre, ad esempio giallo/viola per i giocatori sponsorizzati Converse della franchigia NBA Los Angeles Lakers, e disponibile sia in versione \"high-top\" che \"low cut\". Nel 2003 \u00e8 uscita la nuova edizione: \"The Loaded Weapon\"."}
{"id": "508760", "revid": "123744173", "url": "https://it.wikipedia.org/wiki?curid=508760", "title": "Southampton", "text": "Southampton (\"Hantonne\" in normanno) \u00e8 una citt\u00e0 della contea dell'Hampshire nella regione del Sud Est del Regno Unito. \nGeografia fisica.\n\u00c8 situata sul bordo meridionale della Gran Bretagna, sul golfo del Solent di fronte all'isola di Wight. Ha una popolazione di circa 254.000 abitanti, con una densit\u00e0 di 4.930/km\u00b2.\n\u00c8 la citt\u00e0 pi\u00f9 vicina a New Forest, situata tra Portsmouth (22 mi.) e Bournemouth nel Dorset (30\u00a0mi.). Si trova in mezzo alle foci dei fiumi Test e Itchen.\nStoria.\nSouthampton fu meta frequente d'incursioni vichinghe durante i secoli IX e X, ma divenne un porto fiorente sotto i re Normanni e Plantageneti ed ebbe un commercio attivo con la Francia, la Guascogna, l'Italia, la Spagna e le Fiandre. Fu il punto di partenza abituale di tutte le spedizioni inglesi contro la Francia e fu spesso attaccata dalle flotte francesi durante la guerra dei Cento anni. Lo statuto cittadino le fu concesso da Enrico I.\nCome molte altre citt\u00e0 inglesi \u00e8 stata gravemente danneggiata durante la seconda guerra mondiale con la maggior parte della citt\u00e0 abbattuta dai bombardamenti della \"Luftwaffe\". Il titolo di citt\u00e0 le fu accordato nel 1964.\nInfrastrutture e trasporti.\nIl suo porto, uno dei maggiori della costa meridionale, \u00e8 anche ricordato perch\u00e9 da qui salp\u00f2 il \"Titanic\". In passato fu celebre scalo di transatlantici verso il Nordamerica: ancora oggi la Cunard Line assicura il collegamento marittimo con New York proprio da Southampton. Una delle tracce del disco \"The Final Cut\" dei Pink Floyd si intitola \"Southampton Dock\", proprio in riferimento all'importanza di Southampton durante la Seconda guerra mondiale.\nLa citt\u00e0 ospita due universit\u00e0, la Universit\u00e0 di Southampton e la Universit\u00e0 di Southampton Solent, istituita nel 2005. A Southampton si tiene ogni anno il \"PSP Boat Show\", salone nautico internazionale giunto nel 2010 alla quarantaduesima edizione.\nSouthampton ha una stazione ferroviaria principale, Stazione di Southampton Centrale che la collega con Londra, Manchester, Birmingham, Portsmouth, Brighton, Bournemouth, Newcastle upon Tyne, Bristol, Cardiff e dintorni citt\u00e0 e periferie. Nei pressi di Southampton c'\u00e8 anche la stazione di St Denys che \u00e8 la stazione ferroviaria di St Denys e Portswood.\nL'Aeroporto di Southampton serve la citt\u00e0 ed \u00e8 situato a Nordest rispetto ad essa. L'aeroporto serve la maggior parte del Regno Unito e le destinazioni europee occidentale. All'aeroporto si accede facilmente dal centro della citt\u00e0 tramite un servizio di autobus.\nLe vicende della White Star Line.\nLa citt\u00e0 \u00e8 inoltre famosa per il porto, da cui salp\u00f2 anche il celebre Titanic. La nave pi\u00f9 grande al mondo fu la seconda dei tre giganti dell'Olympic Class (le altre erano Britannic ed Olympic) ad essere inaugurata, oltre che l'unica a non essere stata utilizzata nella prima guerra mondiale. Le sorelle furono \"arruolate\" come navi ospedale e trasporto truppe. In seguito all'affondamento del grande transatlantico, l'Olympic venne ritirato per miglioramenti e durante la costruzione del Britannic si adottarono metodi per renderlo pi\u00f9 sicuro.\nAmministrazione.\nGemellaggi.\nSouthampton \u00e8 gemellata con:\nCuriosit\u00e0.\nA Southampton \u00e8 presente uno stabilimento della Ford, che \u00e8 rimasto l'unico stabilimento della casa statunitense in Inghilterra. Vi viene prodotto solamente il furgone Ford Transit, di cui Southampton \u00e8 la principale sede di produzione dagli anni sessanta.\nSport.\nLe due societ\u00e0 sportive principali della citt\u00e0 sono la squadra di calcio Southampton Football Club e la squadra di hockey dei Southampton Vikings."}
{"id": "508764", "revid": "44876", "url": "https://it.wikipedia.org/wiki?curid=508764", "title": "Stadio Giuseppe Capozza", "text": "Lo stadio comunale Giuseppe Capozza \u00e8 un impianto sportivo di Casarano (LE). Ospita le partite interne del .\nVi ha giocato pi\u00f9 volte la nazionale italiana Under-21, contro l'Ungheria in amichevole e contro il Liechtenstein e l'Irlanda per le qualificazioni al campionato europeo di categoria.\nStoria.\nLo stadio \u00e8 intitolato a Giuseppe Capozza (1891-1944), un noto imprenditore cittadino.\nInizialmente il campo sportivo presentava la curva sud, la tribuna ovest coperta e la gradinata est. Nel 1987 il Capozza fu completamente ristrutturato: fu innalzato il settore dei distinti est e fu costruita la curva nord. Da una capienza di 5 000 posti si pass\u00f2 ai 6 200 posti a sedere totali.\nAl Capozza si allen\u00f2 la in attesa della partita contro il , valida per il campionato di Serie A 2011-2012.\nDal 2011 al 2012 fu utilizzato dalla nazionale italiana Under-21 come unico campo sul territorio italiano in cui far disputare le partite valide per la qualificazione al campionato europeo di categoria del 2013. Il 15 novembre 2011 il Capozza ospit\u00f2 quindi la partita Italia-Ungheria Under-21, gara valevole per le suddette eliminatorie. Nell'occasione la nazionale azzurra si impose sulla compagine ungherese per 2-0 con marcature di Gabbiadini e Paloschi. Il 6 settembre 2012 allo stadio Capozza la nazionale Under-21 sfid\u00f2, per lo stesso girone di qualificazione, la nazionale del Liechtenstein, vincendo la gara con il punteggio record di 7-0.\nRecord.\nQuando ancora non era stato ristrutturato, nella stagione 1983-1984, in occasione di Casarano-, nonostante la capienza ridotta, l'impianto registr\u00f2 il record di presenze (6 500 spettatori). \nDopo la ristrutturazione la partita che vide il maggior numero di spettatori fu il derby Casarano-Lecce dell'8 ottobre 1995, con pi\u00f9 di 10 000 persone presenti allo stadio."}
{"id": "508771", "revid": "486946", "url": "https://it.wikipedia.org/wiki?curid=508771", "title": "Oystein Aarseth", "text": ""}
{"id": "508777", "revid": "68105", "url": "https://it.wikipedia.org/wiki?curid=508777", "title": "F\u00e0fila", "text": ""}
{"id": "508778", "revid": "68105", "url": "https://it.wikipedia.org/wiki?curid=508778", "title": "Fafila", "text": ""}
{"id": "508783", "revid": "68105", "url": "https://it.wikipedia.org/wiki?curid=508783", "title": "Unione di Krevo", "text": ""}
{"id": "508784", "revid": "122877455", "url": "https://it.wikipedia.org/wiki?curid=508784", "title": "Nazionale di pallacanestro della Germania", "text": "La nazionale tedesca di pallacanestro (Deutsche Basketballnationalmannschaft der Herren) rappresenta la Germania nelle competizioni internazionali di basket. Fino al 1990 c'erano due squadre nazionali, una per la Germania Est, l'altra per la Germania Ovest. Nell'ex RDT la pallacanestro non fu mai uno sport particolarmente popolare, mentre ad Ovest riscosse un discreto successo, sebbene i risultati, fino agli anni ottanta, per il team nazionale non furono eccellenti.\nNel 1993, dopo la riunificazione, la Germania conquista il suo primo titolo europeo. Fece seguito la conquista del bronzo ai mondiali del 2002 e dell'argento agli europei del 2005.\nStoria.\nI duri inizi.\nLa nazionale tedesca fece la sua prima apparizione ufficiale alle Olimpiadi di Berlino 1936, ma ebbe poca fortuna, non riuscendo a superare i turni preliminari, chiudendo quindi al 17\u00ba posto.\nDopo la fine della seconda guerra mondiale, il movimento cestistico sia nella Germania occidentale, che nella Germania orientale, era in ginocchio: solamente nel 1951 la nazionale tedesca-occidentale riusc\u00ec a qualificarsi agli Europei del 1951, terminato con il 12\u00ba posto, e non meglio fortuna ebbe la spedizione dell'edizione successiva, chiusa al 14\u00ba posto.\nPer tutti gli anni sessanta e gli anni settanta, la nazionale tedesca-occidentale fu ai margini della pallacanestro mondiale ed europea.\nLa rinascita degli anni '80 e il successo in Europa.\nNei primi anni ottanta le cose cominciarono a migliorare: si inizi\u00f2 con la qualificazione alle Olimpiadi del 1984 e ai successivi Mondiali del 1986, che, seppur chiusi lontano dal podio, dettero il la ad una continuit\u00e0 di partecipazioni ad alto livello. Non solo, grazie anche all'apporto dei giocatori NBA come Detlef Schrempf, Uwe Blab e Christian Welp, anche a livello europeo la nazionale tedesca riusc\u00ec a raggiungere un 5\u00ba posto agli Europei del 1985, e a confermarsi al 6\u00ba posto nell'edizione del 1987.\nDopo la riunificazione tedesca, la nuova nazionale riusc\u00ec a raggiungere un insperato 7\u00ba posto alle Olimpiadi di Barcellona 1992, le Olimpiadi del primo \"Dream team\".\nFu per\u00f2 agli Europei del 1993, che la nazionale raggiunse il suo pi\u00f9 importante risultato: sotto la guida di Svetislav Pe\u0161i\u0107 in panchina, e di Christian Welp in campo - quest'ultimo nominato anche MVP del torneo - la manifestazione, non iniziata nei migliori dei modi nei turni preliminari, si concluse con il successo finale dopo aver battuto, sempre con scarti minimi, la Spagna, la Grecia e la Russia in finale.\nL'era Nowitzki.\nDa quel successo inizi\u00f2 un periodo altalenante, segnato dalla ricostruzione della squadra, e dall'arrivo di Dirk Nowitzki. Se gli Europei del 2001 furono ritenuti assai deludenti per la sconfitta al fil di sirena nella semifinale contro la Turchia, e il conseguente 4\u00ba posto finale; tale delusione venne ampiamente superata per il successo ai Mondiali di Indianapolis 2002: la nazionale raggiunse un prestigioso 3\u00ba posto, e Nowitzki venne nominato MVP del torneo.\nIl fallimento agli Europei del 2003 determinarono l'arrivo di un nuovo allenatore: Dirk Bauermann.\nNella successiva edizione, giocata in Serbia e Montenegro, le aspettative intorno alla nazionale non erano molte, anche a causa degli infortuni, con le assenze di Ademola Okulaja e Steffen Hamann. Inaspettatamente, per\u00f2, la squadra riusc\u00ec a conquistare la medaglia d'argento alle spalle di una fortissima Grecia, e ancora una volta Nowitzki venne nominato MVP del torneo.\nAi Mondiali del 2006, dopo un ottimo girone preliminare, la marcia tedesca venne fermata ai quarti di finale dagli Stati Uniti di LeBron James, Dwyane Wade e Carmelo Anthony.\nGli Europei del 2007, seppur chiusi al 5\u00ba posto, valsero la qualificazione alle Olimpiadi di Pechino 2008, che terminarono con il 10\u00ba posto. Nel biennio successivo la squadra dovette affrontare i tornei maggiori senza Nowitzki: agli Europei 2009 i tedeschi passarono con fatica il primo turno, e chiusero il secondo turno con 3 sconfitte su 3. Nonostante il risultato finale non lo permettesse la Germania si qualific\u00f2 ai Mondiali 2010 grazie ad una wild-card della FIBA, ma sub\u00ec una cocente eliminazione nei gironi perdendo la sfida decisiva coll'Angola. Il Mondiale qualific\u00f2 comunque automaticamente i tedeschi per gli europei dell'anno dopo."}
{"id": "508786", "revid": "1632387", "url": "https://it.wikipedia.org/wiki?curid=508786", "title": "Associazione Italiana Arbitri", "text": "LAssociazione Italiana Arbitri, spesso citata con l'acronimo AIA, \u00e8 la settima componente della Federazione Italiana Giuoco Calcio. Si occupa del reclutamento, della formazione, della gestione tecnica, associativa e disciplinare degli arbitri di calcio italiani.\nFondata il 27 agosto 1911 presso il \"Ristorante Orologio\" di Milano, oggi ha sede in via Campania 47, a Roma.\nAl 30 giugno 2020 conta associati, di cui donne.\nL'AIA ha il compito di designare gli arbitri per la direzione di tutte le gare dei campionati italiani di calcio, svolti sotto l'egida o autorizzati dalla FIGC, il calcio a 5 e il beach soccer.\nIl regolamento della FIGC e le varie norme federali (N.O.I.F.), prevedono infatti che tutte le gare di calcio, disputate sul intero territorio nazionale in modo ufficiale o comunque in ogni caso organizzate o autorizzate dalla FIGC o dai vari suoi sottocomitati e delegazioni, devono essere obbligatoriamente dirette da ufficiali di gara (Arbitro e i suoi assistenti) designati dal competente Organo Tecnico dell'AIA.\nStoria recente.\nNel 1972 diviene presidente Giulio Campanati e lo rimane fino al 1990. Nel 1991 la FIGC nomina commissario il vice presidente dell'AIA Salvatore Lombardo che nel 1992 \u00e8 eletto presidente, restandolo fino al 1997, cui successe prima come commissario e poi da presidente Sergio Gonella fino al 2000.\nNel novembre 2000 \u00e8 eletto presidente Tullio Lanese, che raggiunto nel marzo 2006 da un avviso di garanzia per lo scandalo di Calciopoli, si autosospende e cede la carica al vicepresidente Cesare Sagrestani come reggente. L'AIA vive cos\u00ec una fase di transizione con la nomina di un commissario straordinario, Luigi Agnolin, ex arbitro internazionale appartenente fino al 1992 alla sezione di Bassano del Grappa, in attesa dell'elezione del nuovo presidente, poi avvenuta il 25 novembre 2006. La gestione commissariale di Agnolin \u00e8 stata poco apprezzata, soprattutto dalle 211 sezioni dell'AIA sul territorio, tanto che una larga maggioranza dei loro presidenti firmarono un appello al commissario straordinario della FIGC, Luca Pancalli, per richiedere l'immediato ritorno ad elezioni e conseguente termine del periodo di commissariamento.\nAlle susseguenti elezioni, il 25 novembre 2006 il dirigente benemerito FIGC Cesare Gussoni (1934), appartenente alla sezioni di Varese, \u00e8 diventato il nuovo presidente dell'AIA prevalendo sull'altro candidato, Marcello Nicchi, con il 58% dei voti.\nIl mandato si \u00e8 concluso a giugno del 2008 al termine del quadriennio Olimpico 2004-2008. Insieme al presidente Gussoni sono stati eletti il vice presidente, l'arbitro benemerito Bruno Di Cola, per il Settore Tecnico, l'arbitro benemerito Maurizio Mattei e i 6 componenti del \"Comitato Nazionale\" (Filippo Antonio Capellupo, Antonio De Marco, Romano Martini, Cesare Sagrestani, Emilio Selicorni, Alfredo Trentalange).\nIl mandato di Gussoni ha avuto termine il 6 marzo 2009, in occasione dell\"Assemblea Generale\" tenutasi a Fiumicino. In tale occasione, si sono candidati alla presidenza dell'A.I.A. il gi\u00e0 citato Nicchi e Matteo Apricena, appena dimessosi dall'incarico di Commissario della C.A.N. di Serie D: Nicchi ha prevalso per 163 voti a 155, divenendo cos\u00ec presidente. In virt\u00f9 nel nuovo Regolamento Elettivo, insieme a lui sono stati eletti anche altri cinque associati, che con lui formavano un unico \u201cticket\u201d. Si tratta di Narciso Pisacreta (in qualit\u00e0 di Vicepresidente dell'Associazione); Trentalange (Responsabile del Settore Tecnico); Giancarlo Perinello (Componente del Comitato Nazionale per la Macro-Regione Nord); Umberto Carbonari (Componente del Comitato Nazionale per la Macro-Regione Centro) e Maurizio Gialluisi (Componente del Comitato Nazionale per la Macro-Regione Sud).\nSono stati, inoltre, eletti altri tre componenti del Comitato Nazionale: Massimo Della Siega (per la Macro-Regione Nord); Erio Iori (Macro-Regione Centro) e Filippo Antonio Capellupo (Macro-Regione Sud).\nIl 10 novembre 2012, in occasione dell\"Assemblea Elettiva Generale\" tenutasi sempre a Fiumicino, Nicchi \u00e8 stato riconfermato alla carica di Presidente AIA per il quadriennio 2012 - 2016, superando con 218 voti a 119 il candidato alla presidenza, Robert Anthony Boggi di Salerno. Cos\u00ec come prevede il Regolamento AIA, con Nicchi sono stati eletti anche cinque associati, che con lui formavano un unico \u201cticket\u201d. Si tratta di Narciso Pisacreta (in qualit\u00e0 di Vicepresidente dell'Associazione); Trentalange (Responsabile del Settore Tecnico); Giancarlo Perinello (Componente del Comitato Nazionale per la Macro-Regione Nord); Umberto Carbonari (Componente del Comitato Nazionale per la Macro-Regione Centro) e Maurizio Gialluisi (Componente del Comitato Nazionale per la Macro-Regione Sud). Sono stati, inoltre, eletti altri tre Componenti del Comitato Nazionale, Alberto Zaroli per la Macro-Regione Nord (al posto di Massimo Della Siega); Erio Iori confermato per la Macro-Regione Centro e Rosario D'Anna per la Macro-Regione Sud (al posto di Filippo Antonio Capellupo).\nIl 24 settembre 2016, in occasione dell'Assemblea Elettiva Generale tenutasi sempre a Fiumicino, Nicchi \u00e8 stato riconfermato alla carica di Presidente AIA per il quadriennio 2016 - 2020, superando con il 71,8% dei voti il candidato alla presidenza Antonio Zappi di San Don\u00e0 di Piave. Cos\u00ec come previsto dal Regolamento associativo, con Nicchi sono stati eletti anche quattro associati (la nomina del Responsabile del Settore Tecnico \u00e8 stata scorporata dal ticket presidenziale nell'ultima revisione regolamentare), che con lui formavano un unico \u201cticket\u201d. Sono stati quindi confermati Narciso Pisacreta (in qualit\u00e0 di Vicepresidente dell'Associazione), Giancarlo Perinello (Componente del Comitato Nazionale per la Macro-Regione Nord), Umberto Carbonari (Componente del Comitato Nazionale per la Macro-Regione Centro) e Maurizio Gialluisi (Componente del Comitato Nazionale per la Macro-Regione Sud). Sono stati, inoltre, eletti altri tre Componenti del Comitato Nazionale, Alberto Zaroli per la Macro-Regione Nord (confermato dopo il primo mandato), Michele Conti per la Macro-Regione Centro (al posto di Erio Iori) e Stefano Archin\u00e0 per la Macro-Regione Sud (al posto di Rosario D'Anna). Trentalange \u00e8 stato riconfermato come Responsabile del Settore Tecnico.\nIl 14 febbraio 2021, al termine dell'Assemblea Elettiva Generale, Trentalange \u00e8 stato eletto presidente dell'AIA per il quadriennio 2021-2024 con 193 voti su 320 votanti (60,39% dei voti), battendo il presidente uscente Nicchi, ricandidatosi per un quarto mandato. Cos\u00ec come previsto dal Regolamento associativo, con Trentalange sono stati eletti anche quattro associati che con lui formavano un unico \u201cticket\u201d. Sono stati quindi eletti Duccio Baglioni (in qualit\u00e0 di Vicepresidente dell'Associazione), Katia Senesi (Componente di genere diverso dalla maggioranza degli altri componenti), Antonio Zappi (Componente del Comitato Nazionale per la Macro-Regione Nord), Luca Marconi (Componente del Comitato Nazionale per la Macro-Regione Centro) e Nicola Cavaccini (Componente del Comitato Nazionale per la Macro-Regione Sud). Sono stati, inoltre, eletti altri tre Componenti del Comitato Nazionale, Alberto Zaroli per la Macro-Regione Nord (confermato dopo il secondo mandato), Carlo Pacifici per la Macro-Regione Centro (al posto di Michele Conti) e Stefano Archin\u00e0 per la Macro-Regione Sud (confermato dopo il primo mandato).\nL'Associazione Italiana Arbitri \u00e8 editore della rivista \"L'arbitro\", fondata nel 1924 da Giovanni Mauro e Ottorino Barassi. La pubblicazione dal 1996 al 2015 \u00e8 stata diretta dal giornalista Mario Pennacchia, cui \u00e8 succeduto il giornalista e arbitro Carmelo Lentino.\nOrganizzazione.\nL'AIA \u00e8 organizzata in 18 Comitati Regionali (C.R.A.), 2 Comitati Provinciali Autonomi (Bolzano e Trento) e in 207 sezioni arbitrali sparse in maniera capillare su tutto il territorio nazionale.\nGli Organi Tecnici (O.T.) si dividono in Organi Tecnici Nazionali (C.A.N. A, C.A.N. B, C.A.N. PRO, C.A.N. D, C.A.I., C.A.N. 5 e C.A.N. BS) e Organi Tecnici Periferici (C.R.A. e O.T.S.). \nEssi si occupano delle designazioni degli ufficiali di gara arbitri, assistenti ed osservatori nelle gare di loro competenza.\nOrgani Tecnici Nazionali.\nC.A.N. C.\nLa C.A.N. C (\"Commissione Arbitri Nazionale Serie C\"), precedentemente nota come C.A.N. PRO, \u00e8 la commissione che si occupa della designazione degli ufficiali di gara per il campionato di Serie C, quando ritenuto opportuno del quarto uomo in Serie B, il Campionato Primavera, e le fasi finali del Torneo Berretti. Gli arbitri per essere immessi in C.A.N. C devono rispettare alcuni requisiti, tra gli altri, non aver compiuto il 32\u00ba anno di et\u00e0 alla data del 30 giugno. Coloro che dopo quattro stagioni sportive non siano stati promossi in C.A.N. A-B saranno avvicendati.\nC.A.N. D.\nLa C.A.N. D (\"Commissione Arbitri Nazionale Serie D\") designa gli arbitri e assistenti in Serie D, Allievi e Giovanissimi Nazionali. Gli arbitri per essere immessi in C.A.N. D devono rispettare alcuni requisiti, tra gli altri, non aver compiuto il 30\u00ba anno di et\u00e0 alla data del 30 giugno. Coloro che entro tre stagioni sportive non ottengano il passaggio alla C.A.N. PRO saranno avvicendati.\nC.A.I..\nLa C.A.I. (\"Commissione Arbitri Interregionale\"), conosciuta anche come scambi, designa arbitri per alcune partite di Eccellenza, Promozione, Juniores Nazionali oltre a il Campionato di Calcio Femminile Serie C. \u00c8 prassi che alcune designazioni di Juniores Nazionali e campionati nazionali femminili vengano delegate interamente ai C.R.A. competenti per territorio. Questa commissione ha la particolarit\u00e0 di non avere assistenti arbitrali in organico, che vengono designati da altri Organi Tecnici (solitamente le regioni). Gli arbitri per essere immessi nella C.A.I. devono rispettare alcuni requisiti, tra gli altri, non aver compiuto il 29\u00ba anno di et\u00e0 alla data del 30 giugno. L'arbitro in organico alla C.A.I. pu\u00f2 essere avvicendato dal ruolo per tornare al C.R.A. e potr\u00e0 essere riproposto per il passaggio all'O.T. superiore per una seconda volta.\nC.A.N. 5.\nLa C.A.N. 5 (\"Commissione Arbitri Nazionale Calcio a 5\"), designa gli arbitri per le partite di Serie A, A2, B e Under 21 di calcio a 5. Gli arbitri per essere immessi in C.A.N. 5 devono rispettare alcuni requisiti, tra gli altri: non aver compiuto alla data del 30 giugno il 35\u00ba anno di et\u00e0 ed aver maturato un'anzianit\u00e0 arbitrale a disposizione del C.R.A. di almeno tre stagioni sportive nell'organico per il calcio a 5.\nC.A.N. BS.\nLa C.A.N. BS (\"Commissione Arbitri Nazionale Beach Soccer\"), designa gli arbitri per le partite del Campionato italiano di beach soccer. Gli arbitri per essere immessi in C.A.N. BS devono rispettare alcuni requisiti, tra gli altri aver compiuto il 25\u00ba anno di et\u00e0 e non aver compiuto il 35\u00ba anno di et\u00e0 alla data del corso di qualificazione ed essere stato per almeno tre stagioni sportive nei ruoli del C.R.A. con attivit\u00e0 in uno dei due massimi campionati regionali di calcio a 11 o nel massimo campionato regionale del calcio a 5; gli arbitri inquadrati in questa commissione assumono la particolare qualifica di A.E.B.S.\nOrgani Tecnici Periferici.\nC.R.A. / O.T.R..\nIl C.R.A. / O.T.R. (\"Comitato Regionale Arbitri / Organo Tecnico Regionale\"), pu\u00f2 avere differenze da regione a regione, ma solitamente designa: Eccellenza, Promozione, Prima Categoria, Seconda Categoria e Calcio Femminile Serie C e D, oltre agli Assistenti in serie A e B femminili. Designa anche, dove presenti i campionati di C1 e C2 di calcio a 5 e i cronometristi per alcune gare di competenza della C.A.N. 5. Entrano a far parte dell'organico del C.R.A. gli arbitri ritenuti meritevoli sulla base dei voti ottenuti dagli osservatori e dagli O.T., su proposta del presidente di sezioni.\nO.T.P. (ove previsto) e O.T.S..\nLO.T.S. (\"Organo Tecnico Sezionale un tempo chiamato Organo Tecnico Provinciale O.T.P.\"), si occupa delle designazioni delle seguenti categorie: Terza Categoria, Juniores Provinciali e Regionali, Allievi e Giovanissimi sia Provinciali che Regionali e, dove previsti, Esordienti. Nell'ambito del calcio a 5, invece, provvede alle designazioni del Campionato Serie D, nonch\u00e9 delle categorie giovanili (Giovanissimi e Allievi). Entrano a far parte dell'O.T.S. gli arbitri effettivi non appena ottenuta la qualifica.\nInquadramento degli associati.\nGli arbitri dell'AIA sono inquadrati in vari ruoli:\nArbitro effettivo.\nLa qualifica di arbitro effettivo si acquisisce dopo un esame al termine del corso arbitri, al quale possono fare domanda di ammissione coloro che possiedano determinati requisiti: ad esempio bisogna aver compiuto il 14\u00ba anno di et\u00e0 e non superato il 35\u00b0 e bisogna essere in possesso di un titolo di scuola media inferiore. Con l'acquisizione della qualifica gli A.E. vengono inseriti d'ufficio nell'organico dell'O.T.S., con la possibilit\u00e0 di essere proposti al C.R.A. dal presidente di sezione in base al merito, nei tempi ritenuti opportuni. La qualifica abilita alla direzione di gare di calcio a 11.\nOsservatore arbitrale.\nL'osservatore arbitrale \u00e8 una figura qualificata associata all'Associazione Italiana Arbitri che, dopo aver superato l'esame di qualificazione, mette a disposizione la propria esperienza per la crescita dei giovani arbitri.\nL'osservatore arbitrale valuta la prestazione dell'arbitro e, se ci sono, degli assistenti arbitrali redigendo una relazione scritta all'Organo Tecnico di appartenenza dove descrive accuratamente pregi e difetti del collega (o colleghi, in caso di terna o pi\u00f9 arbitri designati per la gara visionata) e ne quantifica numericamente la prestazione con un voto.\nTale voto concorre, insieme agli altri voti avuti dall'arbitro nella stagione sportiva, alla determinazione della propria media come previsto dalle Norme di funzionamento degli organi tecnici dell'Associazione Italiana Arbitri.\nArbitro effettivo per il calcio a cinque.\nLa qualifica di arbitro effettivo per il calcio a cinque \u00e8 prerogativa del C.R.A. e si ottiene dopo aver svolto tale attivit\u00e0 a disposizione dell'O.T.S.. per almeno due anni. Nel caso non vi siano gare di calcio a cinque di competenza dell'O.T.S., l'arbitro effettivo dovr\u00e0 sostenere un corso di qualificazione e avere tre anni di anzianit\u00e0 arbitrale.\nAssistenti arbitrali.\nLa qualifica di assistente arbitrale si ottiene a domanda, dopo tre anni di anzianit\u00e0 arbitrale e previo il superamento di un corso di qualificazione. Con l'acquisizione della qualifica si viene inseriti come assistenti nell'organico del C.R.A., e si diventa proponibili per il passaggio alle categorie superiori con tale qualifica.\nArbitro benemerito.\nLa qualifica di arbitro benemerito si pu\u00f2 acquisire in vari modi, con il prerequisito di non aver subito sanzioni disciplinari nelle ultime due stagioni sportive e non avere procedimenti in corso:\nInoltre ogni due anni il comitato nazionale proclama arbitri benemeriti secondo una graduatoria e in un numero prefissato coloro che:\nDirigenti benemeriti.\nPossono essere proposti per la nomina di dirigenti benemeriti FIGC associati AIA gli ex presidenti nazionali dell'AIA, nonch\u00e9 gli associati che abbiano svolto una prestigiosa e qualificata attivit\u00e0 dirigenziale nell'ambito associativo e/o federale e con almeno trentacinque anni d'anzianit\u00e0 arbitrale.\nI dirigenti benemeriti AIA, invece sono gli ex presidenti dell'AIA e coloro che abbiano svolto una prestigiosa e qualificata attivit\u00e0 dirigenziale tecnica e/o associativa in ambito AIA, abbiano maturato un'anzianit\u00e0 associativa superiore a trentacinque anni e siano arbitri benemeriti da almeno dodici stagioni sportive.\nOrgano tecnico (carica).\nGli organi tecnici sono quegli associati che sono a capo di un organo tecnico (inteso come commissione) o ne facciano parte come componente. Sono organi tecnici il presidente di sezione ed eventuali suoi delegati, il presidente del C.R.A. e i componenti, e cos\u00ec via anche per gli OO.TT.NN. La figura dell'O.T. \u00e8 determinante per la media dell'associato: essa \u00e8 data dalla media dei voti degli OO.TT., sommata alla media dei voti degli osservatori arbitrali, il tutto diviso due; inoltre, spetta a lui (o loro) il proponimento all'organo tecnico superiore.\nGli O.T. della stagione 2021-2022 sono:\nTale organo ha anche due emanazioni territoriali:\nAvvicendamento.\nL'avvicendamento \u00e8 una normale pratica dell'associazione per la formazione dell'organico degli organi tecnici all'O.T.S., di solito il termine si usa per il \"ritorno\" dagli OO.TT.NN. e non dal C.R.A. all'O.T.S.. Con l'avvicendamento, l'arbitro in ruolo all'O.T.N. acquisisce automaticamente la qualifica di \u00e1rbitro effettivo speciale, oppure pu\u00f2 fare domanda per l'immissione in un altro organo tecnico, sempre secondo le norme di funzionamento. Ad esempio, un arbitro in C.A.N. D che sia avvicendato, pu\u00f2 fare domanda per essere immesso in C.A.N. PRO con il ruolo di assistente arbitrale, oppure tornare all'O.T.S. come arbitro effettivo speciale (dunque non pi\u00f9 proponibile per il passaggio all'O.T. superiore), o ancora come assistente arbitrale per il C.R.A. (comunque non pi\u00f9 proponibile per la categoria superiore e dopo l'autorizzazione del Comitato Nazionale).\nVi sono due eccezioni a queste regole generali:\nComitati regionali e sezioni arbitrali.\nDi seguito sono elencate le sezioni arbitrali, suddivise per comitato regionale. Per un totale di 207 sezioni arbitrali dislocate nel territorio (in seguito all'accorpamento delle sezioni di Verbania e Domodossola, Latisana e Cervignano del Friuli, Mortara e Vigevano ed infine Cormons, Gorizia e Monfalcone).\nSponsorizzazioni.\nL'Associazione si \u00e8 avvalsa nel corso della sua storia di diversi sponsor tecnici. Essa \u00e8 storicamente legata al marchio Diadora, che ha realizzato e fornito l'abbigliamento per gli arbitri di tutte le categorie. A partire dalla stagione 2019-2020 l'AIA si avvale della fornitura di Legea.\nCon la stagione 2016-17 l'agenzia assicurativa Eurovita diviene partner dell'associazione, con la conseguente esibizione del marchio sull'abbigliamento ufficiale, come \"sleeve sponsor\". Dalla stagione 2019-20 tale ruolo viene ricoperto da Net Insurance."}
{"id": "508788", "revid": "4515010", "url": "https://it.wikipedia.org/wiki?curid=508788", "title": "Socialismo Liberale", "text": ""}
{"id": "508792", "revid": "1543377", "url": "https://it.wikipedia.org/wiki?curid=508792", "title": "Distretto di Mirdizia", "text": " \nIl distretto di Mirdizia o di \"Mirdita\" (in albanese: \"Rrethi i Mirdit\u00ebs\") era uno dei 36 distretti amministrativi dell'Albania.\nLa riforma amministrativa del 2015 ha ricompreso il territorio dell'ex distretto nel comune di Mirdizia, di nuova istituzione.\nGeografia antropica.\nSuddivisioni amministrative.\nIl distretto comprendeva 2 comuni urbani e 5 comuni rurali."}
{"id": "508793", "revid": "1543377", "url": "https://it.wikipedia.org/wiki?curid=508793", "title": "Distretto di Peqin", "text": " \nIl distretto di Peqin (in albanese: \"Rrethi i Peqinit\") era uno dei 36 distretti amministrativi dell'Albania.\nLa riforma amministrativa del 2015 ha ricompreso il territorio dell'ex distretto nel comune di Peqin, accorpando a questo 5 comuni.\nGeografia antropica.\nSuddivisioni amministrative.\nIl distretto comprendeva un comune urbano e 5 comuni rurali."}
{"id": "508796", "revid": "1990844", "url": "https://it.wikipedia.org/wiki?curid=508796", "title": "Cordiale", "text": "Il cordiale \u00e8 un liquore di origine francese, ottenuto per macerazione o infusione di erbe, frutti in alcol etilico o per aggiunta di essenze ad alcol neutro.\nLa gradazione alcolica \u00e8 di circa 40% vol. e viene servito come digestivo e tonico. \u00c8 il lampone che conferisce la nota aromatica di questo liquore ottenuto per distillazione dell'infuso di lampone con essenze varie. Il contenuto alcolico \u00e8 del 35% e il contenuto zuccherino pari al 30%.\nSi presenta sotto forma di gel in bustina alluminata e veniva dato ai militari in servizio di leva obbligatorio. Tutt'oggi \u00e8 parte della colazione servita nelle razioni K. \nSuccessivamente l'espressione \"cordiale\" si \u00e8 allargata andando a comprendere anche quei liquori alcolici da bersi in piccole dosi e capaci di ristorare e ridare forze, anche in contesti quotidiani come al bar. Da qui \u00e8 poi nata l'espressione \"cordialino\" per intendere la tipica bottiglietta di superalcolico che possiamo trovare appunto nei bar, nei frigobar di alberghi o servita a bordo di navi e aerei."}
{"id": "508800", "revid": "124577842", "url": "https://it.wikipedia.org/wiki?curid=508800", "title": "Prefettura di Nagasaki", "text": "La \u00e8 una prefettura giapponese con circa 1,5 milioni di abitanti, si trova nella regione di Ky\u016bsh\u016b, sull'isola di Ky\u016bsh\u016b. Il suo capoluogo \u00e8 l'omonima citt\u00e0 di Nagasaki.\nGeografia fisica.\nLa prefettura di Nagasaki confina con la prefettura di Saga ad est ed \u00e8 circondata sugli altri lati dal mare. Comprende molte isole."}
{"id": "508802", "revid": "339392", "url": "https://it.wikipedia.org/wiki?curid=508802", "title": "Masters Series Cup", "text": ""}
{"id": "508814", "revid": "287204", "url": "https://it.wikipedia.org/wiki?curid=508814", "title": "Carlo Pasquini", "text": "Biografia.\nNel 1976 conosce a Montepulciano il compositore Hans Werner Henze che lo introduce in ambienti artistici tra i pi\u00f9 fertili del periodo.\nNel 1980 si diploma in Regia presso il Centro Sperimentale di Cinematografia di Roma, lavorando poi sempre nel teatro lirico e di prosa. \u00c8 stato assistente, tra gli altri, di Ugo Gregoretti, Sandro Sequi, Micha van Hoecke, Filippo Crivelli e, per diversi anni, di Mauro Bolognini. Ha firmato una biografia sul regista statunitense Arthur Penn pubblicata da Castoro Nuova Italia. Ha collaborato per diversi anni con la rivista \"Frigidaire\" che ha pubblicato numerosi suoi racconti, illustrati - tra gli altri - da Tanino Liberatore e Andrea Pazienza. Ha vissuto a Roma, Milano e Berlino.\n\u00c8 stato per 10 anni (dal 2003 al 2013) collaboratore artistico del Teatro Povero di Monticchiello. Nel 2003 ha scritto il libretto della nuova opera di Detlev Glanert \"I tre indovinelli\" (\"Die drei Raetsel\" - edizioni Boosey &amp; Hawkes), prodotta dal Teatro dell'Opera di Halle sul Saale. \nHa diretto drammi di Witkiewicz, Sartre, Wedekind, Ford, Genet, Brecht, Marivaux, Nabokov, J.Fosse, Parrella . Per il teatro lirico, pi\u00f9 recentemente, una edizione del \"Flauto magico\" di Mozart e l'opera per bambini \"Brundibar\" di Krasa. Per i bambini ha fondato una Compagnia Internazionale, scrivendo per loro testi come \"Di qua e di l\u00e0\" (2005), \"Paraponzipero\", (2006) \"L'Egomostro\", (2007) \"Aula M\", (2008) \"Totonella Totonella\" (2009) e \"Mortacci\" (2010).\nLe ultime regie di prosa, realizzate e prodotte con il Teatro Povero di Monticchiello e la Fondazione Cantiere Internazionale d'Arte di Montepulciano, sono state: \"Caligolaaa!\" (2004) da Camus, Platone e Kafka; \"Il favoloso Cincinnato\" (2005) una riduzione da un romanzo di Nabokov; Fernet Branca (2005 \u2013 (Festival di Montalcino) una riduzione da racconti di D.F. Wallace; \"Il signor Puntila e il suo servo Matti\" da Brecht (2006); \"Barbatelle\" un vaudeville sui vini di G. Cignozzi (2007) e \"L'invenzione di Valzer\" di Nabokov. Nel 2008 ha scritto il libretto \"Kami &amp; Kaze\", per il compositore iraniano Kamran Khacheh. Nel 2009 ha firmato la regia di \"Il bel pianeta\", una contaminazione tra il testo di D\u00fcrrenmatt e le strisce del disegnatore statunitense Johnny Hart. Nel 2009 ha ripreso la collaborazione con il Cantiere Internazionale d'Arte di Montepulciano realizzando la regia di due pezzi di Brecht del 1930: \"Il consenziente\" con musiche di Kurt Weill e \"La linea di condotta\" con musiche di Hanns Eisler (prima rappresentazione assoluta in Italia). Ha inoltre scritto la piece \"Dedalus\", ispirata a Joyce, recitata da 100 attori e musicata da Norberto Oldrini e Stefano Taglietti. Nel 2010 l'elaborazione di un testo di Aristofane reintitolato \"Lisa del Salarco\" e un breve componimento per la Compagnia dei ragazzi di Monticchiello: \"Vampiri a Monticchiello\" gli procurano diversi riconoscimenti e citazioni nella stampa nazionale. Per il Cantiere Internazionale d'Arte di Montepulciano scrive e mette in scena \"La cattiva vita di Truculentus\"; libera trasposizione da Plauto con un \"ensemble\" di 50 attori e nel 2011 il suo primo Shakespeare \"Un sogno di mezza estate\", con le scene dell'artista visuale Giuseppe Ragazzini. \nNel 2012 scrive e mette in scena per la Compagnia del Teatro Povero di Monticchiello \"Mortacci: il ritorno\" e successivamente, per la Fondazione Oliver Twist di Milano \"Pinocchio meneghino\" che va in scena al Piccolo Teatro di Milano. \nDi nuovo per il Cantiere d'Arte di Montepulciano mette in scena \"La bottega del caff\u00e8\" di Carlo Goldoni. Per la stagione del Teatro Poliziano (2014) \"I Sommersi\", liberamente tratto da \"Die Cannibalen\" di George Tabori; (2015); \"La ragazza sul divano\" di Jon Fosse; e \"Un'ora di tranquillit\u00e0\" di Zeller e per il 40\u00b0 Cantiere Internazionale d'Arte di Montepulciano il libretto e la regia di \"Idroscalo Pasolini\" opera lirica su musica di Stefano Taglietti. Nel 2016 presenta l'atto unico di Valeria Parrella \"L'incognita Mah !\" e l'anno successivo la fiaba nera di Rebekka Kricheldorf \"Principessa Nicoletta,\" prima nazionale assoluta. Nel 2018 fonda Formare una Compagnia composta da giovani attori e con il patrocinio dell\"'Europ\u00e4ische Akademie f\u00fcr Musik und Darstellende Kunst\" di Montepulciano con la quale realizza \"Sesso &amp; Giardinaggio\" da Nigel Williams (2018) e \"Giulietta e Romeo come li immaginavo prima di leggerli\" di Carlo Pasquini (2019) e, per il Cantiere Internazionale d'Arte un'edizione completa di \"Ein Sommernachtstraum\" di Felix Mendelssohn Bartholdy per attori, corpo di ballo, coro, voci soliste e grande orchestra diretta da Roland Boer. "}
{"id": "508816", "revid": "287204", "url": "https://it.wikipedia.org/wiki?curid=508816", "title": "Collazione", "text": ""}
{"id": "508820", "revid": "124226618", "url": "https://it.wikipedia.org/wiki?curid=508820", "title": "Sh\u016beisha", "text": " \u00e8 una grande casa editrice giapponese con sede a Tokyo. Il nome deriva dalla frase , traducibile come \"Raccogli il sapere\". La pronuncia \"on'yomi\" del kanji \u96c6 \u00e8 \"sh\u016b\".\nLa compagnia venne fondata nel 1925 come la divisione dedicata al divertimento dell'editore Shogakukan. L'anno seguente la Sh\u016beisha divenne una compagnia indipendente. Nel 1973 fond\u00f2 la Hakusensha, da cui successivamente si \u00e8 separata.\nAttualmente la Sh\u016beisha \u00e8 divisa nelle seguenti etichette/divisioni:\nLa Sh\u016beisha pubblica dal 1968 la rivista \"Weekly Sh\u014dnen Jump\", una delle riviste di manga giapponesi pi\u00f9 popolari del mondo; inoltre organizza i Tezuka Award in Giappone. Dall'autunno 2009, assieme alla Shogakukan, pubblica manga direttamente in Europa.\nManga pi\u00f9 venduti in Giappone.\nQueste sono i cinque manga della Sh\u016beisha che hanno venduto di pi\u00f9, nonch\u00e9 le uniche serie che hanno superato 100 milioni di copie: la prima in arco temporale fu \"Dragon Ball\", l'ultima \"Naruto\" nell'aprile del 2010. \"Dragon Ball\", \"Slam Dunk\", \"Naruto\" e \"Kochira Katsushika-ku Kameari k\u014den-mae hashutsujo\" sono serie complete, mentre \"One Piece\" \u00e8 ancora in corso e quindi le copie vendute sono in aumento; di questi solo \"One Piece\" ha superato la cifra record di 300 milioni di copie vendute."}
{"id": "508826", "revid": "287204", "url": "https://it.wikipedia.org/wiki?curid=508826", "title": "Shueisha", "text": ""}
{"id": "508830", "revid": "729019", "url": "https://it.wikipedia.org/wiki?curid=508830", "title": "Volo S7 Airlines 778", "text": "Il volo S7 Airlines 778 era un volo passeggeri di linea nazionale russo dall'aeroporto di Mosca-Domodedovo all'aeroporto di Irkutsk.\nIl 9 luglio 2006, un Airbus A310-324 che stava percorrendo tale tratta, fin\u00ec fuori pista a Irkutsk e si distrusse, causando la morte di 125 persone fra passeggeri ed equipaggio. Ci furono 78 sopravvissuti.\nL'aeromobile.\nL'Airbus A310-324 (numero di registrazione: \"F-OGYP\", ex-\"N812PA\", numero di serie: 442) fu consegnato dalla Airbus Industry il 17 giugno 1987; il suo primo volo fu effettuato il 3 aprile 1987. Sull'aereo erano installati due motori turboventola Pratt &amp; Whitney PW4000. L'Aereo era di propriet\u00e0 della statunitense Wilmington Trust Company, che lo amministrava in regime fiduciario. Prima della compagnia aerea S7 Airlines, l'aeromobile era stato utilizzato dalle americane Pan Am (battezzato col nome di \"Clipper Freedom\") e Delta Airlines e dalla russa Aeroflot (battezzato col nome del compositore russo Rimskij-Korsakov). Il 7 maggio 2004 la S7 Airlines prese l'aereo in leasing dalla francese Airbus Leasing II, Inc. Il suo primo volo di linea nella compagnia della S7 Airlines fu effettuato il 18 giugno 2004. Prima dei voli di linea della S7, l'aeromobile fu modificato nella composizione dei posti: da 185 posti di tre classi (prima, business, economica) a 205 posti in due classi (business, economica). L'aereo fu attrezzato con maschere antifumo solo per 2 postazioni degli assistenti di volo al posto di 6. Al momento dell'incidente aveva effettuato 59.865 ore di volo e 12.550 atterraggi. Il limite per questo tipo di velivolo sono 80.000 ore di volo e 35.000 atterraggi.\nL'incidente.\nL'incidente avvenne durante la fase di atterraggio dell'Airbus A310 della compagnia S7 Airlines, proveniente dall'Aeroporto di Mosca-Domodedovo, che operava il volo S7 778 per la citt\u00e0 russa Irkutsk. Il tempo di volo da Mosca per Irkutsk era stato calcolato di 5 ore e 25 minuti. La quantit\u00e0 di carburante necessaria per effettuare tale volo per era di 33,11 tonnellate. A causa delle condizioni meteorologiche pessime, il comandante dell'aereo decise di effettuare un rifornimento maggiore (37,20 t) per poter effettuare l'atterraggio all'Aeroporto di Bratsk in caso di impossibilit\u00e0 e di peggioramento delle condizioni meteorologiche a Irkutsk. Il decollo dall'Aeroporto di Mosca-Domodedovo e il volo furono effettuati regolarmente ma con alcuni problemi. L'autopilota n.2 non fu utilizzato perch\u00e9 guasto e la sostituzione era programmata per il 14 luglio 2006, secondo MEL; nel volo precedente anche l'autopilota n.1 dell'aereo si guast\u00f2, per cui il volo Mosca-Irkutsk-Mosca fu effettuato dal comandante in modalit\u00e0 manuale; il 7 luglio 2006, il centro tecnico dell'Aeroporto di Mosca-Domodedovo non conferm\u00f2 la presenza di un guasto all'autopilota n.1: secondo loro, questo non si mostr\u00f2 durante tutto il volo S7 778. Inoltre l'invertitore di spinta del motore sinistro del velivolo non funzionava ed era disattivato.\nAlle 17:32 (ora locale) l'Airbus A310 si trovava a quota . Con la diminuzione del peso del velivolo l'equipaggio sal\u00ec ulteriormente a m. I piloti utilizzarono il regime AFS \u00abProfile speed\u00bb e, alle 21:54 in una zona di turbolenza, il regime di sostegno M. L'aereo raggiunse l'Aeroporto di Irkutsk con un peso di 114 tonnellate.\nLe condizioni meteorologiche erano le seguenti: pioggia, visibilit\u00e0 3.500 m, temperatura +11\u00a0\u00b0C, pista bagnata al 100% con 2\u00a0mm di spessore d'acqua. Secondo il manuale FCOM sarebbero stati necessari 1.850 m di pista (la pista disponibile era di 2.425 m) con regime di frenaggio automatico delle ruote \"LOW\" e senza l'impiego di invertitori di spinta, per fermare l'aereo. Con l'impiego di uno di essi (l'altro era disattivato e non funzionava), il comandante avrebbe diminuito di 125 m la corsa sulla pista completamente bagnata dopo l'atterraggio.\nL'atterraggio all'Aeroporto di Irkutsk si svolse in condizioni meteorologiche piovose e su una pista completamente bagnata; inoltre parte di essa era chiusa per lavori in corso. L'Airbus A310 percorse l'intera pista senza fermarsi, andando a schiantarsi contro un muro di cemento e finendo sui parcheggi costruiti vicino all'aeroporto. Prendendo fuoco immediatamente, l'aereo si distrusse quasi completamente per l'incendio provocato dall'impatto, che fu spento solo tre ore dopo. Le due scatole nere furono rapidamente trovate sul posto, secondo l'agenzia russa Interfax, e furono inviate a Mosca per la decrittazione. Secondo la Procura di Irkutsk a bordo c'erano 192 passeggeri e otto membri d'equipaggio. Quarantatr\u00e9 persone furono ricoverate con ustioni di varia gravit\u00e0, tutte le altre, sempre secondo la procura, morirono. A bordo del velivolo della russa S7 Airlines c'erano molti bambini che andavano in vacanza nella regione del lago Bajkal, fatto che presenta elementi comuni con l'incidente aereo in Ucraina del 22 agosto 2006. Come comunic\u00f2 la radio russa \"Echo di Mosca\" (in russo: \"\u042d\u0445\u043e \u041c\u043e\u0441\u043a\u0432\u044b\") l'aereo con cui originariamente era programmato il volo dall'Aeroporto di Mosca-Domodedovo, era stato sostituito prima della partenza per guasti tecnici.\nL'atto eroico di Andrej D'jakonov.\nA bordo dell'Airbus A310 c'erano 6 assistenti di volo della S7 Airlines: due di questi erano nella coda, nell'ultima fila della classe economica, uno a destra e un altro a sinistra. Prima ci fu un'esplosione forte sulla destra dell'abitacolo e la collega di Andrej D'jakonov, l'assistente di volo che si trovava a sinistra nella coda dell'aereo, rimase isolata. Si diffuse il panico, il fumo ed il fuoco si svilupparono violentemente e bisognava reagire subito. I passeggeri superstiti raccontarono che Andrej D'jakonov si attiv\u00f2 immediatamente seguendo le istruzioni d'emergenza: aperta la porta d'emergenza, inizi\u00f2 a far uscire i passeggeri rimanendo dentro all'aereo, vicino alla porta, e spingendo fuori quante pi\u00f9 persone possibile. Dopo pochi minuti l'aereo inizi\u00f2 la sua completa distruzione e Andrej non riusc\u00ec pi\u00f9 ad uscire, rimanendo sommerso sotto i rottami: cos\u00ec Andrej D'jakov salv\u00f2 la vita di 30 passeggeri, al prezzo della sua. Dopo la sua morte, Andrej D'jakonov fu insignito dall'alta onorificenza russa di cavaliere dell'Ordine del Coraggio.\nIl precedente incidente dell'Airbus A320 a So\u010di.\nQuella di Irkutsk fu la seconda tragedia avvenuta in Russia in poco pi\u00f9 di due mesi. Il 3 maggio 2006, infatti, un Airbus A320 della compagnia di bandiera armena Armavia precipit\u00f2 in fase di atterraggio nella citt\u00e0 costiera di So\u010di-Adler, sul Mar Nero. Il bilancio fu di 113 morti. Il velivolo rinunci\u00f2 una prima volta all'atterraggio a causa delle pessime condizioni di visibilit\u00e0: poi, in un secondo tentativo, colp\u00ec l'acqua con la coda e si inabiss\u00f2 a circa 5 chilometri dalla costa. Le cause del disastro furono accertate essere errori del pilota e del copilota dovuti al maltempo e alla scarsa visibilit\u00e0 durante la fase di avvicinamento all'aeroporto di Sochi.\nIl 15 novembre 2007 in seguito alla tempesta al Mar Nero sulla costa vicino a So\u010di sono stati ricuperati i corpi delle vittime dell'incidente del 2006. I corpi e i frammenti dei corpi di undici delle vittime dispersi fino a questo momento nel mare sono stati individuati usando le analisi del DNA dei parenti delle vittime. Tra le vittime ritrovate vi era anche il corpo dell'allora capo dei servizi segreti armeni Iosif Arutjunjan."}
{"id": "508835", "revid": "2149966", "url": "https://it.wikipedia.org/wiki?curid=508835", "title": "Play Media Company", "text": "La Play Media Company, precedentemente conosciuta come Play Press Publishing (dal 2013 Play Lifestyle Media) era una scissione della Edizioni Play Press; era una casa editrice italiana che pubblicava riviste specializzate di vario genere (informatica, videogiochi, \"home entertainment\" e altro), fumetti, manga ed anime. All'azienda restava un'unica sede a Milano dopo la chiusura di quella di Formello, un tempo la principale, a causa dello scioglimento dell'ultima redazione che ancora vi lavorava, operante nel settore videogiochi (in parte trasferita anch'essa a Milano).\nI comics e i manga.\nAttiva fin dagli anni ottanta come editore in Italia di alcuni fumetti Marvel Comics e DC Comics, la Play Press si \u00e8 poi concentrata su questi ultimi quando perse nel 1994 i diritti della \"Casa delle Meraviglie\" a favore della Marvel Italia; dopo aver lanciato numerose serie mensili dedicate ai supereroi DC, nel 1996 cominci\u00f2 a pubblicare anche dei lussuosi volumi solo per le librerie specializzate. Per qualche tempo mise sul mercato \"Balboa\", un fumetto incentrato sulle storie di un giovane avvocato di San Francisco, alle prese con casi che lo vedono anche nella veste di detective.\nNel corso degli anni a causa della crisi del settore si vide costretta a ridurre drasticamente il numero delle serie da edicola per passare definitivamente alle sole librerie nel 2000. Nel 2005 ha riportato nelle edicole Batman e Superman, rispettivamente con \"Batman Magazine\" e \"Superman Magazine\". Nel giugno 2006 ha annunciato di aver rinunciato definitivamente ai diritti dei supereroi DC.\nLe pubblicazioni di fumetti statunitensi si sono estese anche a fumetti della Dark Horse e indipendenti come \"Sin City\", \"Bad Boy\" (di Frank Miller e Simon Bisley), \"Il Massacratore e Virgo\", \"Magic\" o prodotti Valiant come \"Turok\", \"X-O il guerriero\" e \"Solar\".\nOltre ai fumetti americani, la Play Press si \u00e8 dedicata anche al Giappone con le storiche riviste \"Play X\" e soprattutto \"Benkyo!\" (oggi entrambe chiuse) e con la pubblicazione di manga, dapprima di genere erotico (ad esempio \"La clinica dell'amore o Ranmaru XXX\") e successivamente allargando la proposta a diversi generi, proponendo soprattutto commedie brillanti per il target adolescenziale, come \"UFO Baby\" o \"Love Hina\", e dal 2004 al 2006 i mensili \"Yatta!\" e \"Shogun\", riviste-contenitore su modello delle riviste giapponesi di manga. Dal 2006 si \u00e8 dedicata anche all'animazione (il primo titolo \u00e8 stata la serie in 8 DVD \"Princess Tutu\").\nNel 2007 la Play Press Publishing cambia nome in Play Media Company.\nNel corso del 2008 la Play Media Company ha interrotto senza una spiegazione ufficiale la pubblicazione di manga ed anime, lasciando incompiute varie serie, tra le quali ad esempio \"Negima\" e \"Gacha Gacha\" in ambito fumettistico e \"Magister Negi Magi\" in ambito animato, chiudendo di fatto il proprio interesse verso i prodotti giapponesi e limitandosi alla vendita per qualche tempo di arretrati di serie spesso incomplete.\nDal 2013 la Play Media Company trasferisce la totalit\u00e0 delle sue pubblicazioni alla Play Lifestyle Media, di fatto il ramo aziendale che gi\u00e0 si occupava di riviste di motori e nautica, dopo la procedura amministrativa alla quale \u00e8 stata sottoposta. Oggi Play Press si dedica solo al ramo delle edicole, per cui pubblica materiale per bambini e periodici di enigmistica.\nAltri settori.\nLa Play Media era l'editore ufficiale di Sony Computer Entertainment e l'unica licenziataria in Italia di brand di successo come World Wrestling Entertainment.\nNumerose erano le sue riviste specializzate disponibili in edicola: 3 di videogame (\"PS Mania\", \"Game Republic\", \"XBox 360 Magazine Ufficiale\"), 5 di informatica (\"Chip\", \"Android Magazine\", \"PCWorld\", \"MacWorld\", \"iPad e iPhone Magazine\"), 2 per ragazzi (\"Pok\u00e9mon Mania\", precedentemente conosciuto come \"Pok\u00e9mon World\", \"Pok\u00e9mon Mania Enigma\"), 4 di \"lifestyle\" (\"Playboy\", \"Playboy Limited Edition\", \"T3\", \"Cafe Racer\"), 3 di motori (\"Gente Motori\", \"Gente Motori Classic\", \"Auto&amp;Fuoristrada\") e 4 nautici (\"Yacht Design\", \"Yacht Capital\", \"Crociere\", \"Traghetti\")."}
{"id": "508836", "revid": "12290", "url": "https://it.wikipedia.org/wiki?curid=508836", "title": "Play Press", "text": ""}
{"id": "508838", "revid": "184755", "url": "https://it.wikipedia.org/wiki?curid=508838", "title": "Fior di sale", "text": ""}
{"id": "508843", "revid": "287204", "url": "https://it.wikipedia.org/wiki?curid=508843", "title": "Assimilazione (linguistica)", "text": "Lassimilazione \u00e8 un fenomeno che si verifica quando un segmento fonologico modifica il segmento precedente (assimilazione regressiva o anticipatoria) o il segmento successivo (assimilazione progressiva o perseverativa). L'assimilazione pu\u00f2 essere parziale se il cambiamento \u00e8 solo parziale, totale se il cambiamento \u00e8 totale. Possono considerarsi casi particolari di assimilazione fenomeni come la metafonesi o l'armonia vocalica, con la differenza che in questo caso i segmenti che interagiscono non sono adiacenti.\nIl fenomeno esattamente opposto \u00e8 la dissimilazione.\nEsempi.\nAssimilazione totale regressiva.\nUn esempio di assimilazione totale regressiva pu\u00f2 essere in italiano la tipica assimilazione della nasale che si ha nell'unione di un morfema come \"in\" a una radice che inizia per sonorante:\nIn questi casi l'incontro della nasale alveolare con una sonorante (//, // o //), modifica totalmente l'articolazione del suono.\nIn diacronia, un esempio \u00e8 fornito dal passaggio della parola latina \"factum\" all'italiano \"fatto\": in questo caso l'occlusiva dentale // modifica completamente il luogo di articolazione della velare // che la precede.\nGi\u00e0 l'umanista Leonardo Bruni rilev\u00f2 fenomeni di assimilazione regressiva in Plauto: ad esempio \"isse\" per \"ipse\", oggi \"esso\".\nAssimilazione totale progressiva.\nUn esempio di assimilazione totale progressiva pu\u00f2 essere la parola italiana \"volli\" (forma assimilata dal latino \"volui\" //), nella quale la semivocale // \u00e8 stata completamente assimilata alla laterale // che la precedeva, che ne ha modificato quindi il luogo e il modo di articolazione.\nAssimilazione parziale regressiva.\nUn esempio di assimilazione parziale regressiva pu\u00f2 essere la parola \"sbucciare\" [] in opposizione alla parola \"spellare\" []. In \"spellare\" il primo suono (una sibilante //) resta una [s] sorda, davanti alla [p] sorda, in \"sbucciare\" invece, davanti alla [b] sonora, la // si sonorizza, e diventa [z]; in questo caso l'assimilazione \u00e8 parziale in quanto il suono /s/ viene modificato ma resta distinto dal suono successivo.\nAssimilazione parziale progressiva.\nUn esempio di assimilazione parziale progressiva pu\u00f2 essere il plurale inglese, ottenuto con il suffisso \"s\". La sibilante \u00e8 una [s] sorda se segue un suono sordo, diventa invece una [z] sonora se segue un suono sonoro\nAssimilazione bidirezionale.\nUn esempio di assimilazione bidirezionale pu\u00f2 essere la parola dal latino \"amicus\" [ami:kus] &gt; spagnolo \"amigo\" [ami\u0263o]. Ad influenzare l'occlusiva velare sorda [k] \u00e8 l'azione esercitata dalle due vocali, quella prima e quella dopo l'elemento modificato. L'azione delle due vocali prima sonorizzano l'occlusiva velare sorda [k] in [g] e poi la spirantizzano ([\u0263]). Questo \u00e8 un tipico esempio di assimilazione bidirezionale, ovvero sono due gli elementi (quello prima e quello dopo [k] in questo caso) che influenzano l'elemento centrale."}
{"id": "508846", "revid": "125112934", "url": "https://it.wikipedia.org/wiki?curid=508846", "title": "Killer Croc", "text": "Killer Croc, alter ego di Waylon Jones, \u00e8 un personaggio immaginario dei fumetti DC Comics, avversario di Batman esordito su \"Detective Comics\" (vol. 1) n. 523 (febbraio 1983) e creato da Gerry Conway (testi) e Gene Colan (disegni).\nBiografia del personaggio.\nKiller Croc \u00e8 un avversario di Batman ed \u00e8 uno dei pochi personaggi a essere nato con i suoi poteri, invece di averli acquisiti successivamente. Nato come Waylon Jones, fin da piccolo \u00e8 affetto da una grave forma di ipercheratosi epidermolitica, patologia che rende la pelle spessa, dura e scagliosa e a causa di questo, negli anni sia il suo aspetto, che la sua personalit\u00e0, sono diventati sempre pi\u00f9 simili a quelli di un vero rettile. Ci\u00f2 ha contribuito a far scoprire che la sua trasformazione \u00e8 dovuta anche all'esposizione del suo organismo ad una forma di atavismo, a causa di cui l'individuo che ne \u00e8 affetto, eredita i tratti dei rami ancestrali della catena evolutiva della razza umana (nel suo caso, i rettili). A ci\u00f2 si aggiunge anche la presenza del mutagene nel suo DNA. Divenuto sempre pi\u00f9 bestiale e con comportamenti cannibali, Croc si \u00e8 stabilito nelle fogne di Gotham.\nNel videogioco \"\" Croc ha ricevuto le caratteristiche e l'aspetto di un rettile in un incidente in clinica.\nNel Nuovo Universo DC fa un'apparizione nella serie di Batman tra i vari villain fuggiti dall'Arkham Asylum. In questa timeline del The New 52, Croc appare in un flashback di Roy Harper, l'ex-assistente di Freccia Verde, con una testa da coccodrillo: l'uomo rettile affronta Roy ad Hell's Kitchen, ma si rende subito conto che quest'ultimo non sta reagendo ai suoi colpi. Jones capisce allora che il ragazzo si sta lasciando colpire deliberatamente fino alla morte e quindi lo conforta, sapendo che Oliver Queen ha preso la sua parte delle azioni Queen, e gli spiega che questo non \u00e8 il modo di farla finita e lo risparmia, avvisandolo tuttavia di non aspettarsi la stessa cosa in futuro. Roy successivamente lo menziona come \"sponsor\" per i suoi problemi di alcolismo: mentre si trova in un bar con Jason Todd, Roy infatti, sta solo bevendo acqua, ma sa che Croc disapproverebbe.\nPoteri e abilit\u00e0.\nA causa della malattia, nel corso degli anni la sua pelle \u00e8 diventata dura come roccia e sull'intera epidermide si sono formate delle placche ossee. In virt\u00f9 di tale conformazione pu\u00f2 resistere alle armi di grosso calibro, alla maggior parte degli attacchi fisici e anche a potenti esplosioni ravvicinate. Inoltre, Croc possiede una semi-invulnerabilit\u00e0: in un'occasione ha resistito all'impatto di un'autocisterna e non si \u00e8 mosso di un millimetro.\nPossiede delle capacit\u00e0 fisiche superumane, come la super-forza: \u00e8 riuscito a sfondare la porta di un caveau di una banca nazionale senza il minimo sforzo, ha sfondato un enorme muro di mattoni senza difficolt\u00e0, ha sollevato un carrello elevatore e l'ha lanciato lontano senza problemi. Croc \u00e8 in grado di alzare almeno cinque tonnellate, anche se negli anni, attraverso duri allenamenti e a continue mutazioni, ha aumentato e continua ad aumentare la sua forza. Batman stesso ha affermato che Croc \u00e8 in grado di sollevare un autobus pieno di gente. Nonostante la sua enorme massa, Croc ha riflessi, agilit\u00e0 e velocit\u00e0 superumane, in particolare mentre si muove sott'acqua, essendo un abile nuotatore, ed \u00e8 in grado di sopravvivere sott'acqua per lunghi periodi di tempo, anche per parecchie ore. Le sue armi migliori rimangono sempre i suoi artigli e le sue zanne, in grado di perforare anche i materiali pi\u00f9 duri, come la roccia, il cemento o l'acciaio. Ovviamente, come per altri personaggi, la sua forza, resistenza, aspetto (pi\u00f9 o meno rettiliano) e statura o altezza (pi\u00f9 o meno contenuta) variano a seconda degli autori e dei disegnatori (anche animatori nel caso di serie animate). \nKiller Croc ha anche dimostrato di possedere straordinari poteri rigenerativi, che gli consentono di guarire velocemente (addirittura guarire ossa fratturate e far ricrescere arti mutilati), dei poteri sensoriali molto sviluppati (come la visione termico-notturna che gli permette di vedere di notte e di combattere con Batman anche al buio) e di poter vedere il calore corporeo di qualunque essere vivente per capire se sia vivo o morto. Possiede inoltre, un potente olfatto che gli permette di capire se qualcuno si trova nei dintorni e capire di chi si tratta, nonch\u00e9 un udito finissimo che gli fa sentire rumori impercettibili all'orecchio umano.\n\u00c8 molto abile nel combattimento sulla terraferma ed \u00e8 praticamente imbattibile sott'acqua, in maniera simile a personaggi del calibro di Aquaman o di Re Squalo. Il punto debole di Croc \u00e8 la sua scarsa intelligenza, compensata per\u00f2 dalla sua aggressivit\u00e0 e brutalit\u00e0 animale. In moltissime occasioni si \u00e8 dimostrato un assassino molto violento e pericoloso, anche a causa delle sue tendenze cannibalistische, che lo portano a divorare le sue vittime, compresi i suoi avversari.\nAltri media.\nVideogiochi.\nKiller Croc appare nei seguenti videogiochi:\n\"Batman: Arkham\".\n\"Arkham Asylum\".\nKiller Croc era uno dei detenuti presenti all'interno dell'Arkham Asylum al momento della conquista del Joker. La sua mutazione \u00e8 peggiorata dall'ultimo incontro che ha avuto con Batman. Per moderare la sua potenza, gli viene messo un collare elettrico e delle catene su entrambe le mani. Per trovare le radici che servono a creare l'antidoto per il Titan, Batman dovr\u00e0 intrufolarsi nella sua tana: qui trova lo Spaventapasseri che lo minaccia di mettere la sua tossina nell'impianto idrico del manicomio, ma all'improvviso dall'acqua sbuca Killer Croc che aggredisce lo Spaventapasseri e lo butta in acqua. Siccome Batman non pu\u00f2 affrontare l'uomo-coccodrillo in uno scontro fisico, decide di giocare d'astuzia con i Batarang e con una trappola di gel esplosivo.\nDopo i titoli di coda pu\u00f2 apparire mentre insegue una cassa di Titan.\n\"Arkham City\".\nDopo aver sconfitto Ra's al Ghul, se il giocatore si dirige verso delle sbarre con una grossa fessura aperta e con il Batarang telecomandato si preme un pulsante, dall'acqua sbucher\u00e0 Killer Croc che si avventer\u00e0 su Batman. Wayne dir\u00e0 all'uomo-coccodrillo di non voler combattere e Croc accetter\u00e0 dicendo che si accontenter\u00e0 di mangiare il suo cadavere.\n\"Arkham Origins\".\nIn questo gioco appare come uno degli otto assassini assunti da Maschera Nera (in realt\u00e0, Joker) per uccidere Batman durante la vigilia di Natale. Croc ha lavorato come coprispalle proprio per Maschera Nera, mentre portavano il commissario Loeb nella camera di esecuzione.\nBatman tenta di inseguire il mafioso, ma costui gli lancia contro Killer Croc. Dopo averlo sconfitto, Batman gli chiede la posizione di Maschera Nera, che naturalmente Croc non rivela; tuttavia, si lascia sfuggire che il malavitoso ha messo sulla testa di Batman una taglia di 50 milioni di dollari e ha assoldato degli assassini, lui incluso. Alla fine viene catturato dalla GCPD.\n\"Arkham Knight\".\nCroc ricompare in una missione secondaria scaricabile, dove assomiglia molto a un vero coccodrillo: le sue dimensioni sono notevolmente aumentate, sulla sua schiena sono cresciute delle spine e una coda. \u00c8 prigioniero sull'aeronave Iron Heights, il cui sadico direttore ha condotto esperimenti su di lui, tanto da amputargli una mano e iniettargli un siero che gli permetta di rigenerarsi come una lucertola, causando la sua mutazione inoltre a peggiorare a causa del trauma. Dopo esser fuggito della sua cella e aver liberato i prigionieri, Croc prende in ostaggio il direttore e dirotta la nave, facendola precipitare sulla baia di Gotham. Croc vorrebbe vendicarsi e far soffrire il direttore, ma viene fermato da Batman e Nightwing, che lo sconfiggono e lo riportano al GCPD."}
{"id": "508847", "revid": "38120", "url": "https://it.wikipedia.org/wiki?curid=508847", "title": "Killer croc", "text": ""}
{"id": "508848", "revid": "38120", "url": "https://it.wikipedia.org/wiki?curid=508848", "title": "Waylon Jones", "text": ""}
{"id": "508853", "revid": "125933248", "url": "https://it.wikipedia.org/wiki?curid=508853", "title": "Chiesa di Sant'Eligio Maggiore", "text": "La chiesa di Sant'Eligio Maggiore \u00e8 un edificio di culto di Napoli edificato in epoca angioina ed ubicato nel centro storico della citt\u00e0, a ridosso della zona del mercato.\nStoria.\nLa costruzione della chiesa, la pi\u00f9 antica di epoca angioina della citt\u00e0, in stile gotico, risale all'anno 1270.\nFu edificata nella zona chiamata \"Campo Moricino\", nei pressi del luogo dove era stato decapitato solo pochi anni prima Corradino di Svevia per opera di tre cavalieri francesi al seguito di Carlo I d'Angi\u00f2, sovrano di Napoli e inizialmente fu dedicata ai santi Eligio, e Martino.\nLa chiesa fu affiancata da un ospedale e l'intero complesso godette della protezione e dei privilegi reali, prima sotto Giovanna I d'Angi\u00f2 e, successivamente, sotto Giovanna II d'Angi\u00f2 ed Alfonso I d'Aragona.\nNella prima met\u00e0 del XVI secolo, il vicer\u00e9 spagnolo Don Pedro de Toledo vi fond\u00f2 l'Educandato femminile, chiamato \"conservatorio per le vergini\", dove le fanciulle erano istruite al servizio infermieristico presso l'annesso ospedale (restaurato tra il 1770 e il 1780 dagli ingegneri Bartolomeo Vecchione e Ignazio di Nardo, che ne progett\u00f2 la facciata neoclassica su piazza Mercato). Sul finire del XVI secolo alle attivit\u00e0 benefiche dell'educandato e dell'ospedale si aggiunse l'attivit\u00e0 di banco pubblico.\nA questo periodo risalgono i primi interventi sull'edificio di culto con il rifacimento del soffitto operato da Niccol\u00f2 di Tommaso da Squillace su disegno di Giuliano da Maiano, il posizionamento dell'organo realizzato da Giovanni Francesco Donadio e da Giovanni Mattia nel 1505 e l'inizio della costruzione della cappella dedicata a Sant'Angelo con dipinti di Giovan Paolo de Lupo e Giovanni Antonio Endecenel 1531.\nNel 1836 l'architetto Orazio Angelini trasform\u00f2 il pregevole soffitto quattrocentesco.\nIl complesso monumentale fu colpito e gravemente danneggiato da un violento bombardamento nel 4 marzo 1943 e, alcuni decenni dopo, un imponente restauro riport\u00f2 il tempio alla primitiva linea gotica, liberandolo degli stucchi apposti nei secoli.\nStruttura e opere.\nL'ingresso della chiesa, attraverso il notevole portale strombato di fattura gotica francese, \u00e8 dal lato destro, essendo perduto alla sua funzione il portale principale a seguito delle stratificazioni strutturali.\nL'interno, ormai restituito all'originaria struttura in muratura di tufo giallo e strati di piperno grigio, \u00e8 indubbiamente elegante e austero.\nTra le opere d'arte che erano presenti nella chiesa vanno annoverate un dipinto di Massimo Stanzione raffigurante i tre santi francesi gi\u00e0 menzionati, un dipinto di Cornelis Smet che rappresenta una copia del \"Giudizio Universale\" di Michelangelo, ed infine una tela di Francesco Solimena posta nella cappella di San Mauro, ora custodita nel museo civico di Castel Nuovo.\nNell'educandato femminile \u00e8 inoltre conservata la \"Madonna della Misericordia dalla faccia tagliata\" che, secondo la leggenda, avrebbe perso sangue all'altezza di uno sfregio praticato sul volto della Vergine.\nL'arco di Sant'Eligio.\nParticolare \u00e8 la leggenda legata all'arco quattrocentesco che si innalza su due piani a collegare il campanile della chiesa con un edificio vicino.\nSul primo piano vi \u00e8 inserito un orologio, sotto la cui cornice sono rappresentate due testine che raffigurerebbero una giovane fanciulla di nome Irene Malarbi ed il duca Antonello Caracciolo, protagonisti di una leggenda di epoca cinquecentesca narrata anche da Benedetto Croce.\nPare che il Caracciolo, nobiluomo senza scrupoli, innamoratosi della giovane vergine ed impossibilitato dalle resistenze di lei ad averla, fece condannare ingiustamente suo padre chiedendo, in cambio della sua liberazione, la resa della fanciulla ai propositi del duca.\nIl padre della sventurata fu effettivamente liberato, ma la famiglia di lei chiese giustizia a Isabella di Trast\u00e1mara, figlia del sovrano Ferdinando II d'Aragona, ottenendo come condanna lo sposalizio forzato della giovane da parte del Caracciolo e la sua successiva morte per decapitazione."}
{"id": "508854", "revid": "77358", "url": "https://it.wikipedia.org/wiki?curid=508854", "title": "Chiesa di Sant'Eligio (Napoli)", "text": ""}
{"id": "508863", "revid": "110157", "url": "https://it.wikipedia.org/wiki?curid=508863", "title": "Diocesi di Cr\u00e9teil", "text": "La diocesi di Cr\u00e9teil (in latino: \"Dioecesis Christoliensis\") \u00e8 una sede della Chiesa cattolica in Francia suffraganea dell'arcidiocesi di Parigi. Nel 2019 contava 780.990 battezzati su 1.333.335 abitanti. \u00c8 retta dal vescovo Dominique Marie Joseph Blanchet.\nTerritorio.\nLa diocesi comprende il territorio del dipartimento francese della Valle della Marna.\nSede vescovile \u00e8 la citt\u00e0 di Cr\u00e9teil, dove si trova la cattedrale di Notre-Dame.\nIl territorio si estende su 250\u00a0km\u00b2 ed \u00e8 suddiviso in 83 parrocchie, raggruppate in 19 settori parrocchiali.\nStoria.\nLa diocesi \u00e8 stata eretta il 9 ottobre 1966 con la bolla \"Qui volente Deo\" di papa Paolo VI, ricavandone il territorio dall'arcidiocesi di Parigi e dalla diocesi di Versailles. La diocesi, suffraganea dall'arcidiocesi di Parigi, copre il territorio del dipartimento della Valle della Marna, istituito dal governo francese con la legge del 10 luglio 1964 in sostituzione dei precedenti dipartimenti di Senna e di Seine-et-Oise.\nPrima cattedrale fu la chiesa di San Luigi a Choisy-le-Roi, eretta nel XVII secolo; nel 1987 divenne cattedrale la chiesa di Notre-Dame a Cr\u00e9teil, che \u00e8 stata completamente ristrutturata e riconsacrata nel mese di settembre 2015.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.333.335 persone contava 780.990 battezzati, corrispondenti al 58,6% del totale."}
{"id": "508864", "revid": "110157", "url": "https://it.wikipedia.org/wiki?curid=508864", "title": "Diocesi di Coutances", "text": "La diocesi di Coutances (in latino: \"Dioecesis Constantiensis\") \u00e8 una sede della Chiesa cattolica in Francia suffraganea dell'arcidiocesi di Rouen. Nel 2019 contava 414.470 battezzati su 498.362 abitanti. \u00c8 retta dal vescovo Laurent Le Boulc'h.\nDal 1854 ai vescovi di Coutances \u00e8 concesso di portare il titolo di \"vescovi di Avranches\" (\"Abrincensis\").\nTerritorio.\nLa diocesi comprende il dipartimento francese della Manica.\nSede vescovile \u00e8 la citt\u00e0 di Coutances, dove si trova la cattedrale di Notre-Dame.\nIl territorio \u00e8 costituito da 3 arcidiaconati, suddivisi a loro volta in 8 decanati, per un totale di 61 parrocchie.\nStoria.\nLa diocesi fu eretta nel V secolo. La tradizione, attestata da antichi cataloghi episcopali, riconosce come primi vescovi i santi Ereziolo e Esuperio, sui quali la storia tuttavia non ha altre informazioni. Il primo vescovo storicamente documentato \u00e8 Leonziano, che prese parte al concilio di Orl\u00e9ans del 511.\n\"Constantia\", l'antica Cosedia, capitale del popolo celtico degli Unelli, era una \"civitas\" della provincia romana della Gallia Lugdunense seconda, come attestato dalla \"Notitia Galliarum\" dell'inizio del V secolo. Dal punto di vista religioso, come di quello civile, Coutances dipendeva dalla provincia ecclesiastica dell'arcidiocesi di Rouen, sede metropolitana provinciale.\nTra i primi vescovi, il pi\u00f9 conosciuto \u00e8 san Laudo, noto con l'ortografia di \"Saint-L\u00f4\", che secondo la tradizione sarebbe diventato vescovo a dodici anni e avrebbe governato la diocesi per quarant'anni, dal 525 al 565. Sia Laudo che Leonziano firmarono gli atti dei concili di Orl\u00e9ans come \"episcopi Brioverensis\", ossia di Briov\u00e8re, citt\u00e0 che poi prese il nome da san Laudo, ossia Saint-L\u00f4.\nA seguito dell'invasione dei Normanni, nel 911 il vescovo Teodorico trasfer\u00ec la residenza vescovile a Rouen; traccia di questa presenza a Rouen fu l'esenzione del priorato cittadino dedicato a Saint-L\u00f4, che fino alla rivoluzione del 1789 rimarr\u00e0 esente dalla giurisdizione degli arcivescovi e direttamente dipendente dai vescovi di Coutances. Nel 1025 il vescovo Herbert lasci\u00f2 Rouen per Briov\u00e8re, che in questa occasione prese il nome di Saint-L\u00f4, e finalmente, nella seconda met\u00e0 dell'XI secolo il vescovo Geoffroy de Montbray fece ritorno a Coutances.\nL'epoca di Geoffroy de Montbray, che govern\u00f2 per quasi cinquant'anni, \u00e8 il periodo aureo della diocesi. A lui si deve la consacrazione della nuova cattedrale nel 1056 alla presenza del duca Guglielmo; questo edificio, distrutto da un incendio nel 1218, verr\u00e0 nel XIII secolo ricostruito in forme gotiche. Il vescovo \u00e8 noto poi per aver assistito da una altura alla battaglia di Hastings (1066) con le braccia alzate verso il cielo, come il Mos\u00e8 biblico; visse in Inghilterra per diversi anni, ottenendo il titolo militare di \"magister equitum\" e ritorn\u00f2 nella sua diocesi solo dopo la morte di Guglielmo. Durante il suo episcopato furono fondate le pi\u00f9 importanti abbazie della diocesi, ossia quelle di Lessay, di Saint-Sauveur e di Montebourg.\nTra i successivi vescovi, si ricordano: Algare (\u2020 1151), che aveva soggiornato nel Devonshire, fu un grande riformatore; Jean d'Essay (\u2020 1274) fece redigere un elenco di tutte le parrocchie e le chiese della diocesi, fondamentale per la conoscenza della geografia diocesana dell'epoca; Robert de Harcourt (\u2020 1315) istitu\u00ec il famoso collegio d'Harcourt a Parigi; Sylvestre de La Cervelle (\u2020 1386) promulg\u00f2 una serie di statuti diocesani, che permettono di conoscere gli usi e i costumi dell'epoca; Philibert de Montjeu (\u2020 1439) gioc\u00f2 un ruolo importante durante il concilio di Basilea e nella questione dell'eresia hussita; Geoffroy Herbert (\u2020 1510) fond\u00f2 il collegio di Coutances e ricostru\u00ec la chiesa di San Pietro.\nNel Medioevo ai vescovi di Coutances fu concesso il privilegio di indossare il pallio, generalmente riservato agli arcivescovi metropoliti. Il privilegio sar\u00e0 mantenuto fino al 1978, quando sar\u00e0 abrogato da papa Paolo VI.\nL'ultimo vescovo eletto dal capitolo fu Adrien Gouffier de Boissy nel 1510. Successivamente il diritto di elezione del vescovo fu concesso tramite concordato al re di Francia: alla Santa Sede spettava l'investitura canonica, senza la quale l'eletto non poteva entrare in carica.\nNel XVI secolo il luteranesimo prese piede ben presto in Normandia e nella diocesi di Coutances. Nel 1555 viene fondata la prima Chiesa riformata della diocesi a Saint-L\u00f4, dove i riformati erano la maggioranza della popolazione. Nel 1562 gli Ugonotti si impadronirono della citt\u00e0 di Coutances; a farne le spese fu soprattutto il vescovo Arthur de Coss\u00e9, che fu fatto prigioniero, malmenato e poi sottoposto al pubblico ludibrio; il testo della cattedrale fu saccheggiato; solo nel 1575 la lega cattolica avr\u00e0 la meglio sui riformati. Conseguenza della riforma fu la perdita della giurisdizione diocesana sulle Isole del Canale, che pur facendo parte politicamente dell'Inghilterra, erano anche parte della diocesi di Coutances; nel 1569 un decreto di Elisabetta I stabil\u00ec la separazione del clero insulare da quello diocesano.\nLa riforma cattolica vide all'opera importanti e devoti vescovi: Nicolas de Briroy (\u2020 1620) risollev\u00f2 la diocesi dalle rovine materiali delle guerre di religione, visit\u00f2 spesso la diocesi e restaur\u00f2 l'uso del sacramento della cresima, caduto in disuso nei decenni precedenti; durante l'episcopato di L\u00e9onor I de Goyon de Matignon (\u2020 1646) furono istituite in diocesi sei case religiose, testimoni di un rinnovamento spirituale; Lom\u00e9nie de Brienne (\u2020 1720) cre\u00f2 invece diverse scuole e istituzioni scolastiche.\nNel XVII secolo la cattedrale di Coutances divenne la prima chiesa al mondo ad avere un altare dedicato al Sacro Cuore di Ges\u00f9, grazie all'opera di san Giovanni Eudes. Nel 1650 il vescovo Claude Auvry istitu\u00ec il seminario diocesano, con il prezioso contributo dello stesso san Giovanni, alla cui congregazione affid\u00f2 la direzione.\nCon la promulgazione della costituzione civile del clero (1790), la diocesi fu fatta coincidere con il nuovo dipartimento della Manica. Il vescovo legittimo Talaru de Chalmazel fugg\u00ec in Inghilterra, mentre fu insediato il nuovo vescovo costituzionale Fran\u00e7ois B\u00e9cherel, che seppe dirigere la diocesi con saggezza e avvedutezza, cos\u00ec da risparmiarle, almeno fino al 1793, le devastazioni che invece la rivoluzione caus\u00f2 altrove; per esempio, il seminario continu\u00f2 a funzionare regolarmente e tra il 1792 e il 1793 sforn\u00f2 200 nuovi preti, alcuni dei quali appartenenti ad altre diocesi.\nIn seguito al concordato, la bolla \"Qui Christi Domini\" di papa Pio VII del 29 novembre 1801 mantenne la diocesi con i confini stabiliti nel 1790: ossia con l'incorporazione del territorio della soppressa diocesi di Avranches e con uno scambio di parrocchie con la vicina diocesi di Bayeux, da cui ne acquis\u00ec 41 per cederne 25.\nA met\u00e0 dell'Ottocento la diocesi aveva il pi\u00f9 alto numero di preti di tutta la Francia, circa 1.190, mentre nello stesso periodo a Marsiglia ve n'erano solo 180 e a Bourges 240. Nello stesso periodo si esaur\u00ec lo scisma detto \"Petite Eglise\", formato da quei preti che, legati alla mentalit\u00e0 dell\"'Ancien r\u00e9gime\", non avevano accettato il regime concordatario. Il vescovo Jacques-Louis Daniel (\u2020 1862) fece costruire un nuovo seminario e introdusse la liturgia romana nella diocesi. Il suo successore Jean-Pierre Bravard (dimesso nel 1875) ottenne che Mont-Saint-Michel cessasse d'essere una prigione e trasform\u00f2 la sua cappella in un luogo di pellegrinaggio.\nIl 12 luglio 1854 ai vescovi di Coutances fu concesso di aggiungere al proprio titolo quello di vescovi di Avranches.\nNel 1995 e nel 2005 \u00e8 stata approvata la nuova suddivisione amministrativa della diocesi, che ha considerevolmente ridotto il numero delle parrocchie dalle oltre 600 a poco pi\u00f9 di 60.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nI pi\u00f9 antichi cataloghi episcopali di Coutances risalgono, nella loro parte primitiva, alla fine dell'XI secolo. La serie di oltre 30 vescovi fino a Teodorico (911) \u00e8 verificabile con documenti esterni al catalogo solo per i prelati del IX secolo e per pochi altri vescovi dei secoli precedenti. Molti dunque sono i nomi del catalogo non documentabili storicamente; alcuni di questi sono esclusi da \"Gallia christiana\"; altri nomi appartengono ai vescovi della diocesi di Costanza.\nStatistiche.\nLa diocesi nel 2019 su una popolazione di 498.362 persone contava 414.470 battezzati, corrispondenti all'83,2% del totale."}
{"id": "508865", "revid": "30274", "url": "https://it.wikipedia.org/wiki?curid=508865", "title": "Nulla osta", "text": ""}
{"id": "508866", "revid": "322321", "url": "https://it.wikipedia.org/wiki?curid=508866", "title": "Arcidiocesi di Montpellier", "text": "Larcidiocesi di Montpellier (in latino: \"Archidioecesis Montis Pessulani\") \u00e8 una sede metropolitana della Chiesa cattolica in Francia. Nel 2019 contava 865.225 battezzati su 1.130.750 di abitanti. \u00c8 retta dall'arcivescovo Pierre-Marie Carr\u00e9.\nTerritorio.\nL'arcidiocesi comprende il dipartimento francese dell'H\u00e9rault.\nSede arcivescovile \u00e8 la citt\u00e0 di Montpellier, dove si trova la cattedrale dei Santi Pietro e Paolo. Nell'arcidiocesi sorgono altre cinque chiese ex cattedrali:\nIl territorio \u00e8 suddiviso in 62 parrocchie, raggruppate in 10 settori missionari.\nLa provincia ecclesiastica di Montpellier comprende le seguenti diocesi suffraganee:\nStoria.\nSede di Maguelone.\nLa diocesi di Montpellier ha la sua origine nell'antica diocesi di Maguelone, eretta nel VI secolo con territorio ricavato da quello della diocesi di N\u00eemes. Il primo vescovo di Maguelone, di cui si abbiano riscontri storici, fu Boezio, che si fece rappresentare al concilio di Toledo e partecip\u00f2 al concilio di Narbona, entrambi del 589. Originariamente la sede era suffraganea dell'arcidiocesi di Narbona.\nMaguelone fu completamente distrutta nel corso delle guerre fra Carlo Martello e i Saraceni. Allora la sede della diocesi fu traslata a Substantion, ma il vescovo Arnaud nell'XI secolo la riport\u00f2 a Maguelone dopo aver ricostruito la citt\u00e0.\nPresso Maguelone si erano gradualmente sviluppati i due villaggi di Montpellier e di Montpellieret. Secondo la leggenda, questi villaggi erano nel X secolo propriet\u00e0 delle due sorelle di san Fulcrano, vescovo di Lod\u00e8ve. Verso il 975 le cedettero a Ricuin, vescovo di Maguelone. \u00c8 certo che verso il 990 Ricuin possedesse questi due villaggi; mantenne per s\u00e9 Montpellieret e diede Montpellier in feudo alla famiglia dei Guillems. Nel 1085 Pierre, conte di Substantion e Melgueil, divenne vassallo della Santa Sede per questa contea ed ebbe il diritto di elezione dei vescovi di Maguelone. Papa Urbano II incaric\u00f2 il vescovo di Maguelone di esercitare la sovranit\u00e0 papale sulla contea e pass\u00f2 cinque giorni in citt\u00e0 durante il suo viaggio in Francia per predicare la prima crociata. Nel 1215 papa Innocenzo III concesse la contea di Melgueil in feudo al vescovo di Maguelone, che divenne quindi vescovo-conte.\nA partire da quell'epoca i vescovi di Maguelone ebbero il diritto di battere moneta. Papa Clemente IV redargu\u00ec nel 1266 il vescovo B\u00e9renger de Fr\u00e9dol, che aveva coniato una moneta chiamata \"Miliarensis\", su cui era impresso il nome di Maometto; effettivamente a quell'epoca il vescovo, insieme con il re d'Aragona e il conte di Tolosa, aveva autorizzato il conio di monete arabe, non per la circolazione a Maguelone, ma per l'esportazione.\nNel luglio del 1204 Montpellier pass\u00f2 in possesso di Pietro II d'Aragona, genero dell'ultimo discendente dei Guillems; Giacomo I d'Aragona, figlio di Pietro II, un\u00ec le citt\u00e0 al regno di Maiorca. Nel 1292 B\u00e9renger de Fr\u00e9dol, vescovo di Maguelone, cedette Montpellier a Filippo IV di Francia. Giacomo III di Maiorca vendette Montpellier a Filippo VI nel 1349 e la citt\u00e0, eccetto il periodo dal 1365 al 1382, fu da allora francese.\nUrbano V aveva studiato teologia e diritto canonico a Montpellier e fu incoronato papa dal cardinale Andouin Aubert, nipote di Innocenzo VI e vescovo di Maguelone dal 1352 al 1354; di conseguenza il favore di Urbano V verso questa diocesi crebbe grandemente. Nel 1364 fond\u00f2 a Montpellier il monastero benedettino di san Germano e venne personalmente a Montpellier per visitare la nuova chiesa (9 gennaio \u2013 8 marzo 1367). Volle che la citt\u00e0 fosse circondata da bastioni, cosicch\u00e9 gli studenti potessero vivere in sicurezza e diede inizio ai lavori per un canale di comunicazione fra Montpellier e il mare.\nChiesa cattedrale.\nTre chiese si susseguirono, eretta una dopo l'altra sul medesimo sito, con il titolo di Chiesa cattedrale di Maguelone. La prima risale al V / VI secolo, venne trasformata in moschea dal saraceni quando all'inizio dell'VIII secolo s'impadronirono di Maguelone. Fu distrutta per ordine di Carlo Martello, quando i Franchi strapparono l'isola ai saraceni (737). L'erezione della seconda, sulle rovine della prima, fu dovuta al vescovo Arnaud (vescovo dal 1030 al 1060), che la ricostru\u00ec ampliandola e dotandola di un capitolo regolare composto da canonici posto sotto l'autorit\u00e0 di un prevosto. Di questo nuovo edificio rimane oggi solo la cappella di Sant'Agostino, posta sul lato sud dell'attuale edificio. Infine, nel XII secolo, la cattedrale di Arnaud fu demolita, ne fu costruita una nuova con nuovi edifici capitolari, comprendenti in particolare un chiostro a due piani ed un alloggio per il vescovo; il nuovo altar maggiore fu consacrato nel 1162 durante l'episcopato di Jean de Montlaur. Dedicata ai Santi Pietro e Paolo, questo edificio religioso \u00e8 giunto, sia pur con numerose mutilazioni, fino ai nostri giorni.\nSede di Montpellier.\nSu istanza di re Francesco I, che lamentava le epidemie e le incursioni dei pirati che costantemente minacciavano Maguelone, papa Paolo III trasfer\u00ec la sede a Montpellier il 27 marzo 1536 in forza della bolla \"In eminenti militantis\". Fu eretta in cattedrale la chiesa del monastero di San Benedetto e San Germano, fondato nel 1364.\nIl calvinismo fu introdotto a Montpellier nel febbraio del 1560 dal pastore Guillaume Mauget e le conseguenti guerre di religione ebbero pesanti ripercussioni per la citt\u00e0. Durante il regno di Enrico III fu istituita una sorta di repubblica calvinista. La citt\u00e0 fu riconquistata da Luigi XIII nell'ottobre del 1622.\nIl vescovo Colbert de Croissy (1696-1738) sostenne l'oratoriano Pouget, che nel 1702 compose il famoso \"Catechismo di Montpellier\", condannato dalla Santa Sede nel 1712 e nel 1721 per le sue dottrine gianseniste.\nDopo il 1789 a causa della Rivoluzione il vescovo de Malide dovette abbandonare la diocesi e fu esule in Inghilterra, da dove continu\u00f2 a seguire la sua diocesi, che aveva affidato a due sacerdoti fidati, e i numerosi sacerdoti diocesani dispersi in tutta Europa. Prima del concordato del 1801 papa Pio VII richiese ai vescovi esiliati la rinuncia al governo pastorale della diocesi. Pur propenso ad aderire alla richiesta del Pontefice, il vescovo di Montpellier si adatt\u00f2 al parere degli altri dodici vescovi francesi esiliati in Inghilterra, che non accettavano di dimettersi. Pur conservando il suo titolo, il vescovo de Malide chiese ai fedeli della diocesi di obbedire al loro nuovo vescovo, ma ci\u00f2 nonostante una piccola minoranza (\"les purs\") non volle riconoscere altri che lui.\nQuando il concordato del 1801 ridefin\u00ec le diocesi francesi, a Montpellier fu attribuito anche il territorio del dipartimento della Tarn, che fu ceduto nel 1822 a vantaggio dell'erezione dell'arcidiocesi di Albi; e dal 1802 al 1822, Montpellier fu suffraganea dell'arcidiocesi di Tolosa. Nel 1822 entr\u00f2 a far parte della provincia ecclesiastica dell'arcidiocesi di Avignone.\nCon la bolla \"Qui Christi Domini\" di papa Pio VII del 29 novembre 1801 erano state soppresse le diocesi di B\u00e9ziers, Agde, Lod\u00e8ve e Saint-Pons e il loro territorio incorporato in quello della diocesi di Montpellier. Un breve papale del 16 giugno 1877 concesse ai vescovi di Montpellier di unire al proprio, i titoli di queste quattro diocesi soppresse.\nL'8 dicembre 2002, con la riorganizzazione delle circoscrizioni ecclesiastiche francesi, la diocesi \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.130.750 persone contava 865.225 battezzati, corrispondenti al 76,5% del totale."}
{"id": "508867", "revid": "108574661", "url": "https://it.wikipedia.org/wiki?curid=508867", "title": "Funzione tau sui positivi", "text": "In matematica, la funzione tau sui positivi (o funzione dei divisori) \u00e8 una funzione, solitamente indicata con formula_1 o formula_2, che associa a ogni numero intero positivo formula_3 il numero formula_4 dei suoi divisori, inclusi uno e il numero stesso.\nLa funzione vale formula_5 per formula_6, vale formula_7 per tutti i numeri primi e ha valore maggiore di formula_7 per tutti gli altri interi positivi. Inoltre la funzione formula_9 \u00e8 una funzione moltiplicativa.\nSe formula_10 (dove questa \u00e8 la fattorizzazione di formula_3 in numeri primi), allora vale la formula\nDa questa scrittura appare evidente che la funzione \u00e8 dispari se e solo se formula_13 \u00e8 un quadrato perfetto.\nSegue una tabella dei valori di formula_9 per i primi 20 numeri interi positivi:\nPropriet\u00e0.\nLa funzione divisore appare nei coefficienti della serie di Dirichlet del quadrato della funzione zeta di Riemann:\nInoltre, costituisce un caso particolare della funzione sigma, in quanto si ha formula_16. In particolare, soddisfa la seguente identit\u00e0 di Lambert:\nCodice.\nIn C\nint tau (int N){ //la funzione riceve un numero N e restituisce il numero dei suoi divisori (inclusi 1 e N)\n int i, cont=0;\n if( N &lt; 1) return 0; //per N non positivo, restituisce zero\n for(i = 1 ; i &lt;= N; i++)\n if( !(N%i) )\n cont++;\n return cont;"}
{"id": "508868", "revid": "110157", "url": "https://it.wikipedia.org/wiki?curid=508868", "title": "Diocesi di Moulins", "text": "La diocesi di Moulins (in latino: \"Dioecesis Molinensis\") \u00e8 una sede della Chiesa cattolica in Francia suffraganea dell'arcidiocesi di Clermont. Nel 2019 contava 205.970 battezzati su 343.290 abitanti. \u00c8 retta dal vescovo Marc Beaumont.\nTerritorio.\nLa diocesi comprende il dipartimento francese dell'Allier.\nSede vescovile \u00e8 la citt\u00e0 di Moulins, dove si trova la cattedrale di Nostra Signora dell'Annunciazione.\nIl territorio \u00e8 suddiviso in 18 parrocchie, raggruppate in 5 decanati.\nStoria.\nLa prima diocesi di Moulins.\nLa decisione di erigere la diocesi di Moulins fu presa nel 1788 e \u00c9tienne Jean-Baptiste des Gallois de La Tour, vicario generale della diocesi di Autun e decano del capitolo della collegiata di Moulins fu eletto vescovo, mentre scoppiava la rivoluzione francese. L'erezione della diocesi fu sospesa; l'investitura canonica e la consacrazione del vescovo furono rinviate \"sine die\" e non ebbero mai luogo. Per evitare di prestare giuramento alla costituzione civile del clero, il vescovo si ritir\u00f2 nel castello de la Tour (che oggi si trova nel comune di Saint-Pierre-Laval) e nel 1790 emigr\u00f2. Mor\u00ec arcivescovo di Bourges nel 1820.\nI confini della diocesi del 1789 non erano quelli dell'attuale dipartimento, tanto meno quelli dell'antica provincia. Il territorio era formato nel Berry da una parte degli arcipresbiterati di Bourbon e di H\u00e9risson e di tutto quello di Chantelle; in Alvernia, dalla parte dell'arcipresbiterato di Souvigny sopra la Bouble, lasciandosi a est l'arcipresbiterato di Limagne e scendendo per Varennes e Lapalisse fino alla Besbre, nell'arcipresbiterato di Cusset. Inoltre ricadevano nel territorio della diocesi due arcipresbiterati di Moulins e di Pierrefitte.\nLa diocesi costituzionale dell'Allier.\nNel 1790, Fran\u00e7ois-Xavier Laurent, curato di Huillaux, fu nominato vescovo costituzionale dell'Allier.\nDeputato del clero del siniscalcato di Bourbonnais agli stati generali, Laurent fu uno dei primi dell'ordine del clero a passare alla camera dei comuni, quando si costituirono in assemblea nazionale il 16 giugno 1789; aveva sostenuto la soppressione delle decime e dei salari del clero, e, il 17 dicembre seguente, prest\u00f2 giuramento alla costituzione civile del clero. Proclamato vescovo, si fece consacrare a Parigi dal suo collega all'assemblea costituente, Henri Gr\u00e9goire, vescovo di Blois. La costituzione civile del clero dispensava i vescovi eletti dal ricorrere alla Santa Sede per ottenerne l'approvazione e ricevere l'autorizzazione ad esercitare le loro funzioni; il vescovo costituzionale Laurent si affrett\u00f2 quindi a prendere possesso, in pompa magna, della sua sede nella chiesa collegiata di Notre-Dame, divenuta la cattedrale della diocesi dell'Allier. I canonici che rifiutarono di prestare giuramento furono allora destituiti e sostituiti da sedici vicari episcopali nominati dal vescovo.\nLaurent non rest\u00f2 a lungo sulla cattedra di Moulins. Le persecuzioni contro gli ecclesiastici che si erano rifiutati di prestare giuramento si estenderanno ben presto anche a coloro che, pur avendo giurato, erano sospettati di moderatismo. Per sfuggire alle persecuzioni, alcuni diverranno apostati, altri contrarranno matrimonio, altri si daranno agli eccessi della rivoluzione; tutti deporranno l'abito ecclesiastico che era stato proscritto e torneranno allo stato laicale. Laurent si rifugi\u00f2 a Clermont-Ferrand, dove mor\u00ec e gli furono resi onori funebri degni della dignit\u00e0 che aveva avuto.\nEbbe quindi un successore. Proprio nel mezzo della rivoluzione e prima che il culto fosse completamente interrotto, l'anziano curato della parrocchia d'Iseure, Buteaux-Dupoux, che aveva prestato giuramento e aveva seguito la sede della sua parrocchia trasferita nella chiesa del Carmine di Moulins, amb\u00ec all'episcopato. Si rec\u00f2 a Parigi e si fece consacrare vescovo da Henri Gr\u00e9goire, come il suo predecessore; torn\u00f2 a Moulins per prendere possesso della diocesi, indossare l'abito episcopale e officiare nella cattedrale. Ma la sua giurisdizione, contestata dal clero, non si estese fuori dalle mura della cattedrale. Poco dopo, il culto cattolico fu abolito. Il vescovo raggiunse Parigi dove mor\u00ec dopo il ristabilimento del culto nel 1803 e fu onorato con funerali episcopali per decisione del governo.\nLa cattedrale divenne un tempio della ragione.\nIl ritorno del culto.\nQuando la persecuzione contro i sacerdoti si calm\u00f2, qualche ecclesiastico si azzard\u00f2 a riprendere il ministero nelle chiese devastate, tollerato dalle autorit\u00e0 e richiesto dai fedeli. Privi di grandi mezzi di sussistenza, questi preti facevano fronte ai bisogni pi\u00f9 urgenti del culto. Alcuni ecclesiastici si riunirono allora a Moulins per esercitarvi il loro ministero, sotto l'autorit\u00e0 dell'abb\u00e9 Roux, amministratore della diocesi di Autun, da cui ancora formalmente dipendevano Moulins e tutte le parrocchie dell'Allier che non riconoscevano la costituzione civile del clero. Roux si stabil\u00ec a Moulins e, sostenuto dai fedeli, restaur\u00f2 la chiesa di Notre-Dame, riapr\u00ec le principali chiese e ne band\u00ec il culto della Ragione e i teofilantropi.\nQuando il primo Console ristabil\u00ec in Francia il culto cattolico, il nuovo concordato, firmato a Parigi, il 15 luglio 1801, soppresse la diocesi dell'Allier, e ne incorpor\u00f2 il territorio nella diocesi di Clermont. Moulins torn\u00f2 ad essere residenza di un vicario generale, come prima della rivoluzione.\nDopo il ritorno dei Borboni sul trono, la prima preoccupazione dell'abb\u00e9 Roux fu di rammentare a re Luigi XVIII il voto di Luigi XVI, che, di concerto con papa Pio VI, aveva eretto la diocesi di Moulins. Il nuovo re di Francia non tard\u00f2 a occuparsi delle modifiche al concordato del 1801, in merito al nome e alla circoscrizione delle diocesi; voleva chiaramente far cessare lo scisma che era nato in Francia in seguito alle proteste di papa Pio VII contro il concordato firmato a Fontainebleau il 13 febbraio 1813. Le relazioni diplomatiche riallacciate gi\u00e0 nel 1814 presso la corte pontificia, furono portate avanti dal conte di Blacas d'Aulps. L'11 giugno 1815, queste negoziazioni termineranno con una convenzione tra Pio VII e Luigi XVIII, che ristabil\u00ec il concordato di Bologna, sottoscritto da Leone X e Francesco I, modific\u00f2 le circoscrizioni di parecchie diocesi ed eresse in Francia quaranta nuove sedi episcopali. Il dipartimento dell'Allier fu allora destinato a formare il territorio di una diocesi parte della provincia ecclesiastica di Sens e la cui sede fu stabilita a Moulins. Ci vollero sei anni perch\u00e9 il disposto del concordato fosse messo in atto.\nLa nuova diocesi di Moulins.\nLa diocesi, ristabilita dal concordato del 1817 e confermata dalla successiva bolla \"Commissa divinitus\" del 27 luglio, ricav\u00f2 il suo territorio da porzioni delle diocesi di Autun, di Bourges e di Clermont, onde corrispondere ai confini amministrativi del dipartimento dell'Allier; la nuova diocesi era suffraganea dell'arcidiocesi di Sens. In seguito per\u00f2 alle difficolt\u00e0 incontrate dal concordato, non approvato dal parlamento, questa erezione non ebbe effetto e la questione rimase sospesa fino al 1822. In quest'anno finalmente si giunse ad un accordo per l'applicazione delle decisioni del 1817, che furono confermate dalla bolla \"Paternae charitatis\" di papa Pio VII del 6 ottobre, e resa esecutiva il 30 dello stesso mese. M. Antoine de La Grange de Pons fu eletto vescovo di Moulins e la collegiata di Moulins fu elevata alla dignit\u00e0 di cattedrale. Consacrato nella cattedrale di Notre-Dame di Parigi il 13 luglio 1823, il nuovo vescovo prese possesso della diocesi il 5 settembre. Fu ricevuto in pompa magna dalle autorit\u00e0 municipali. Il 7 settembre 1823 monsignor de Pons istituir\u00e0 il capitolo cattedrale, formato da 2 vicari generali, 9 canonici e 3 canonici onorari e, l'8 settembre, celebr\u00f2 pontificalmente per la prima volta nella sua cattedrale. In quest'occasione, consacr\u00f2 s\u00e9 stesso, la cattedrale e la diocesi a Maria Santissima, stabilendo la Nativit\u00e0 della Vergine come patrona della diocesi.\nCiascuna delle diocesi da cui trasse origine la diocesi di Moulins aveva una propria liturgia gallicana. Affinch\u00e9 tutte le parrocchie celebrassero la stessa liturgia, monsignor de Pons adott\u00f2 il rituale e il messale della diocesi di Clermont per tutta la diocesi. Per regolare il canto liturgico, pubblic\u00f2 nel 1826 un breviario (\"Breviarium Molinense\"), un graduale (\"Graduale Molinense\") e un antifonario (\"Antiphonarium Molinense\").\nIl nuovo vescovo non tard\u00f2 a visitare la diocesi fino nei villaggi pi\u00f9 piccoli. Ottanta parrocchie erano prive di sacerdoti e molte chiese erano chiuse o abbandonate. Si occup\u00f2 di colmare le lacune incoraggiando le vocazioni ecclesiastiche e sollecitando sacerdoti dalle diocesi vicine. Ottenne quindi l'erezione di molte parrocchie. Il seminario minore era gi\u00e0 stato istituito, ed egli fond\u00f2 nel 1826, il seminario maggiore diocesano che affider\u00e0 ai padri maristi nel 1843. A lui si deve anche la creazione d'una cassa di previdenza per i preti invalidi e senza mezzi.\nLa romanizzazione della diocesi.\nIl pontificato del secondo vescovo di Moulins, Pierre Simon de Dreux-Br\u00e9z\u00e9, marc\u00f2 la vita della diocesi. Alla sua presa di possesso a Moulins il 30 aprile 1850, era il pi\u00f9 giovane vescovo francese, avendo appena 38 anni. Rester\u00e0 a capo della diocesi per quasi 43 anni, fino alla sua morte il 5 gennaio 1893, quando era il vescovo francese pi\u00f9 anziano.\nL'opera compiuta da questo prelato di tendenze legittimiste e ultramontane durante il suo lungo pontificato, che dur\u00f2 per tutto il Secondo Impero e per i primi 22 anni della Terza Repubblica, fu considerevole: a lui si devono la creazione di molteplici congregazioni religiose e il ritorno dell'ordine della Visitazione a Moulins, dove era morta la sua fondatrice, santa Giovanna Francesca Fr\u00e9miot de Chantal, cos\u00ec come la fondazione di istituti d'istruzione come l\"Institution du Sacr\u00e9-C\u0153ur\" di Moulins nel 1880. Intraprese la costruzione e il restauro d'una quarantina di chiese tra il 1850 e il 1870, inaugurando fra le altre la chiesa di san Luigi a Vichy il 2 luglio 1865 e la chiesa di san Saturnino di Cusset il 16 maggio 1868. Pierre Simon de Dreux-Br\u00e9z\u00e9 mise in cantiere importanti lavori alla cattedrale di Moulins, divenuta troppo piccola: raddoppi\u00f2 la superficie della navata centrale e fabbric\u00f2 le due navate laterali e l'armoniosa facciata con le due torri alte 81 metri. Queste aggiunte architettoniche furono realizzate in stile neogotico, sotto l'influsso di Eug\u00e8ne Viollet-le-Duc. L'architetto parigino Jean-Baptiste-Antoine Lassus - al quale si devono il restauro della cattedrale di Chartres, della Sainte-Chapelle e della cattedrale di Notre-Dame a Parigi di cui costru\u00ec la sacrestia - cominci\u00f2 i lavori, che dopo la sua morte furono continuati da Millet e Selmersheim, nel 1857.\nL'altare maggiore della cattedrale, sormontato da un ciborio, fu disposto, \u00aballa romana\u00bb: contrariamente all'uso pi\u00f9 diffuso all'epoca, fu disposto davanti al coro e non in fondo all'abside. Il vescovo e i canonici celebravano allora la messa rivolti verso la navata. A partire dal 1937, l'altare maggiore fu spostato in fondo al coro: il vescovo e i canonici celebrarono da allora rivolti ad oriente simboleggiante Cristo, nella stessa direzione dei fedeli.\n\u00c8 soprattutto nell'ambito della liturgia che monsignor de Dreux-Br\u00e9z\u00e9 lasci\u00f2 la sua impronta. Sotto l'influenza di Prosper Gu\u00e9ranger, iniziatore del movimento liturgico, molto critico al riguardo dei riti delle diocesi francesi, impose il rito romano alla diocesi con l'ordinanza del 21 novembre 1853. Moulins fu cos\u00ec una delle prime diocesi francesi a sostituire il proprio rito con quello romano. Monsignor de Conny, decano del capitolo cattedrale, pubblic\u00f2 un cerimoniale romano che fu a lungo un libro liturgico di riferimento. In questo modo i canonici di Moulins otterranno il privilegio di portare in coro la cappa magna in estate e in inverno. Il secondo vescovo di Moulins fu anche uno dei promotori del canto gregoriano e far\u00e0 usare i graduali e gli antifonari pubblicati per le arcidiocesi di Reims e di Cambrai.\nIl vescovo introdusse nella diocesi una forma di paramenti liturgici ispirata ad antiche casule e dalmatiche romane che esistevano prima della moda \u00abbarocca\u00bb, come si possono vedere sulle illustrazioni del liturgista Bartholom\u00e9e Gavantus nel XVI secolo. Presentano una forma ovale, sovente ornata d'una croce latina sul retro e da una semplice banda sul davanti, ed erano un po' meno ampie di quelle che seguiranno in Francia qualche decennio dopo.\nFino agli anni che precedettero il Concilio Vaticano II, la liturgia nella cattedrale rimase molto solenne. Gli antichi usi del rito romano vi erano perfettamente osservati. Alle funzioni pontificali maggiori, il capitolo assisteva parato, cio\u00e8 i canonici indossavano, la cotta e il rocchetto, l'amitto e il paramento corrispondente al loro rango: la cappa per i dignitari, la dalmatica per i canonici-diaconi e la tunicella per i canonici-suddiaconi. Quest'uso antico figurava la partecipazione attiva di ciascun ordine del clero all'azione del vescovo.\nI conti dell'Opera dei seminari della diocesi, pubblicati tra il 1852 e il 1902, mostrano la fragilit\u00e0 delle finanze della Chiesa in questo periodo e l'impatto limitato che tale opera ebbe sulla borghesia e sulla nobilt\u00e0, riflettendo l'impegno di monsignor de Dreux-Br\u00e9z\u00e9 in favore delle vocazioni sacerdotali per le quali ipotec\u00f2 il suo patrimonio personale.\nEpoca contemporanea.\nIl 19 giugno 1988 \u00e8 stato approvato un nuovo \"proprio dei santi\", con il quale \u00e8 riconosciuta come patrona principale della diocesi \"Notre-Dame de Moulins\", la cui festa \u00e8 fissata al 19 giugno, giorno della sua incoronazione nel 1910.\nA partire dagli anni novanta del secolo scorso, il territorio diocesano ha subito una notevole riorganizzazione, che ha ridotto il numero delle parrocchie dalle oltre 300 del 1990 alle attuali 58. Inoltre sono stati istituiti cinque decanati in sostituzione degli 11 precedenti: tre di questi raggruppano le parrocchie degli agglomerati urbani di Moulins, Montlu\u00e7on e Vichy, mentre gli altri due le parrocchie di campagna (est e ovest).\nL'8 dicembre 2002, con la riorganizzazione delle circoscrizioni diocesane francesi, Moulins \u00e8 entrata a far parte della provincia ecclesiastica dell'arcidiocesi di Clermont.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 343.290 persone contava 205.970 battezzati, corrispondenti al 60,0% del totale."}
{"id": "508870", "revid": "6923", "url": "https://it.wikipedia.org/wiki?curid=508870", "title": "Workgroup Manager", "text": "Workgroup Manager \u00e8 un programma facente parte del sistema operativo macOS Server.\nIl programma viene utilizzato per la gestione degli utenti, gruppi e computer appartenenti alle reti informatiche. Svolge funzione di directory."}
{"id": "508878", "revid": "212348", "url": "https://it.wikipedia.org/wiki?curid=508878", "title": "Funzione sigma sui positivi", "text": ""}
{"id": "508879", "revid": "729019", "url": "https://it.wikipedia.org/wiki?curid=508879", "title": "Markos Vafeiad\u012bs", "text": "Biografia.\nNato e cresciuto a Erzurum, nell'Anatolia Orientale, da una famiglia greca, a seguito della cosiddetta catastrofe dell'Asia Minore, nel 1922, Vafeiad\u012bs ripar\u00f2 in Grecia, dapprima a Salonicco e poi a Kavala, in qualit\u00e0 di rifugiato. Dal 1928 oper\u00f2 a Salonicco come membro della Federazione dei giovani comunisti greci (OKNE). Nel 1932 fu messo in prigione e poi mandato in esilio per la sua attivit\u00e0 politica considerata sovversiva. Dopo il suo rilascio nell'ottobre del 1933, oper\u00f2 in diverse localit\u00e0 della Grecia per poter rafforzare e potenziare l'effettivo del KKE.\nAgl'inizi della dittatura di Ioannis Metaxas (4 agosto del 1936) fu esiliato nell'isola di Agios Efstratios, ma riusc\u00ec a fuggire in meno d'un mese, dandosi alla macchia a Creta. Ivi fu uno dei principali animatori della rivolta popolare nella Canea contro il regime dittatoriale (28 luglio del 1938). Dopo la dura repressione della ribellione, si rec\u00f2 ad Atene, dove fu nuovamente arrestato; imprigionato da principio ad Acronauplia, venne poi tradotto in esilio nell'isola di Gavdos.\nNel maggio del 1941, durante l'invasione nazista della Grecia nel pieno della seconda guerra mondiale, fugg\u00ec da Gavdos ed entr\u00f2 a far parte della resistenza, dapprima a Creta, poi ad Atene e infine a Salonicco. Nel 1942 fu eletto tra i quadri del Comitato Centrale del KKE, venendo poi nominato supervisore dell'ala macedone dell'Esercito popolare greco di liberazione (\"Ellinik\u00f3s La\u00efk\u00f3s Apeleftherotik\u00f3s Strat\u00f3s - ELAS\"). Nel maggio del 1944, fu scelto come rappresentante di Salonicco presso il Congresso nazionale del KKE che si riun\u00ec nel villaggio di Koryschades, a cui per\u00f2 non pot\u00e9 prendere parte.\nNel novembre del 1944, si trov\u00f2 in disaccordo con Ar\u012bs Velouchi\u014dt\u012bs, uno dei comandanti dell'ELAS, che insisteva prepotentemente affinch\u00e9 la stessa ELAS estendesse il bersaglio delle proprie azioni partigiane anche ai britannici, vedendovi in essi comunque una minaccia controrivoluzionaria d'abbattere, cosa che Vafeiadis riteneva invece un errore logistico-militare madornale; ciononostante, l'ELAS comunque si lanci\u00f2 in quest'impresa nel mezzo delle operazioni belliche di dicembre, a cui l'ala macedone sotto l'egida di Vafeiadis, di conseguenza, rifiut\u00f2 di parteciparvi.\nNel febbraio del 1946, si trov\u00f2 poi in forte disaccordo anche con Nikos Zachariad\u012bs, segretario generale del KKE, che dopo un sudatissimo quanto temporaneo cessate il fuoco con le forze nemiche premeva affinch\u00e9 si riprendessero immediatamente le armi per poter cogliere di sorpresa il nemico, che invece Vafeiadis riteneva infattibile sulla scorta delle loro forze.\nComunque, quando le azioni ripresero nel luglio dello stesso anno, Zachariadis design\u00f2 ugualmente Vafeiad\u012bs come leader della guerriglia comunista.\nCon il termine del conflitto e lo scoppio subitaneo della guerra civile greca, sorta a causa d'un referendum plebiscitario - non riconosciuto dai comunisti - atto alla riconferma al potere del regime monarchico preesistente, nell'ottobre del 1946, quando fu fondato il Comando generale dell'Esercito Democratico Greco (DSE), organismo militare rivoluzionario per la trasformazione della Grecia in una repubblica popolare, Vafeiadis ne assunse da subito un ruolo di primo piano in seno ai suoi quadri dirigenti e, nel dicembre del 1947, fu nominato primo ministro e ministro della guerra del Governo democratico provvisorio, facente capo per l'appunto alla resistenza comunista.\nDurante gli ultimi fuochi della guerra civile, i suoi contrasti con Zachariadis s'acuirono irrimediabilmente a causa del loro fortissimo disaccordo sulle scelte militari da prendere per l'andamento della guerra e cos\u00ec fu esonerato dalle sue funzioni di comando (agosto del 1948), per poi venir rimosso da tutti gli altri suoi incarichi (gennaio del 1949). Nell'ottobre del 1950, con la resistenza comunista del tutto sbaragliata dall'esercito regolare ellenico dopo circa quattro anni di conflitto armato e il conseguente esilio dei suoi militanti nei paesi del blocco orientale, fu allontanato dal KKE mentre si trovava in isolamento nell'Unione Sovietica, anche per la sua avversione manifesta alla dirigenza stalinista del tempo, seguita ciecamente dal suo stesso partito.\nCon la fine poi dell'era staliniana, Vafeiad\u012bs fu riammesso nel KKE, venendone eletto tra i membri dell'Ufficio politico del Comitato Centrale del partito, ma, a seguito di nuovi disaccordi con il resto della sua dirigenza, fu rimosso dal suo incarico nel gennaio del 1958 e allontanato nuovamente dal KKE nel giugno del 1964, nello stesso anno poi in cui il suo vecchio compagno stalinista Zachariadis veniva condannato dallo stesso partito quale \"nemico del popolo\". In seguito poi alla spaccatura in due fazioni distinte - una prosovietica e un'altra eurocomunista - venutasi a formare all'interno del partito nel 1968, fu nuovamente riammesso dai membri del cosiddetto \"KKE dell'interno\" (\"\u039a\u039a\u0395 \u03b5\u03c3\u03c9\u03c4\u03b5\u03c1\u03b9\u03ba\u03bf\u03cd\"), la fazione eurocomunista, divenuta nel frattempo maggioritaria.\nNel marzo del 1983 torn\u00f2 dunque in Grecia dall'Unione Sovietica, dove era rimasto in esilio per ben 23 anni, dove in seguito pubblic\u00f2 le sue memorie. Dal novembre del 1989 all'aprile del 1990, ricopr\u00ec la carica di deputato nelle file del Parlamento greco all'interno delle liste del PASOK, di cui era divenuto membro dopo essersi allontanato definitivamente dal KKE gi\u00e0 nel 1983.\nMor\u00ec ad Atene il 23 febbraio del 1992, per cause naturali, all'et\u00e0 di ottantasei anni."}
{"id": "508880", "revid": "92723", "url": "https://it.wikipedia.org/wiki?curid=508880", "title": "Sigle impiegate dalla V-VS", "text": "Le sigle impiegate dalla V-VS, Voyenno-Vozdu\u0161nye Sily, aeronautica militare sovietica e russa, riguardano mezzi, artiglieria, armi e motorizzazioni aeronautiche.\nCon la direttiva numero 704 del 9 dicembre 1940 del Ministero dell'Industria Aeronautica, la designazione ufficiale degli aeromobili in Unione Sovietica veniva riorganizzata. Ogni apparecchio perci\u00f2, una volta entrato allo stadio di prototipo, accettato da una commissione apposita, veniva registrato con le prime due iniziali del cognome del progettista capo oppure del progettista generale dell'OKB e da un numero progressivo, dispari per i caccia e pari per tutti gli altri apparecchi, anche se non mancano numerose eccezioni. Nel caso i progettisti capo fossero stati pi\u00f9 d'uno si aggiungeva una sola iniziale per ogni progettista in pi\u00f9 (per esempio Mikojan e Gurevi\u010d: MiG; Lavo\u010dkin, Gorbunov e Gudkov: LaGG)."}
{"id": "508886", "revid": "6923", "url": "https://it.wikipedia.org/wiki?curid=508886", "title": "AppleShare IP Migration", "text": "AppleShare IP Migration \u00e8 un programma incluso nel sistema operativo macOS Server. Il programma serve per importare le impostazioni e gli utenti da una rete AppleShare IP verso l'architettura a directory del Mac OS X. Serve per permettere una transizione indolore con il passato e quindi svolge funzione di \"legacy\". Il programma si trova nel server, nella posizione /Applications/Server/AppleShare IP Migration.app."}
{"id": "508889", "revid": "339392", "url": "https://it.wikipedia.org/wiki?curid=508889", "title": "HC Merano", "text": ""}
{"id": "508890", "revid": "339392", "url": "https://it.wikipedia.org/wiki?curid=508890", "title": "SHC Fassa", "text": ""}
{"id": "508891", "revid": "6923", "url": "https://it.wikipedia.org/wiki?curid=508891", "title": "Fibre Channel Utility", "text": "Fibre Channel Utility \u00e8 un programma fornito con il sistema operativo macOS Server. Il programma viene utilizzato per gestire la connessione Fibre Channel utilizzata dal server (se esistente). Il programma non pu\u00f2 essere avviato se non viene rilevata la scheda Fiber Card. L'applicativo viene fornito solo con la versione server del sistema operativo Mac OS."}
{"id": "508892", "revid": "287204", "url": "https://it.wikipedia.org/wiki?curid=508892", "title": "Octavarium", "text": "Octavarium \u00e8 l'ottavo album in studio del gruppo musicale statunitense Dream Theater, pubblicato il 7 giugno 2005 dalla Atlantic Records.\nDopo aver composto il concept album \"\", il doppio album \"Six Degrees of Inner Turbulence\" e il disco dalle sonorit\u00e0 metal \"Train of Thought\", il gruppo ha deciso di voler ritornare a creare \"un album classico dei Dream Theater\". \"Octavarium\" infatti \u00e8 un album caratterizzato da sonorit\u00e0 meno complesse rispetto ai predecessori: secondo le parole del tastierista Jordan Rudess, l'album rappresenta un \"ritorno alla creazione di un reale sforzo di gruppo, attingendo da tutte le nostre varie influenze stilistiche.\" In esso sono contenuti brani di breve durata, che secondo Rudess sono \"veloci da apprezzare\". Fa eccezione la title track, una suite della durata di ben 24 minuti e considerata da Rudess \"non accessibile a tutti\".\nIl disco.\nAntefatti.\nNell'estate 2004, dopo aver completato un tour nordamericano supportando uno dei loro principali gruppi ispiratori, gli Yes, i Dream Theater decisero di prendersi una pausa di due mesi; dopodich\u00e9, nel mese di novembre 2004 iniziarono le registrazioni dell'ottavo album in studio entrando agli Hit Factory di New York. Questo studio di registrazione, nel quale artisti come Michael Jackson, Madonna, Stevie Wonder, U2 e John Lennon realizzarono alcuni dei loro lavori, era programmato per la chiusura. I Dream Theater sono stati l'ultimo gruppo a registrare prima che esso venisse chiuso in modo permanente.\n\"Octavarium\" \u00e8 il primo album che figura parti orchestrali reali, in quanto \"Overture\" e \"Grand Finale\" (sezioni orchestrali di apertura e di chiusura della traccia omonima di \"Six Degrees of Inner Turbulence\") erano state composte mediante il solo impiego della tastiera. I brani \"The Answer Lies Within\", \"Sacrificed Sons\" e l'omonima \"Octavarium\" sono di fatto i primi brani dei Dream Theater realizzati in collaborazione con un'orchestra, condotta da Jamshied Sharifi (il quale studi\u00f2 al Berklee College of Music nello stesso periodo in cui la frequentarono il batterista Mike Portnoy, il chitarrista John Petrucci e il bassista John Myung). I componenti dell'orchestra sono stati selezionati in base alla loro abilit\u00e0 di leggere la musica, in modo da poter registrare le parti in un massimo di due volte, nonostante non avessero mai letto o eseguito le varie parti orchestrali in precedenza.\nSharifi collabor\u00f2 successivamente con i Dream Theater conducendo la Octavarium Orchestra per il concerto tenuto dal gruppo il 1\u00ba aprile 2006 al Radio City Music Hall di New York, immortalato successivamente nell'album dal vivo e DVD \"\", pubblicato nello stesso anno.\nConcezione.\nQuando i Dream Theater iniziarono a lavorare a ci\u00f2 che sarebbe divenuto \"Octavarium\", Portnoy not\u00f2 che sarebbe stato il loro ottavo album in studio e che avevano pubblicato recentemente il loro quinto album dal vivo, \"Live at Budokan\". Questa sequenza rispecchi\u00f2 l'ottava di una tastiera: ogni ottava contiene otto bequadri e cinque alterazioni. Portnoy sugger\u00ec ai componenti del gruppo che avrebbero composto l'album seguendo questo concetto. Durante la scrittura, il gruppo ha assegnato a ogni brano una diversa chiave. Per connettere i vari brani sono stati applicati alcuni effetti sonori: ad esempio \"The Root of All Evil\", scritta in Fa, e la traccia seguente, \"The Answer Lies Within\", scritta in Sol, sono collegate attraverso un effetto sonoro composto in Fa diesis maggiore. Anche i testi e i titoli dei brani si rifanno a questo concetto. Alcuni esempi citati da Portnoy sono i titoli del brano di apertura \"The Root of All Evil\" (da \"root\", la nota fondamentale di un accordo) e del brano di chiusura \"Octavarium\" (\"l'ottava di un'ottava\").\n\"Octavarium\" inizia con \"The Root of All Evil\", la cui nota iniziale \u00e8 la stessa con cui si chiude il brano \"In the Name of God\", presente nell'album precedente. Questa caratteristica era gi\u00e0 stata applicata dal gruppo anche con \"As I Am\", brano di apertura di \"Train of Thought\" che comincia con l'ultima nota della title track di \"Six Degrees of Inner Turbulence\", e con \"The Glass Prison\", traccia d'apertura di \"Six Degrees of Inner Turbulence\" che comincia con lo stesso fruscio udibile alla fine di \"Finally Free\", traccia conclusiva di \"\". Questa caratteristica \u00e8 nata da un'ispirazione di Portnoy che ha avuto grazie all'album dei Van Halen \"Women and Children First\", nel quale il finale della traccia conclusiva dell'album termina con un nuovo riff che viene eseguito mentre avviene una dissolvenza; il batterista ricord\u00f2 di aver sperato che il successivo album dei Van Halen si aprisse con quel riff finale, ma rimase deluso quando essi non attuarono tale provvedimento. Pi\u00f9 tardi realizz\u00f2 di aver \"scavato una buca dove ci aspettavamo di farlo ogni volta\", ma risolse il problema proprio con \"Octavarium\", in cui il finale della title track si conclude con l'introduzione della prima traccia. Ci\u00f2 ha reso l'album un ciclo in se stesso, permettendo al gruppo di avere un avvio pulito con il loro album successivo.\nLe canzoni.\n\"The Root of All Evil\" \u00e8 la terza parte della Twelve-step Suite ideata da Portnoy, ovvero una serie di canzoni provenienti da vari album dei Dream Theater che hanno come tematica il programma di recupero attraverso gli Alcolisti Anonimi. Il brano contiene la sesta e la settima parte della suite, rispettivamente intitolate \"Ready\" e \"Remove\". \"The Answer Lies Within\" e \"I Walk Beside You\" sono le due canzoni pi\u00f9 corte dell'album e sono state descritte da Rudess come canzoni radiofoniche che mantengono lo stile dei Dream Theater.\nLa sesta traccia, \"Never Enough\", \u00e8 stata scritta da Portnoy riguardo alla piccola porzione della fanbase del gruppo che, a detta dello stesso batterista, \u00e8 solita lamentarsi di ogni cosa che fanno. Portnoy ha affermato che mentre apprezzava la devozione dei fan dei Dream Theater, era anche frustrato da alcuni di loro perch\u00e9 si era \"costantemente lacerato via dalla [sua] famiglia\" per dare il massimo ai fan. Nonostante \u00e8 solito trascorrere \"innumerevoli notti\" a stilare scalette speciali e spendendo molti giorni di prove con gli altri componenti del gruppo, alcuni fan si lamentano di essere andati a un loro concerto e non hanno ascoltato \"Pull Me Under\". \"\u00c8 scoraggiante e a volte mi fa diventare pazzo\", ha affermato.\n\"Sacrificed Sons\" \u00e8 la seconda canzone pi\u00f9 lunga dell'album e il testo, composto dal cantante James LaBrie, \u00e8 relativo agli attentati dell'11 settembre 2001. Rudess not\u00f2 che il gruppo \u00e8 entusiasta nella composizione di argomenti pi\u00f9 seri anzich\u00e9 di canzoni d'amore. Durante la lavorazione del testo, LaBrie ha affermato che c'era \"molta discussione\" riguardo alle parole del testo e su quanto dovevano essere dirette.\nLa title track \"Octavarium\", con i suoi 24 minuti, \u00e8 la canzone pi\u00f9 lunga dell'album. Petrucci spieg\u00f2 che i Dream Theater volevano scrivere una canzone epica che sarebbe stata sviluppata tematicamente e che avrebbe richiesto l'impiego di un'orchestra. Per questo brano, il gruppo \u00e8 stato influenzato pesantemente dal sound rock progressivo di Genesis, Yes e Pink Floyd. La sezione strumentale introduttiva, influenzata da \"Shine On You Crazy Diamond\" dei Pink Floyd, \u00e8 stata eseguita da Rudess mediante l'impiego di un continuum e di una lap steel guitar. Inoltre, il testo contiene molti riferimenti ad altre canzoni di stampo rock progressivo.\nPubblicazione.\nUna settimana prima dell'uscita programmata di \"Octavarium\", Portnoy disattiv\u00f2 il suo sito ufficiale e quello del gruppo. Secondo quanto dichiarato da Blabbermouth.net, questo fatto \u00e8 stato visto come una risposta al fatto che l'album era stato trapelato. Portnoy spieg\u00f2 di aver \"scelto di fare cos\u00ec principalmente per creare attesa per la grande inaugurazione che avverr\u00e0 la prossima settimana\", anche se osserv\u00f2 che \"le ripetute richieste ad astenersi da spoiler e link per il nuovo album contro la volont\u00e0 del gruppo erano frustranti\".\n\"Octavarium\" \u00e8 stato pubblicato il 7 giugno 2005. Si tratta dell'ultimo album con la Atlantic Records, concludendo un contratto che era durato quattordici anni. Nonostante negli anni pi\u00f9 recenti al gruppo era stata concessa la piena libert\u00e0 creativa, essi erano insoddisfatti dalla scarsa promozione che l'etichetta offriva loro. Poco dopo la pubblicazione dell'album, Portnoy pubblic\u00f2 un DVD intitolato \"Drumavarium\", contenente filmati delle sue performance alla batteria tratte dalle sessioni di registrazione di \"Octavarium\". Rudess pubblic\u00f2 una versione in solo pianoforte di \"The Answer Lies Within\" nel suo album del 2009 \"Notes on a Dream\". \"Panic Attack\" \u00e8 stata invece inserita nel videogioco \"Rock Band 2\" come la canzone pi\u00f9 difficile da suonare con il basso e la batteria.\nConfusione con \"Elements of Persuasion\".\nNei mesi precedenti alla pubblicazione di \"Octavarium\", quest'ultimo apparve nei circuiti di P2P sotto forma di fake. Nello specifico, il disco che veniva trovato conteneva le prime otto tracce di \"Elements of Persuasion\", album solista di James LaBrie uscito pochi mesi prima. Numerose furono le recensioni amatoriali pubblicate in rete, dove il disco solista di LaBrie veniva recensito come se fosse effettivamente l'ultimo album dei Dream Theater. Anche il sito italiano \"Metallus\" incapp\u00f2 in questo errore, pubblicando tale recensione come un'anteprima, in quanto antecedente all'uscita del disco. L'episodio venne scoperto dagli utenti del forum del sito \"Eutk\" e fece indignare i fan dei Dream Theater, ricevendo anche le rimostranze degli iscritti al fan club. Infatti, non solo il redattore non fu in grado di riconoscere il disco solista di LaBrie, ma dimostr\u00f2 di aver recensito un disco scaricato illegalmente. A seguito della segnalazione, la rivista cancell\u00f2 immediatamente la recensione e present\u00f2 delle scuse in cui veniva dichiarato che l'errore era dovuto ad un semplice scambio di fogli su cui compariva il nome di James LaBrie. Successivamente, il sito pubblic\u00f2 la recensione corretta su \"Octavarium\".\nAccoglienza.\nL'album ha ricevuto recensioni prevalentemente positive e alcuni critici hanno notato una notevole influenza dei Muse su alcune tracce. Justin Donnelly di Blistering elogi\u00f2 l'album descrivendolo \"diverso, melodico e che colpisce duramente allo stesso tempo\", classificandolo come uno dei migliori album dei Dream Theater e definendolo come \"qualcosa tra \"Images and Words\", \"Six Degrees of Inner Turbulence\" e \"Train of Thought\"\". In particolare, Donnelly elogi\u00f2 la title track, definendola come \"un classico dei Dream Theater\". \"Billboard\" consider\u00f2 \"eccellenti\" i risultati del tentativo del gruppo di comporre canzoni pi\u00f9 brevi e di utilizzare strutture strumentali pi\u00f9 calde, elogiando particolarmente i brani \"The Root of All Evil\", \"These Walls\" e \"I Walk Beside You\".\nHarley Carlson di MetalReview.com valut\u00f2 \"Octavarium\" come un disco che mostra \"con successo l'abilit\u00e0 del gruppo nella creazione di musica emotiva,\" trovando alcune \"comparazioni con \"Falling into Infinity\" e \"\", ma con minore complessit\u00e0.\" Vik Bansal di musicOMH elogi\u00f2 \"Never Enough\", \"Panic Attack\" e \"Sacrificed Sons\", ma critic\u00f2 la title track, definendola \"gonfia\", ma che piacer\u00e0 sicuramente ai fan che hanno apprezzato il brano \"A Change of Seasons\" (title track dell'EP omonimo). Greg Pratt di \"Exclaim!\" recens\u00ec negativamente l'album, affermando che \"non c'\u00e8 niente che possa colpire le menti qui [...] una buona fetta di questo disco ricorda una semplice rock-radio del barista del gruppo\".\nLa risposta di Portnoy.\nIn merito ad alcune recensioni negative in cui veniva constatato che \"Octavarium\" fosse stato un tentativo di comporre un album dai tratti pi\u00f9 commerciali, il batterista Mike Portnoy ha motivato che il gruppo semplicemente \"[ha] quel lato di [s\u00e9 medesimo]. Adoriamo gruppi come U2 o Coldplay, cos\u00ec come ci piacciono canzoni pi\u00f9 brevi.\" Portnoy ha notato inoltre che, dopo aver realizzato \"Six Degrees of Inner Turbulence\" e \"Train of Thought\", non avevano pi\u00f9 scritto canzoni corte da tempo, in quanto avevano trovato pi\u00f9 semplice comporre brani lunghi rispetto a quelli corti.\nTour.\nI Dream Theater iniziarono il tour di supporto a \"Octavarium\" in Europa il 10 giugno 2005 al Sweden Rock Festival di S\u00f6lvesborg. Il gruppo si esib\u00ec successivamente come gruppo principale insieme ai Megadeth nel corso del Gigantour in Nord America tra il 21 luglio e il 3 settembre. Il concerto tenuto a Montr\u00e9al fu registrato e pubblicato sotto forma di album dal vivo e DVD (rispettivamente usciti il 22 agosto 2006 e il 5 settembre 2006), intitolato \"Gigantour\". Il principale tour mondiale in supporto a \"Octavarium\" inizio a settembre in Finlandia, e mostr\u00f2 il gruppo continuare con il loro formato dei concerti denominato \"An Evening with Dream Theater\". Questo signific\u00f2 che il gruppo si esib\u00ec per oltre tre ore, con scalette differenti per ogni concerto. Unito anche a interviste, prove nei soundcheck e incontri con i fan, i Dream Theater divennero fisicamente e mentalmente stanchi.\nDurante il tour, il gruppo si esib\u00ec in due concerti in altrettante serate ad Amsterdam e a Londra. Nella seconda notte in entrambe le citt\u00e0, il gruppo esegu\u00ec per intero \"The Dark Side of the Moon\" dei Pink Floyd. Theresa Thomason, la quale collabor\u00f2 in precedenza con il gruppo nell'album \"\", fu scelta per eseguire le parti vocali di \"The Great Gig in the Sky\". L'esecuzione dell'album a Londra venne successivamente immortalata in due bootleg ufficiali (album dal vivo e DVD) nel 2006 attraverso il sito dell'etichetta di Mike Portnoy, la YtseJam Records. Inoltre, nei concerti di Tokyo e di Osaka, il gruppo esegu\u00ec l'intero \"Made in Japan\" dei Deep Purple. Anche in questo caso, furono pubblicati due bootleg ufficiali dell'esecuzione a Osaka dalla YtseJam Records nel 2007.\nPer celebrare il ventesimo anniversario del gruppo, il concerto conclusivo dell'Octavarium Tour si tenne il 1\u00ba aprile 2006 al Radio City Music Hall di New York. Per la seconda parte del concerto, il gruppo fu affiancato da un'orchestra di 30 elementi condotti da Jamshied Sharifi e denominata The Octavarium Orchestra. Questo concerto fu filmato e pubblicato come album dal vivo e DVD dal titolo \"\" il 29 agosto 2006 dalla Rhino Entertainment."}
{"id": "508893", "revid": "16758", "url": "https://it.wikipedia.org/wiki?curid=508893", "title": "H.C. Chiavenna", "text": ""}
{"id": "508897", "revid": "92723", "url": "https://it.wikipedia.org/wiki?curid=508897", "title": "Pietro Lorenzetti", "text": "Biografia.\nLe notizie sicure sulla vita di Pietro Lorenzetti sono assai scarse e si limitano, in massima parte, alle date che egli appose sui suoi lavori (quattro pervenute) e a qualche documento. Si stima che sia nato tra il 1280 e il 1285 e morto nel 1348 circa, ma questi dati sono calcolabili solo in maniera approssimativa. Di sicuro per\u00f2 \u00e8 nato a Siena con suo fratello minore, Ambrogio.\nN\u00e9 tantomeno offre un aiuto sostanziale la biografia che di lui redasse Giorgio Vasari, la prima, poich\u00e9 sebbene lo storico aretino si dilunghi in elogi dell'opera di Lorenzetti, egli comp\u00ec alcuni macro-errori proprio a partire dal nome, che travis\u00f2 in \"Pietro Laurati\" (mal leggendo la firma \"Petrus Laurentii\" della \"Madonna\" oggi agli Uffizi) e non mettendo mai in relazione l'artista con il fratello Ambrogio, nonostante egli avesse potuto leggerne le firme in quanto \"frater\" nei perduti affreschi della facciata dell'ospedale di Santa Maria della Scala a Siena. Inoltre non gli assegn\u00f2 la sua opera pi\u00f9 importante, ovvero gli affreschi nel transetto sinistro della basilica inferiore di Assisi, assegnandoli a Puccio Capanna, Pietro Cavallini e Giotto. Ritenne infine erroneamente di sua mano la \"Tebaide\" nel Camposanto monumentale di Pisa.\nLorenzo Ghiberti invece non nomin\u00f2 mai Pietro, assegnando anche gli affreschi di Santa Maria della Scala al solo Ambrogio e dimostrando come neanche lui ne avesse letto la firma.\nLa sua formazione dovette compiersi sotto Duccio di Buoninsegna, assieme al coetaneo Simone Martini.\nOpere.\nGli affreschi di Assisi.\nDal 1310 al 1320 partecip\u00f2 al grande cantiere decorativo della Basilica inferiore di San Francesco d'Assisi, con Martini e altri pittori fiorentini della scuola di Giotto; in particolare lavor\u00f2 nel transetto sud al servizio del cardinale Napoleone Orsini, affrescando scene della \"Passione di Cristo\", nelle quali dimostr\u00f2 di avere sviluppato un linguaggio figurativo autonomo che sintetizzava arte senese e linguaggio giottesco.\nEmblematica \u00e8 per esempio la scena dell'\"Ultima Cena\", costruita attorno a un tavolo, all'interno di una magnifica loggia esagonale (che ricorda molto la struttura del pulpito del duomo di Siena di Nicola Pisano), dove viene dimostrata l'assimilazione delle tecniche prospettiche per le virtuose ambientazioni architettoniche derivate da Giotto; ma ancora pi\u00f9 sorprendente \u00e8 la visione della stretta stanzetta dei servitori a sinistra: un quarto della superficie dell'affresco \u00e8 infatti occupato dalla cucina adiacente, dove il cibo sta bollendo sopra un focolare e due servitori puliscono le stoviglie e gettano gli avanzi di cibo; sullo sfondo si riconoscono particolari dell'arredo (una pala da carbone e ripiani con stoviglie) e in primo piano troviamo un gatto che si riscalda al fuoco e un cane che lecca gli avanzi di cibo dai piatti. Nessun giottesco avrebbe probabilmente considerato degno un dettaglio che per quanto quotidiano appare piuttosto \"basso\", mentre la curiosit\u00e0 di Lorenzetti appare accesa da questo minuzioso dettaglio, dalla precisa descrizione della realt\u00e0.\nI primi dipinti in Toscana.\nIl \"Polittico della pieve di Arezzo\" del 1320 \u00e8 la prima opera pervenutaci datata.\nLorenzetti si rec\u00f2 successivamente a Siena, dove nel 1329 dipinse la grande \"Pala del Carmine\", gi\u00e0 nella chiesa del Carmine. La Madonna \u00e8 assisa in trono, in una solenne plasticit\u00e0 che ricorda la \"Maest\u00e0 di Ognissanti\" di Giotto, soprattutto nelle corpose sfumature del volto. Di quest'opera \u00e8 interessante anche la tavoletta con la \"Fontana del profeta Elia\", facente parte della predella, nella quale \u00e8 un carmelitano che attinge acqua con una brocca. La sensibilit\u00e0 del pittore per la qualit\u00e0 materica degli elementi naturali e per i relativi effetti ottici \u00e8 resa evidente dall'incresparsi della superficie dell'acqua della vasca per effetto degli spruzzi e dai riflessi sulle coppe di vetro appoggiate sul bordo della fontana.\nSempre a Siena, insieme al fratello Ambrogio, esegu\u00ec nel 1335 gli affreschi ormai perduti della facciata dell'ospedale di Santa Maria della Scala.\nLa maturit\u00e0 artistica e la \"Nativit\u00e0 della Vergine\".\nNelle opere pi\u00f9 mature egli appare influenzato dal fratello Ambrogio Lorenzetti, dove il giottismo pi\u00f9 fiorentino viene stemperato nelle ricerche naturalistiche e luministiche. Verso il 1340 dipinse la \"pala della beata Umilt\u00e0\", per una chiesa fiorentina, mentre da Pistoia proviene la \"Madonna in trono col Bambino tra otto angeli\" (1340).\nPer esempio nel trittico del 1342 per il duomo di Siena, destinato a decorare l'altare di San Savino, rappresent\u00f2 la \"Nativit\u00e0 della Vergine\" su tre pannelli trattandoli come se si trattasse di uno solo, anzi trattando le demarcazioni come se fossero dei pilastri che separano la stanza in tre ambienti, due dei quali appartenenti alla stanza principale e uno, a sinistra, dove aspetta trepidante Gioacchino, il padre di Maria. Le volte dipinte sono illusionisticamente collocate sui \"pilastri\" della cornice e la loro prospettiva segue un preciso sistema di piani ortogonali anche in profondit\u00e0 (si veda per esempio lo sfondamento su un cortile porticato sulla sinistra), che presentano angolazioni vicinissime a quelle della vera prospettiva geometrica del punto di fuga unificato approntata solo da Brunelleschi all'inizio del XV secolo. L'interno domestico per\u00f2 non si riduce ad una fredda struttura architettonica, anzi le figure vi si muovono a proprio agio ed i dettagli di mobilio e suppellettili sono curatissimi, dalle mattonelle del pavimento alle stelline dipinte sulle volte a crociera.\nAl 1342 risale uno dei rari documenti che citano l'artista, attestante l'acquisto di terreni a Bibbiano per gli orfani (Cola (Nicola) e Martino) dell'amico scultore Tino di Camaino, deceduto verso il 1337.\nLa \"Nativit\u00e0\" \u00e8 l'ultima opera documentata di Pietro Lorenzetti, del quale non si hanno pi\u00f9 notizie dopo il 1347: \u00e8 probabile che sia morto, come il fratello, durante la peste del 1348."}
{"id": "508898", "revid": "110157", "url": "https://it.wikipedia.org/wiki?curid=508898", "title": "Gateway Setup Assistant", "text": "Gateway Setup Assistant \u00e8 un programma fornito con il sistema operativo macOS Server. Il programma viene utilizzato per rendere il server un gateway internet.\nIl programma risiede in /Applications/Server/Gateway Setup Assistant.app\nIl Gateway Setup Assistant presume che due dispositivi di rete siano presenti e configura automaticamente DHCP, NAT, firewall, DNS, e i servizi VPN."}
{"id": "508899", "revid": "838137", "url": "https://it.wikipedia.org/wiki?curid=508899", "title": "Luigi Versiglia", "text": "Biografia.\nA dodici anni venne inviato a Torino, a studiare nell'istituto dei Salesiani di Don Bosco; allora non pensava ancora di divenire sacerdote, ma veterinario. Poco dopo Don Bosco mor\u00ec, senza aver potuto avere un colloquio con il ragazzo, cui aveva anticipato di avere qualcosa di importante da dirgli. Questo tuttavia colp\u00ec molto Luigi, che nel 1889 entr\u00f2 nella societ\u00e0 salesiana. Frequent\u00f2 la facolt\u00e0 di filosofia all'Universit\u00e0 Gregoriana di Roma, e a 22 anni fu ordinato sacerdote. L'anno dopo era direttore dei novizi salesiani a Genzano di Roma, ma la sua vera vocazione erano le missioni. Nel 1906 part\u00ec per la Cina: a Macao fu direttore spirituale della casa salesiana, dove esplet\u00f2 un intenso lavoro sia spirituale sia materiale, specie in favore degli orfani.\nNel 1920 fu nominato vescovo titolare di Caristo e vicario apostolico di Shiuchow, nella regione del Kwangtung, nel sud della Cina.\nErano tempi difficili, per i contrasti politici, le tensioni sociali, la diffusa criminalit\u00e0. Qui il vescovo Versiglia continu\u00f2 il suo lavoro, apr\u00ec scuole, seminari, apprezzato anche dai non cattolici.\nIl 23 febbraio 1930 mons. Versiglia, insieme al giovane missionario Callisto Caravario, due maestri, le loro giovani sorelle e una catechista, partirono in barca per raggiungere la missione di Lin-chow, in una zona devastata dalla guerra civile. Il pericolo maggiore per i missionari cristiani era rappresentato dai guerriglieri comunisti e dai pirati. Una decina di banditi ferm\u00f2 la barca, chiedendo 500 dollari per lasciarla passare, minacciando di morte i passeggeri. Quando si accorsero delle ragazze a bordo, decisero di rapirle, ma mons. Versiglia e don Caravario cercarono di impedirlo con tutte le forze, tra le percosse dei briganti. Sopraffatti, furono condotti in un bosco vicino e l\u00ec fucilati. Le tre ragazze e i due giovani che erano con loro testimonieranno poi il coraggio e la serenit\u00e0 con cui il vescovo Versiglia e don Caravario affrontarono la morte. Persino uno degli esecutori avrebbe detto \"Sono cose inspiegabili, ne abbiamo visti tanti\u2026 tutti temono la morte. Questi due invece sono morti contenti e queste ragazze non desiderano altro che morire\u2026\". Era il 25 febbraio 1930.\nLe tre ragazze furono liberate alcuni giorni dopo dall'esercito regolare.\nCulto.\nMons. Luigi Versiglia e don Callisto Caravario furono dichiarati martiri nel 1976 da papa Paolo VI; papa Giovanni Paolo II li beatific\u00f2 il 15 maggio 1983. Furono canonizzati, insieme con gli altri martiri cinesi, il 1\u00ba ottobre 2000.\nLa memoria liturgica ricorre il 25 febbraio.\nPer ricordare il decennale della canonizzazione dei Santi Martiri Luigi Versiglia e Callisto Caravario, il 2 ottobre 2010 si tenne una fiaccolata dalla casa natale di san Luigi Versiglia alla chiesa parrocchiale; segu\u00ec un momento di preghiera presieduto dal cardinale Joseph Zen Ze-kiun, S.D.B., vescovo emerito di Hong Kong.\nGenealogia episcopale.\nLa genealogia episcopale \u00e8:"}
{"id": "508900", "revid": "228587", "url": "https://it.wikipedia.org/wiki?curid=508900", "title": "Devon (disambigua)", "text": ""}
{"id": "508901", "revid": "712828", "url": "https://it.wikipedia.org/wiki?curid=508901", "title": "Quinlan Vos", "text": ""}
{"id": "508903", "revid": "78273", "url": "https://it.wikipedia.org/wiki?curid=508903", "title": "Stadio Capozza", "text": ""}
{"id": "508907", "revid": "599013", "url": "https://it.wikipedia.org/wiki?curid=508907", "title": "944 Hidalgo", "text": "944 Hidalgo \u00e8 un asteroide che risiede per la maggior parte del suo tempo nei pressi della fascia principale, ma tuttavia non \u00e8 classificato come appartenente ad essa, ma come un oggetto inusuale non altrimenti classificabile, n\u00e9 come asteroide e n\u00e9 come centauro.\nFu scoperto da Walter Baade nel 1920 ed \u00e8 stato calcolato un diametro medio di circa 38\u00a0km. Si tratta dell'asteroide della fascia principale caratterizzato dal pi\u00f9 lungo periodo orbitale (13,77 anni).\nStoria.\nHidalgo fu scoperto dall'astronomo tedesco Walter Baade il 31 ottobre 1920 dall'Osservatorio di Bergedorf, presso Amburgo. Il 10 settembre precedente una delegazione di astronomi tedeschi, in occasione di un'eclissi totale di sole occorsa in Messico, era stata ricevuta dal presidente del Paese; l'asteroide venne cos\u00ec battezzato in onore dell'eroe rivoluzionario messicano Miguel Hidalgo y Costilla, considerato il fautore della Guerra d'indipendenza del Messico.\nParametri orbitali.\nL'elevata eccentricit\u00e0 orbitale di Hidalgo lo porta, al perielio (1,95\u00a0UA), a rasentare i confini interni della fascia principale, mentre all'afelio (9,54\u00a0UA) l'asteroide raggiunge addirittura l'orbita di Saturno. Si tratta di caratteristiche peculiari per un asteroide, ma analoghe ai parametri orbitali delle comete della famiglia Saturno; alcuni astronomi hanno quindi avanzato l'idea che Hidalgo sia in verit\u00e0 un antico nucleo cometario.\nSi ritiene che la forte inclinazione dell'orbita dell'asteroide sia il risultato di un incontro ravvicinato con Giove occorso nel passato.\nCuriosit\u00e0.\nNella serie a fumetti Disney \"PK\", qui \u00e8 stata immaginata l'ubicazione del quartier generale degli alieni Evroniani, i principali antagonisti del protagonista."}
{"id": "508909", "revid": "1449352", "url": "https://it.wikipedia.org/wiki?curid=508909", "title": "Erzurum", "text": "Erzurum \u00e8 una citt\u00e0 della Turchia, capoluogo della Provincia di Erzurum situata nell'Anatolia orientale. Ha una popolazione di 398.368 abitanti (al 2012) ed \u00e8 situata a 1950 metri di altezza sul livello del mare. Ha un clima tipicamente continentale, con inverni rigidi a -11\u00a0\u00b0C in media, ma a volte si raggiungono i -30\u00a0\u00b0C durante le pesanti nevicate invernali.\nConosciuta ai romani come Arzen e ribattezzata Teodosiopoli dall'imperatore Teodosio I, appartenne ai bizantini e agli armeni. Oggi fa parte della Turchia orientale col nome di Erzurum (scritto anche Erzerum). Il nome Erzerum deriva da \"Arz-e Rum\" (letteralmente \"Il valore dei Romani\" in persiano.)\nIl Nene Hatun di Erzurum \u00e8 un monumento diventato sinonimo del patriottismo e del coraggio delle donne turche, quando costoro difesero la citt\u00e0 (che ricordiamo comunque ha origine greco-armena) dall'attacco russo durante la Guerra russo-turca del 1877-78.\nMustafa Kemal Atat\u00fcrk, fondatore della moderna Repubblica turca ebbe la cittadinanza onoraria della citt\u00e0, considerata la porta dell'Anatolia orientale. \nIl Congresso di Erzurum \u00e8 conosciuto come una delle pietre angolari per la definizione della Guerra d'indipendenza turca.\nErzurum offre un attrattivo centro universitario per la medicina.\nLa citt\u00e0 \u00e8 inoltre ricca di architettura antica e grandi monumenti del periodo selgiuchide.\nUna specialit\u00e0 culinaria di Erzurum \u00e8 il Ca\u011f kebab, una variet\u00e0 del Kebab che in anni recenti ha superato i confini della propria zona d'origine, venendo ora apprezzato in tutta la Turchia.\nErzurum \u00e8 anche conosciuta come \"La Roccia\" in codice NATO, e serve le forze aeree NATO dello scacchiere del sud-est anche dopo la Guerra fredda.\nIn ultima istanza Erzurum, dai tempi di Roma passando per Bisanzio e la Turchia, ha mantenuto e mantiene intatta fino ad oggi la sua importanza strategica all'ingresso dell'Anatolia orientale.\nSociet\u00e0.\nLa stragrande maggioranza della popolazione di Erzurum \u00e8 costituita da musulmani sunniti, oltre a comprendere una cospicua comunit\u00e0 alevita. Similmente al resto delle regioni interne dell'Anatolia, la citt\u00e0 \u00e8 tendenzialmente una citt\u00e0 religiosa e conservatrice.\nSport.\nErzurum offre una della maggiori attrattive per il turismo invernale con l'impianto sciistico del Monte Paland\u00f6ken. A Erzurum hanno la propria sede l'Universit\u00e0 internazionale per lo sport e la Federazione per i campionati mondiali invernali .\nLa citt\u00e0 ha ospitato la XXV Universiade invernale nel 2011 e i campionati mondiali juniores di sci nordico 2012; la stazione sciistica dedicata allo sci nordico \u00e8 attrezzata con il trampolino\u00a0Kiremitliktepe. Il 15 luglio 2014 tre dei cinque trampolini presenti sono letteralmente crollati a causa di banali errori di costruzione. L'impianto non era infatti munito di fondamenta, bens\u00ec la pista rimaneva salda solo grazie all'attrito."}
{"id": "508911", "revid": "110157", "url": "https://it.wikipedia.org/wiki?curid=508911", "title": "Apple Open Directory", "text": "Open Directory \u00e8 un servizio di directory e di gestione delle autenticazioni via rete informatica incluso nel sistema operativo macOS Server di Apple. Il servizio \u00e8 basato su OpenLDAP e pu\u00f2 utilizzare un'autenticazione Kerberos. Come altri servizi di directory esso provvede a memorizzare e mantenere organizzate le informazioni riguardo agli utenti della rete informatica, e le risorse condivise, consentendone la gestione all'amministratore della rete.\nOpen Directory si pu\u00f2 interfacciare con sistemi Apple Macintosh, Microsoft Windows e con molti sistemi Unix. Inoltre pu\u00f2 accedere a servizi esterni tramite LDAP. \u00c8 in grado di interfacciarsi con servizi proprietari come Active Directory di Microsoft e eDirectory di Novell."}
{"id": "508915", "revid": "633", "url": "https://it.wikipedia.org/wiki?curid=508915", "title": "S.S. Folgore/Falciano", "text": ""}
{"id": "508916", "revid": "633", "url": "https://it.wikipedia.org/wiki?curid=508916", "title": "S.S. Cosmos", "text": ""}
{"id": "508917", "revid": "6923", "url": "https://it.wikipedia.org/wiki?curid=508917", "title": "MySQL Manager (software)", "text": "MySQL Manager \u00e8 un programma incluso nel sistema operativo macOS Server. Il programma serve ad avviare e fermare il Database MySQL incluso nel server. L'applicativo risiede in /Applications/Servers/MySQL Manager.app. Come gli altri strumenti di gestione anche questo viene fornito solamente con la versione server del sistema operativo."}
{"id": "508918", "revid": "633", "url": "https://it.wikipedia.org/wiki?curid=508918", "title": "S.P. Tre Penne", "text": ""}
{"id": "508919", "revid": "486946", "url": "https://it.wikipedia.org/wiki?curid=508919", "title": "S.P. Tre Fiori", "text": ""}
{"id": "508920", "revid": "486946", "url": "https://it.wikipedia.org/wiki?curid=508920", "title": "S.P. La Fiorita", "text": ""}
{"id": "508921", "revid": "1005847", "url": "https://it.wikipedia.org/wiki?curid=508921", "title": "Ignacy Mo\u015bcicki", "text": "Fu presidente della Repubblica polacca dal 1\u00ba giugno 1926 al 30 settembre 1939.\nStudi e carriera.\nDurante gli studi di chimica presso il Politecnico di Riga Mo\u015bcicki ader\u00ec al partito \"Proletariat\", e dovette in seguito abbandonare la Polonia (1892), continuando sempre a collaborare coi socialisti polacchi. Si dedic\u00f2 alla ricerca chimica industriale, guadagnandosi fama internazionale sviluppando il procedimento per sintetizzare l'ossido di azoto dagli elementi.\nAmico personale del maresciallo J\u00f3zef Pi\u0142sudski dal 1896, dopo il colpo di Stato del 14 maggio 1926 Mo\u015bcicki fu eletto, su designazione di questi, presidente della Repubblica in sostituzione del dimissionario Stanis\u0142aw Wojciechowski. Riconfermato nel 1933, ma ridotto dal \"regime dei colonnelli\" ad un ruolo puramente rappresentativo, Mo\u015bcicki rimase sempre sotto la protezione del loro \"leader\": prima il maresciallo Pi\u0142sudski, poi, dal 1936, il maresciallo Edward Rydz-\u015amig\u0142y.\nDopo l'invasione tedesco-sovietica del 1939, Mo\u015bcicki fugg\u00ec col governo in Romania; quindi si dimise, designando come suo successore il Maresciallo del Sejm W\u0142adys\u0142aw Raczkiewicz, e si ritir\u00f2 in Svizzera. Raczkiewicz divenne Presidente della Repubblica durante il governo in esilio della Polonia."}
{"id": "508922", "revid": "633", "url": "https://it.wikipedia.org/wiki?curid=508922", "title": "S.P. Cailungo", "text": ""}
{"id": "508923", "revid": "131358", "url": "https://it.wikipedia.org/wiki?curid=508923", "title": "S.C. Faetano", "text": ""}
{"id": "508924", "revid": "486946", "url": "https://it.wikipedia.org/wiki?curid=508924", "title": "S.S. Virtus", "text": ""}
{"id": "508925", "revid": "729019", "url": "https://it.wikipedia.org/wiki?curid=508925", "title": "Giovanni Luppis", "text": "Primi anni.\nGiovanni Luppis nacque a Fiume nel 1813. I suoi genitori erano Ferdinando Carlo Teo Riva, nobile di Parenzo e Lissa e Giovanna Parich, nobile di Ragusa. All'epoca la famiglia Luppis era una benestante famiglia di armatori tra le pi\u00f9 importanti famiglie dell'Istria. Frequent\u00f2 il ginnasio a Fiume e quindi la Scuola di Marina a Venezia che fungeva da accademia navale per la flotta asburgica. Entr\u00f2 nella marina militare asburgica allora nota come Marina da Guerra Austro-Veneziana, dove fu nominato cadetto nel 1837. Spos\u00f2 quindi un'aristocratica di Fiume: Elisa dei Baroni de Zotti. Partecip\u00f2 in seguito alla guerra del 1848-1849 con il grado di tenente di fregata e fu quindi promosso capitano di fregata nel 1857 a bordo della nave \u201cBellona\u201d.\nIl 'salvacoste'.\nIntorno al 1850 uno sconosciuto ufficiale dell'artiglieria di marina austriaca pubblic\u00f2 alcuni fogli sui quali illustrava come si sarebbe potuto impiegare un piccolo barchino alla stregua di un brulotto filoguidato, riempito di esplosivo e propulso da un motore a vapore per difendere le coste da eventuali attacchi di navi nemiche. A quanto pare per\u00f2 l'anonimo autore non riusc\u00ec a portare a termine i suoi studi e in seguito alla sua morte questi fogli finirono nelle mani di Luppis, che decise di portare avanti il lavoro compiuto dal suo predecessore.\nVolendo trovare un mezzo di difesa delle coste dalle incursioni navali, pens\u00f2 ad un ordigno filoguidato che chiam\u00f2 (in italiano) \"salvacoste\".\nL'ordigno, che era lungo circa un metro, disponeva di due timoni, di una vela in materiale vitreo e di una carica esplosiva, che sarebbe stata azionata solo al momento dell'impatto. Vista per\u00f2 la scarsa affidabilit\u00e0 di questo primo prototipo, Luppis decise di sviluppare un secondo modello che chiam\u00f2 6m. Come il primo modello anche questo disponeva di due timoni, mentre se ne discostava per l'ubicazione della carica esplosiva, che era stata spostata a poppa del siluro. Il nuovo modello, pur offrendo maggiori garanzie rispetto al precedente, continuava a presentare alcuni problemi che ne limitavano considerevolmente l'affidabilit\u00e0, tanto che, quando Luppis lo sottopose alla valutazione dell'apposita commissione istituita presso la regia marina militare austro-ungarica, esso fu respinto.\nL'incontro con Robert Whitehead e la nascita del siluro.\nFu quindi grazie al sindaco di Fiume Giovanni De Ciotta che Luppis conobbe l'ingegnere britannico Robert Whitehead, con il quale firm\u00f2 nel 1864 un accordo di cooperazione nello sviluppo di un terzo prototipo.\nLe modifiche apportate da Robert Whitehead furono fondamentali per il successo di questo terzo modello. Il nuovo prototipo disponeva di un sistema di guida semi-automatico che poteva tenere il siluro a profondit\u00e0 costante, misurava una lunghezza di 3,35 metri, pesava 136 chilogrammi e trasportava una carica esplosiva di circa otto chilogrammi.\nIl 21 dicembre 1866 i due presentarono il loro progetto nuovamente presso una commissione di valutazione della regia marina militare austro-ungarica.\nIl prototipo fu valutato in modo positivo e i due ingegneri furono incaricati di produrre un primo lotto che sarebbe servito a scopi sperimentali.\nRobert Whitehead era stato contattato per assumere l'incarico di direttore nella \"Fonderia Metalli di Fiume\" che qualche anno dopo avrebbe assunto la denominazione di \"Stabilimento Tecnico di Fiume\".\nNel 1873 lo \"Stabilimento Tecnico Fiumano\" dichiar\u00f2 bancarotta e nel 1875 venne rilevato da Whitehead ed assunse la denominazione \"Torpedo Fabrik von Robert Whitehead\" prima vera fabbrica di siluri al mondo.\nUltimi anni.\nIl Luppis, per i meriti legati alla sua invenzione, venne nominato barone col predicato \"von Rammer\" (affondatore) con diploma dato a Vienna il 1\u00ba agosto del 1869 dall'Imperatore Francesco Giuseppe.\nMor\u00ec a Milano l'11 gennaio 1875; lo stemma araldico era un siluro che squarciava la fiancata di una nave e il motto del blasone era \"Beharrlichkeit siegt\" (\"l'ostinazione trionfa\")."}
{"id": "508926", "revid": "633", "url": "https://it.wikipedia.org/wiki?curid=508926", "title": "S.S. San Giovanni", "text": ""}
{"id": "508927", "revid": "327773", "url": "https://it.wikipedia.org/wiki?curid=508927", "title": "Asteroide zenosecante", "text": "Un asteroide zenosecante \u00e8 un asteroide del sistema solare la cui orbita interseca quella del pianeta Giove. Gli asteroidi zenosecanti propriamente detti devono necessariamente presentare un perielio situato all'interno dell'orbita di Giove, e un afelio situato all'esterno; la lista che segue comprende anche quegli asteroidi che rasentano solamente l'orbita del pianeta, internamente o esternamente, pur non intersecandola mai.\nLa lista esclude gli asteroidi classificati come troiani di Giove."}
{"id": "508928", "revid": "633", "url": "https://it.wikipedia.org/wiki?curid=508928", "title": "S.S. Pennarossa", "text": ""}
{"id": "508929", "revid": "633", "url": "https://it.wikipedia.org/wiki?curid=508929", "title": "F.C. Domagnano", "text": ""}
{"id": "508930", "revid": "287204", "url": "https://it.wikipedia.org/wiki?curid=508930", "title": "Campionato italiano femminile di hockey su ghiaccio 2000-2001", "text": "Nella stagione 2000-2001, il Campionato italiano femminile di hockey su ghiaccio prevedeva Serie A e Serie B.\nSerie A.\nSei le squadre iscritte: Agordo Hockey, Eagles Ice Team Bolzano, HC Belluno Femminile, HC Lario Halloween, HC Fassa Girls e Valpellice Girls.\nLe prime quattro classificate accedono ai play-off. Le altre due, avrebbero dovuto disputare la Coppa Italia con le squadre della serie B. Tuttavia queste ultime rinunciarono per motivi economici e la Coppa Italia non si disput\u00f2.\nPlay-Off.\nSemifinali.\nSerie giocate al meglio delle tre gare.\n Gara 1 \n Eagles Bolzano - Fassa 4-1\n Agordo Hockey - Belluno 2-1\n Gara 2\n Belluno - Agordo Hockey 2-3 d.r.\n Fassa - Eagles Bolzano 1-7\nFinali.\n3\u00ba/4\u00ba Posto.\nSerie giocata al meglio delle tre gare.\n Gara 1 \n Fassa - Belluno 1-10\n Gara 2 \n Belluno - Fassa 4-0\n1\u00ba/2\u00ba Posto.\nSerie giocate al meglio delle cinque gare.\n Gara 1 \n Eagles Bolzano - Agordo Hockey 4-5 d.r.\n Gara 2 \n Agordo Hockey - Eagles Bolzano 3-2 d.r.\n Gara 3 \n Eagles Bolzano - Agordo Hockey 1-3\n Gara 4 \n Agordo Hockey - Eagles Bolzano 3-2\nL'Agordo Hockey vince il suo quinto scudetto.\nSerie B.\nQuattro le squadre iscritte, tutte altoatesine: HC Eagles Bolzano B, HC Egna Muppets, HC Crocodiles Girls Merano e SSI Vipiteno."}
{"id": "508931", "revid": "633", "url": "https://it.wikipedia.org/wiki?curid=508931", "title": "F.C. Fiorentino", "text": ""}
{"id": "508932", "revid": "633", "url": "https://it.wikipedia.org/wiki?curid=508932", "title": "A.C. Juvenes/Dogana", "text": ""}
{"id": "508936", "revid": "1543377", "url": "https://it.wikipedia.org/wiki?curid=508936", "title": "Ga\u00ebl Duval", "text": "Biografia.\nGa\u00ebl Duval, nato nel 1973, si \u00e8 laureato all'universit\u00e0 di Caen in Francia, dove ha studiato le reti e documentary applications.\nNel luglio 1998, ha creato Mandrake Linux, una distribuzione Linux in origine basata su Red Hat Linux (versione 5.1) e KDE (versione 1.0). \u00c8 stato inoltre il cofondatore di MandrakeSoft insieme a Jacques Le Marois.\nDuval \u00e8 stato responsabile della comunicazione nel team del management di Mandriva fino a marzo 2006.\nDa allora si \u00e8 dedicato al suo nuovo progetto, Ulteo nato dalla voglia di rendere ancora pi\u00f9 semplice l'utilizzo dei computer in genere e delle distribuzioni Linux in particolare.\nNel novembre 2017, ha creato /e/ (conosciuta precedentemente come Eelo), una distribuzione Android basata su LineageOS, mirata principalmente alla privacy. "}
{"id": "508937", "revid": "633", "url": "https://it.wikipedia.org/wiki?curid=508937", "title": "A.C. Libertas", "text": ""}
{"id": "508938", "revid": "110157", "url": "https://it.wikipedia.org/wiki?curid=508938", "title": "LAPACK", "text": "LAPACK (Linear Algebra PACKage) \u00e8 un insieme di librerie software usate per effettuare calcoli scientifici ad alto livello. Tali librerie sono state scritte in Fortran 77 e sono distribuite sotto licenza BSD modificata. L'ultima versione \u00e8 la 3.6.0 del 13 novembre 2015.\nMediante queste librerie, \u00e8 possibile effettuare calcoli di notevole importanza, come il calcolo di autovalori ed autovettori di matrici, risoluzione di sistemi lineari, fattorizzazioni di matrici, e molto altro ancora. Ad esempio, esistono delle procedure interne, nascoste all'utente, in grado di trasformare la matrice iniziale in una matrice tridiagonale, per poi calcolare effettivamente autovalori ed autovettori.\nCome dipendenza questa libreria richiede l'installazione di un'altra libreria: la BLAS (Basic Linear Algebra Subprograms). Le procedure all'interno di tale libreria consentono di effettuare calcoli scientifici di pi\u00f9 basso livello, come al calcolo del prodotto scalare tra due vettori, prodotto matrice per vettore, etc."}
{"id": "508939", "revid": "633", "url": "https://it.wikipedia.org/wiki?curid=508939", "title": "S.S. Murata", "text": ""}
{"id": "508944", "revid": "287204", "url": "https://it.wikipedia.org/wiki?curid=508944", "title": "Gael Duval", "text": ""}
{"id": "508949", "revid": "438678", "url": "https://it.wikipedia.org/wiki?curid=508949", "title": "Sangue vivo", "text": "Sangue vivo \u00e8 un film del 2000, diretto dal regista Edoardo Winspeare.\nTrama.\nIl film narra i dissapori tra due fratelli salentini. Pino, il maggiore, vive facendo il fruttivendolo ambulante, il piccolo contrabbandiere di sigarette e suonando la pizzica con il suo gruppo musicale, mentre il minore, Donato, si barcamena tra piccoli lavoretti e cerca di sfuggire alla sua tossicodipendenza.\nI loro problemi, per\u00f2, sembrano non finire. Infatti, Pino ha accettato l'aiuto economico di un ricco malavitoso locale al fine di permettere alla moglie l'apertura di una piccola attivit\u00e0 commerciale, che tuttavia stenta a decollare, e quindi oltre agli ingenti interessi gli viene anche chiesto di partecipare ad un viaggio in Albania, finalizzato a portare clandestinamente in Italia una giovane donna. \nInoltre Pino ha ancora un conto in sospeso con la giustizia, anche se il suo cruccio maggiore \u00e8 quello di ritenersi responsabile per la morte del padre, avvenuta per un incidente in un loro appezzamento di terreno. Il segno del rancore del genitore defunto si manifesterebbe nel fatto che egli si rifiuta di incontrarlo in sogno.\nTutto sembra volgere al meglio quando il processo viene celebrato e Pino \u00e8 condannato soltanto al pagamento di una grossa multa ma non viene rinchiuso in carcere e quando il compagno della sorella, un produttore musicale barese, decide di far incidere un disco al gruppo di pizzica di cui fa parte.\nI guai di Donato invece aumentano quando un suo amico, spacciatore per conto del malavitoso che ha aiutato il fratello, decide non solo di effettuare una rapina, ma anche di rischiare la vita rubando della droga al suo boss. Naturalmente Donato in nome dell'amicizia si fa coinvolgere in questi piani e finisce per scontrarsi con il fratello, proprio sul luogo della rapina. \nFortunatamente il commando, composto da Donato e dai suoi amici, agisce incappucciato e quindi Pino non riesce ad identificarne nessuno. Il membro psicologicamente pi\u00f9 debole della piccola banda armata (il figlio del dottore), teme per\u00f2 di essere stato riconosciuto e avrebbe voluto che lo scomodo testimone fosse stato ucciso.\nNel frattempo il boss scopre l'inganno del suo furbo scagnozzo e decide di punirlo facendolo uccidere. La voce giunge a Pino che, sapendo dell'amicizia dei due, teme per la vita del fratello, scomparso dalla sera prima. Quando decide di andarlo a cercare a casa del figlio del dottore, questi credendo che il fruttivendolo sappia della rapina lo conduce con l'inganno nelle campagne e gli spara. Sullo sfondo della vicenda drammatica ci sono il Salento e i suoi colori, specialmente il ritmo ossessivo del tamburello e della pizzica.\nProduzione.\nLe location scelte (tutte nel Salento), sono: Lecce, Alessano, Tricase, Specchia e la costa salentina."}
{"id": "508950", "revid": "6923", "url": "https://it.wikipedia.org/wiki?curid=508950", "title": "Apple Developer Tools", "text": "Gli Apple Developer Tools sono una raccolta di programmi, esempi e documentazione pubblicata dalla societ\u00e0 Apple Inc. per gli sviluppatori del sistema operativo macOS.\nI programmi comprendono un ambiente di sviluppo integrato chiamato Xcode e una serie di programmi accessori che permettono di sviluppare alcune componenti come l'interfaccia grafica (Interface Builder), le icone (Icon Composer), ecc.\nNei programmi \u00e8 incluso anche un ambiente di debug ed alcune utility per l'ottimizzazione degli applicativi e l'individuazione di bug come i mancati rilasci di memoria o di altre risorse condivise.\nCi sono anche utility per il debugging hardware.\nI programmi sono disponibili gratuitamente sul sito dei Apple previa registrazione su Apple Developer Connection.\nI programmi richiedono per il loro funzionamento un computer Macintosh con installato Mac OS X."}
{"id": "508951", "revid": "316383", "url": "https://it.wikipedia.org/wiki?curid=508951", "title": "Laso", "text": "Biografia.\nVissuto nella seconda met\u00e0 del VI secolo a.C., secondo quanto riporta la Suda, si occup\u00f2 anche dell'organizzazione degli agoni ditirambici.&lt;br&gt;\nFu, infatti, compositore, citarodo, e anche istruttore di cori, a lui si deve l'introduzione del termine \"harmonia\" e una nuova accordatura della cetra, che permetteva l'introduzione del quarto di tono, intervallo che in passato era appannaggio delle sole melodie auletiche e aulodiche, perch\u00e9 nell'aulos si poteva ottenere l'innalzamento microtonale otturando parzialmente un foro dello strumento. Sempre secondo il lessico della \"Suda\", Laso avrebbe per primo esposto queste teorie in uno scritto \"Sulla musica\"\nLaso \u00e8 ricordato da Erodoto per aver colto in flagrante il cresmologo Onomacrito mentre interpolava un oracolo di Museo, che riguardava la scomparsa nel mare delle isole al largo di Lemno; per questo motivo Ipparco lo espulse da Atene. Alcune fonti antiche ricordano inoltre la sua abilit\u00e0 nei giochi di parole, spinti al punto di diventare sofismi che da lui presero il nome di \u039b\u03b1\u03c3\u03af\u03c3\u03bc\u03b1\u03c4\u03b1 (Las\u00edsmata).\nOpere.\n\u00c8 rimasto molto poco degli inni e dei ditirambi che scrisse: oltre a qualche frammento sparso, si conserva l'inizio di un \"Inno a Demetra\", molto particolare perch\u00e9 asigmatico, come un'ode intitolata \"Centauro\"; infatti, a seguito di rigorose ricerche eufoniche, il suono sigma era considerato poco gradevole."}
{"id": "508953", "revid": "1123126", "url": "https://it.wikipedia.org/wiki?curid=508953", "title": "Chiesa cattolica in Cina", "text": "Secondo le fonti ufficiali, la Chiesa cattolica in Cina \u00e8 formata da circa 4 milioni di fedeli. Il dato riguarda gli aderenti all'\u00abAssociazione patriottica cattolica cinese\u00bb, la sola Chiesa cattolica pienamente riconosciuta dal governo.\nFino a tempi recenti, il governo cinese chiedeva ai cattolici di non riconoscere l'autorit\u00e0 del Papa e di affermare il primato dello Stato sulla propria aderenza confessionale. La situazione \u00e8 cambiata - ma in misura limitata - dopo l'accordo (le cui clausole non sono state rese pubbliche) tra Repubblica Popolare Cinese e Santa Sede del 22 settembre 2018. \nEppure la Chiesa cattolica fedele al papa esisteva. Secondo la \u00abLaogai Research Foundation\u00bb ed altre organizzazioni estere, o non ufficiali (\u00abHuman Rights Watch\u00bb, \u00abAsia Watch Committee\u00bb), i fedeli della chiesa cattolica detta \"sotterranea\" (perch\u00e9 ufficialmente bandita) raggiungevano la cifra di 16 milioni.\nFino al 2018 esistevano quindi due forme di cattolicesimo in Cina:\nSempre secondo la \u00abLaogai Research Foundation\u00bb, molti degli aderenti all'Associazione patriottica si riconoscevano clandestinamente con la Chiesa rimasta fedele al Papa. Quest'ultima, pur costretta ad operare nella clandestinit\u00e0, era quella con la maggiore crescita di fedeli. A partire dal 1980, calcola a l'agenzia di stampa AsiaNews, la comunit\u00e0 cresceva al ritmo di centomila battesimi all'anno.\nStoria.\nLa predicazione di Giovanni da Montecorvino.\nLa prima opera di evangelizzazione nell'impero cinese da parte di missionari cattolici si ebbe al tempo di Marco Polo. Nel XIII secolo papa Innocenzo IV e il re di Francia Luigi IX inviarono pi\u00f9 volte francescani e domenicani alla corte del Gran Khan, sotto la Dinastia Yuan.\nFra essi vanno ricordati: Giovanni da Pian del Carpine, che giunse fino a Karakorum (1245-47), il fiammingo Guglielmo di Rubruck (1253-55) e soprattutto il francescano Giovanni da Montecorvino. Questi, coadiuvato da alcuni confratelli, tra cui Arnaldo da Colonia e Odorico da Pordenone, giunse a Kambalik (vicino all'attuale Pechino) nel 1294. Accolto benevolmente dai regnanti della Dinastia Yuan, gli fu permesso di fondare una comunit\u00e0.\nLa sua trentennale opera di evangelizzazione port\u00f2 papa Clemente V ad inviare altri frati e ad erigere nel 1307 una arcidiocesi; Giovanni stesso fu nominato primo arcivescovo di Pechino. Nel 1368 termin\u00f2 il potere della dinastia Yuan. La nuova Dinastia Ming scaten\u00f2 la persecuzione sui cristiani e pose fine al secondo periodo di evangelizzazione.\nLa missione dei Gesuiti: i \"riti cinesi\".\nNel 1576 venne creata una nuova diocesi nella colonia portoghese di Macao. Nel 1583 con l'arrivo in Cina di Matteo Ricci ebbe inizio la missione dei gesuiti. La predicazione di Ricci ebbe successo anche perch\u00e9 era fondata sull'adattamento del cristianesimo ai valori cinesi; Ricci accoglieva molti principi del confucianesimo; questo tipo di predicazione fu per\u00f2 inviso sia ai francescani sia ai domenicani. Nel 1622 papa Gregorio XV istituiva la Congregazione \"de Propaganda Fide\", cui ordinava di sovrintendere a tutte le missioni presso i popoli non cristiani. Subito la \"Propaganda Fide\" si schier\u00f2 contro la predicazione dei missionari gesuiti, ai quali contestava il sincretismo tra riti cristiani e riti pagani \nLa comunit\u00e0 cristiana di Pechino intanto prosperava: toccava all'inizio del XVIII secolo i 200.000 fedeli.\nForse anche a causa di questi contrasti interni (non ultimi i contrasti tra Gesuiti di diversa nazionalit\u00e0) nel XVIII secolo le fortune del cristianesimo in Cina declinarono. Nel 1707 il Legato pontificio (cio\u00e8 il rappresentante della Santa Sede) patriarca Carlo Tommaso Maillard de Tournon, in missione a Pechino dal dicembre del 1705, eman\u00f2 un decreto con cui viet\u00f2 i \"riti cinesi\", riprendendo e pubblicando in Cina il contenuto del decreto della Santa Sede \"Cum Deus Optimus\" del novembre del 1704. L'imperatore esili\u00f2 Tournon a Macao, colonia portoghese, dove il Patriarca rimase in una sorta di domicilio coatto fino alla sua morte, avvenuta nel giugno del 1710.\nIl decreto emanato da Tournon fu riconfermato nel settembre del 1710 dalla Santa Sede, che con la bolla \"Ex Illa Die\" del marzo del 1715 volle assumere una decisione definitiva e pretendere anche un giuramento ai missionari. Alla pubblicazione della bolla i gesuiti si autosospesero dall'amministrazione dei sacramenti e questo increment\u00f2 ulteriormente la diatriba tra missionari.\nMa pi\u00f9 che i dibattiti teologici tra missionari, fu il cambio di potere in Cina che determin\u00f2 il declino della Missione cattolica nel XVIII secolo. Nel 1724 il nuovo imperatore Yongzheng, molto meno interessato al cristianesimo e ai cristiani di quanto non fosse stato suo padre Kangxi, eman\u00f2 alcuni decreti che impedivano la predicazione cristiana, confiscavano chiese ed esiliavano molti missionari dapprima a Canton, e poi a Macao, lasciandone soltanto pochissimi a Pechino. Dopo diversi anni di discussioni, controversie e problemi, la Chiesa decise di chiudere la diatriba sui riti cinesi pronunciando una sentenza di condanna definitiva (\"Ex quo singulari\", luglio 1742) che proibiva anche ulteriori discussioni sull'argomento.\nIn questo periodo altri missionari si dedicarono ad attivit\u00e0 religiose in Cina: il prete secolare Matteo Ripa, che ritorn\u00f2 in Italia nel 1723; il lazzarista Teodorico Pedrini, che mor\u00ec a Pechino nel 1746; il francescano Carlo Orazi, che scrisse vari libri e memorie, tra cui: \"Brevis narratio itineris ex Italia ad Chinam\", \"Vita Confusii philosophi\", un Dizionario cinese-latino e una \"Versione latina della Stele di Singan Fu\" (Xian); oltre a numerosi francescani, domenicani, missionari di Parigi, agostiniani, caracciolini e carmelitani.\nNel 1773 il papa soppresse l'Ordine dei Gesuiti: la bolla fu applicata in Cina nel 1775, segnando in questo modo il termine di una lunga pagina della storia della missione di Cina.\nDopo la soppressione dell'Ordine gesuita.\nDopo la chiusura della Compagnia di Ges\u00f9 l'attivit\u00e0 evangelizzatrice, oltre che la gestione delle strutture religiose e delle chiese, fu assegnata principalmente ai lazzaristi, ai frati domenicani e ad altri ordini. Nel 1811 vennero condotte altre campagne di persecuzione contro i missionari cattolici, e la Chiesa cattolica visse di nuovo periodi molto difficili.\nDopo la ricostituzione della Compagnia di Ges\u00f9 nel 1814, i Gesuiti furono riammessi in Cina nel 1842 e tentarono di riconquistare le posizioni perdute diverse decenni prima. L'azione missionaria ebbe un nuovo impulso nella seconda met\u00e0 del XIX secolo, in seguito alle due Guerre dell'oppio, che il regime cinese perse contro le potenze occidentali.\nI vincitori costrinsero infatti l'impero della Dinastia Qing a firmare i due Trattati ineguali (1860), che tutelavano nuovamente l'opera di evangelizzazione nel paese. I missionari, sia cattolici sia protestanti, e le suore fondarono scuole femminili (le prime nel Paese), orfanotrofi per bambini abbandonati, ospedali; introdussero nuove colture agricole e boschive (vite, pomodoro, patata, orzo, tecnica del maggese). Nacquero le prime universit\u00e0 cattoliche a modello scientifico (\"Fu Jen\" a Pechino, \"Aurora\" a Shanghai).\nDalla persecuzione dei Boxer alla Repubblica Popolare.\nAll'inizio del XX secolo si verific\u00f2 un episodio di grave crudelt\u00e0 verso i cristiani: una societ\u00e0 segreta di stampo xenofobo, la \"Societ\u00e0 di giustizia e concordia\" (conosciuta in Europa con il nome di Boxers), che aveva preso di mira la presenza degli stranieri in Cina, trucid\u00f2 ben 30\u00a0000 cattolici (tra locali e stranieri), che si erano rifiutati di rinnegare la fede. Alcune centinaia di martiri saranno canonizzati da Giovanni Paolo II nel 2000.\nNel 1911 il plurimillenario impero celeste croll\u00f2 ed i cristiani dovettero fronteggiare una situazione di crescente instabilit\u00e0. L'opera di evangelizzazione non si ferm\u00f2. Ai missonari e alle suore si deve anche la prima rivolta contro i \"piedi fasciati\" delle donne.\nNel 1922 venne istituita la delegazione apostolica in Cina; primo delegato apostolico fu Celso Costantini. Nel 1926 vennero ordinati i primi sei vescovi cinesi.\nLa Chiesa viene pi\u00f9 volte riorganizzata durante gli anni trenta, che furono molto duri per la popolazione a causa dell'invasione giapponese. In questo periodo, nel 1935 il missionario e sinologo tedesco Franz Xaver Biallas (1878-1936) fond\u00f2 presso l'Universit\u00e0 cattolica Fu-jen di Pechino una rivista di studi orientali, i \"Monumenta Serica\".\nNegli anni immediatamente successivi alla Seconda guerra mondiale, la Chiesa cattolica progredisce nel suo radicamento sul territorio: nel 1946 la Santa Sede eleva la delegazione apostolica a internunziatura; nello stesso anno Pio XII nomina il primo cardinale cinese di nascita: Thomas Tien Ken-sin. La Chiesa cinese giunge ad un assetto definitivo con la creazione della gerarchia ecclesiastica ordinaria. Il territorio \u00e8 suddiviso in 20 arcidiocesi, 85 diocesi e 34 prefetture apostoliche. I vescovi cinesi da 6 sono diventati 20.\nI cattolici sotto il regime comunista.\nGi\u00e0 durante la guerra civile (1946 - 1949), i comunisti avevano compiuto atti di violenza verso la Chiesa cattolica. L'abbazia trappista di Nostra Signora della Consolazione a Yangjiaping (180\u00a0km nord-ovest di Pechino), considerata da papa Pio XI un modello, tanto di citarla nell'enciclica \"Rerum Ecclesiae\", fu devastata da ripetuti saccheggi di formazioni comuniste ed infine incendiata (1947). I monaci furono legati mani e piedi con fili di ferro e sottoposti a marce forzate nel gelo invernale. La maggior parte mor\u00ec durante gli spostamenti; i sopravvissuti vennero sottoposti a \u201cprocessi popolari\u201d e infine messi a morte.\nNel 1949, l'anno della presa del potere dei comunisti guidati da Mao Zedong, i cattolici in Cina erano circa 3,5 milioni, i sacerdoti 5.788 (di cui 2.698 cinesi), le suore 7.463 (di cui 5.112 cinesi), i frati 840. Nel Paese esistevano oltre 300 seminari.\nLa Chiesa conta anche numerose opere sociali: 216 ospedali e case di ricovero, 6 lebbrosari, 781 dispensari medici, 254 orfanotrofi, 3 universit\u00e0, 189 scuole superiori e secondarie, 2011 scuole elementari, 2243 scuole di catechesi, 32 tipografie e una cinquantina di giornali e riviste.\nPreso il potere, il Partito comunista avvia un'intensa campagna in favore dell'ateismo, che comprende notevoli limitazioni ai religiosi provenienti dall'estero, la chiusura di numerose chiese e la statalizzazione delle tre universit\u00e0 cattoliche. La politica di repressione prosegue con la chiusura di seminari, conventi e scuole cattoliche. Molti missionari stranieri sono costretti a lasciare il Paese, altri vengono incarcerati e poi espulsi.\nNel novembre del 1950, nel tentativo di avviare una mediazione con il regime, i cattolici del Sichuan settentrionale pubblicano un \u00abProclama sull'indipendenza e la riforma\u00bb (in seguito chiamato \"Manifesto delle Tre Autonomie\"). Il regime accoglie favorevolmente il documento ed esercita pressioni sulle comunit\u00e0 cattoliche per l'allineamento con il Movimento delle Tre Autonomie. Intervengono i vescovi, che rifiutano ogni forma di distacco dalla Santa Sede. Il governo intanto procede nella chiusura di seminari, cattolici e protestanti, e nell'espulsione di missionari europei. Sono cacciati 1136 missionari e 14 vescovi di origine straniera. Tra il 1951 e il 1952 un'ondata di arresti e di esecuzioni sommarie attraversa il paese. Tra le centinaia di migliaia di vittime, vengono colpiti anche molti cristiani. Il 5 settembre 1951 viene espulso anche l'internunzio apostolico Antonio Riberi, che si rifugia inizialmente a Hong Kong e nell'anno seguente a Taiwan. Prima della fine del 1951 il governo confisca tutte le propriet\u00e0 della Chiesa sul territorio nazionale.\nViene orchestrata anche una campagna nazionale contro gli orfanotrofi e le scuole cattoliche. Poi sono prese di mira le associazioni laicali, trattate come \u00aborganizzazioni antigovernative\u00bb. Per esempio, la \"Legio Mariae\", considerata un'organizzazione paramilitare, \u00e8 colpita da centinaia di arresti. Contemporaneamente il regime avvia una grande campagna di indottrinamento, prima nelle grandi citt\u00e0 e poi in tutti gli altri centri del paese. Nel 1952 papa Pio XII pubblica la lettera apostolica \"Cupimus imprimis\" in difesa della cristianit\u00e0 cinese. La risposta del regime \u00e8 dura: in quell'anno pi\u00f9 di tremila missionari stranieri e 12 vescovi missionari vengono espulsi; altri 23 vescovi finiscono in carcere (con conseguenti percosse e torture) e 5 agli arresti domiciliari; oltre trecento sacerdoti (stranieri e cinesi) sono incarcerati o inviati ai lavori forzati. Dopo l'ondata di espulsioni e arresti, il regime pone le basi di una Chiesa cattolica \u201cnazionale\u201d. Alla fine del 1954 la presenza dei missionari \u00e8 ridotta a poche decine di unit\u00e0.\nNel settembre del 1954 viene approvata la nuova costituzione della Repubblica popolare cinese, che getta le basi per il controllo del Partito comunista su ogni attivit\u00e0 organizzata. Il mese dopo Pio XII pubblica l'enciclica \"Ad Sinarum Gentem\" che condanna la creazione di una Chiesa cattolica cinese separata da Roma. Intanto la persecuzione del regime non si arresta: nel 1955 la Chiesa cattolica a Shanghai, guidata dall'arcivescovo Ignazio Kung Pin Mei, una delle pi\u00f9 fiorenti del Paese, viene azzerata. Alla fine dell'anno i missionari stranieri ancora presenti sul suolo cinese, inclusi due vescovi, sono solo 16, di cui 14 in prigione. Gli ultimi seminari e i conventi vengono chiusi.\nIl 2 agosto 1957 nasce l'\u00abAssociazione patriottica cattolica cinese\u00bb, organizzazione direttamente controllata dal regime; da allora la chiesa cattolica entra in clandestinit\u00e0 e comincia ad essere chiamata \"sotterranea\". Ai cattolici viene imposto l'obbligo di iscriversi all'associazione; per chi rifiuta e rimane fedele alla Santa Sede sono aperte le porte dei campi di lavoro. L'Associazione Patriottica comincia a consacrare propri vescovi.\nIl 28 giugno 1958 Pio XII pubblica una nuova enciclica sulla Cina, \"Ad Apostolorum Principis\", in cui denuncia la persecuzione in atto e dichiara illecita la nomina dei vescovi da parte della chiesa autocefala; il Papa precisa comunque che i vescovi consacrati senza l'approvazione della Santa Sede non saranno scomunicati poich\u00e9 si ritiene che non abbiano accettato liberamente l'episcopato. Nel 1962, al Concilio Vaticano II, la Chiesa cinese \u00e8 rappresentata solo dai vescovi in esilio (60, di cui 49 stranieri) e da quelli di Hong Kong, Macao e Taiwan, sede, quest'ultima, della nunziatura presso la Repubblica popolare.\nTra il 1966 e il 1969, durante il periodo di repressione noto come Rivoluzione culturale, i cristiani vengono etichettati come \u201cnemici del popolo\u201d e i cattolici continuarono ad essere sospettati di attivit\u00e0 contro-rivoluzionarie. Vengono chiuse le pochissime chiese ancora rimaste aperte; successivamente molte subiscono il vandalismo delle Guardie rosse e vengono distrutte. \"La Cina si presenta al mondo come un Paese completamente ateo, con l'eliminazione radicale di ogni religione e la proibizione di qualsiasi manifestazione di fede\". Dopo la morte di Mao Zedong (1976) i nuovi vertici del regime cominciano a concedere una limitata libert\u00e0 religiosa; numerosi cristiani detenuti nei campi di lavoro vengono progressivamente liberati.\nNel 1979, per la prima volta dopo oltre 25 anni, i cristiani possono celebrare pubblicamente il Natale in tutta la Cina. Negli anni successivi si riaprono al pubblico molte chiese, sotto l'ombrello dell'Associazione Patriottica, che le gestisce con il suo personale. Nonostante ci\u00f2, il regime non d\u00e0 nessun segno di distensione verso la Santa Sede, anzi nel 1980 ribadisce che le comunit\u00e0 cattoliche non registrate sono considerate sovversive e quindi vanno perseguite. Le comunit\u00e0 pi\u00f9 numerose di cattolici rimasti fedeli al papa sono quelle in Hebei (in particolare la diocesi di Baoding), Shaanxi, Fujian e Mongolia interna.\nNel 1982 il partito comunista approva il Documento n\u00ba 19 (tuttora in vigore), l'atto che fonda la politica religiosa di Deng Xiaoping, il successore di Mao alla guida del Paese. In esso si afferma che le religioni in Cina sono destinate a scomparire, ma non devono pi\u00f9 essere combattute; nell'immediato \"sono tollerate in quanto sostengono la guida del partito comunista e la modernizzazione del Paese\". La libert\u00e0 di credere rimane una concessione dello Stato all'individuo.\nIn attuazione del Documento, l'Associazione Patriottica, la Chiesa controllata dal regime, approva alla fine degli anni ottanta lo \u00abStatuto del collegio dei vescovi\u00bb. Diverso \u00e8 il trattamento che il governo riserva ai cristiani ancora fedeli al papa. Essi devono essere controllati, pertanto tutti i luoghi di culto e tutti i sacerdoti devono essere obbligatoriamente registrati. Questa politica di ferreo controllo indebolisce le comunit\u00e0 \"non ufficiali\", senza tuttavia riuscire a piegarle. La Chiesa fedele al papa fonda in clandestinit\u00e0 la Conferenza episcopale cinese (1989). Nel giro di poco tempo tutti i partecipanti dell'incontro fondativo verranno scoperti ed arrestati.\nDopo il clamore dei fatti di Tienanmen del 1989 cominciano a circolare in Occidente i diari dei sopravvissuti ai \"laogai\". Due testimonianze si impongono su tutte: quelle di Padre Huang e di Padre Tiande, rinchiusi rispettivamente per 25 anni e per 30 anni. Entrambi non rinnegarono mai la loro fede, nonostante fossero sottoposti a continue sedute di rieducazione ed a privazioni di ogni genere. Ha passato 30 anni della sua vita nei campi di lavoro anche il vescovo di Shanghai Ignazio Kung Pin Mei (creato cardinale da Giovanni Paolo II mentre era detenuto), entrandovi a 56 anni ed ottenendo la liberazione all'et\u00e0 di 86 anni. I periodi di detenzione pi\u00f9 lunga (almeno tra i casi conosciuti) sono quelli di padre Saverio Cai, monsignor Tommaso Zeng Jingmu e monsignor Han Dingxian, che hanno passato 35 anni nei \"laogai\".\nLa repressione del governo cinese intanto continua. Nel 1997 \u00e8 stato arrestato monsignor Francesco An Shuxin, rettore del seminario di Baoding. Il seminario \u00e8 stato chiuso ed i sacerdoti arrestati. An Shuxin \u00e8 stato liberato dopo 10 anni di carcere.\nNel 2003 numerosi sacerdoti sono stati arrestati senza alcuna accusa formale. Tutti i prelati che vengono arrestati, dopo la liberazione, sono sottoposti a uno stretto regime di sorveglianza che impedisce loro, di fatto, di esercitare l'attivit\u00e0 pastorale. Alcuni casi concreti: il vescovo Yao Liang, che non pu\u00f2 allontanarsi dalla sede parrocchiale; padre Giuseppe Lu Genjun, che \u00e8 in pratica isolato dalla propria comunit\u00e0; monsignor Giovanni Yang Shudao, arcivescovo, che \u00e8 sottoposto a periodi alterni ad arresti e controlli; monsignor Tommaso Zeng Jingmu, il quale, dopo aver passato 35 anni nei campi di lavoro, \u00e8 tuttora sottoposto agli arresti domiciliari.\nNel 2004 una donna di 34 anni, Jiang Zongxiu, \u00e8 morta in prigione per le percosse ricevute. La donna era stata arrestata perch\u00e9 sorpresa mentre distribuiva Bibbie. Nel 2005 sedici suore sono state picchiate a sangue perch\u00e9 difendevano una scuola dalla demolizione.\nSono numerosi, e documentati, i casi di prelati morti in seguito a torture. La Cina \u00e8 stata spesso condannata dalla comunit\u00e0 internazionale per la pratica della tortura. Durante la riunione del novembre del 2008 la Commissione ONU contro la tortura ha rinnovato la condanna di questa pratica da parte del regime.\nIl rapporto 2009 della L.R.F. Italia.\nLa \"Laogai Research Foundation Italia Onlus\" \u00e8 la sezione italiana della \u201cLaogai Research Foundation\u201d, un'associazione per i diritti umani fondata nel 1992 negli Stati Uniti da Harry Wu. Nel 2009 ha pubblicato un rapporto intitolato \u00abLa persecuzione dei cattolici in Cina\u00bb.\nIn esso si legge che la Costituzione della Repubblica Popolare Cinese formalmente contiene gli stessi principii di uguaglianza, giustizia e libert\u00e0 che sono riconosciuti dagli Stati democratici. Ma l'art. 36 contiene una formulazione che permette di capovolgere le enunciazioni di principio: \u00abLo stato protegge le \"normali\" attivit\u00e0 religiose. Nessuno pu\u00f2 far uso della religione per intraprendere attivit\u00e0 che \"danneggino l'ordine pubblico, compromettano la salute dei cittadini o interferiscano con il sistema educativo dello stato\". I beni e le attivit\u00e0 religiose non sono soggette ad alcuna \"dominazione straniera\"\u00bb.\n\u00abNei quasi 1.500 laogai attualmente attivi, si presumono imprigionati da tre a sei milioni di persone, molti dei quali vi si trovano solo perch\u00e9 credenti\u00bb.\nMa in Cina sono visibili i segni di un risveglio religioso. Il rapporto segnala che \u00abNonostante la forte repressione, nella notte di Pasqua del 2007 migliaia di persone sono state battezzate. Nella sola Pechino alla Veglia Pasquale vi sono stati quasi mille battesimi di adulti\u00bb.\nIl Partito Comunista Cinese tenta da anni di reprimere il fenomeno. Da una parte teme l'opera di aiuto della Chiesa ai sofferenti, \u00abquindi la perseguita; dall'altro offre per i buddisti e i cristiani le versioni controllate, \u201cufficiali\u201d, delle \u201cChiese patriottiche\u201d\u00bb. In questo modo chi non fa parte delle Chiese ufficiali pu\u00f2 essere perseguito penalmente. L'atteggiamento del governo cinese infrange per\u00f2 \u00abuna direttiva ONU che definisce \u201cdiscriminante\u201d la distinzione tra attivit\u00e0 lecite (perch\u00e9 riconosciute dallo Stato) e illecite (perch\u00e9 non riconosciute).\nRapporti tra cattolici in comunione col papa e cattolici \"patriottici\".\nSecondo le fonti ufficiali, attualmente in Cina sono aperte al culto 4.600 chiese cattoliche. Le fonti ufficiali si riferiscono agli edifici di culto gestiti da personale dell'Associazione patriottica.\nNon \u00e8 escluso per\u00f2 che le due Chiese cattoliche in Cina abbiano alcuni legami fra loro, sebbene non ufficiali; molti fedeli aderenti alla \"Chiesa patriottica\" si professano segretamente fedeli al papa. Molti dei vescovi dell'associazione hanno chiesto segretamente l'approvazione della Santa Sede all'ordinazione episcopale, comunicandolo a volte pubblicamente dopo averla ricevuta; alcuni hanno rifiutato di celebrare ordinazioni imposte dal governo. La pratica della \"doppia fedelt\u00e0\" non \u00e8 per\u00f2 accettata da tutti i membri della Chiesa in comunione col pontefice.\nLa linea di papa Benedetto XVI e del vescovo di Hong Kong, il cardinale Joseph Zen Ze-Kiun \u00e8 invece di appoggiare chi decide di non scendere a compromessi con il governo comunista. Il governo per\u00f2 reprime duramente tutte le dichiarazioni di comunione con la Santa Sede. Nel luglio 2012 il nuovo vescovo ausiliare di Shanghai, Ma Daqin, dopo la nomina ha espresso pubblicamente fedelt\u00e0 al Papa ed ha abbandonato l'Associazione patriottica. La reazione del governo \u00e8 stata immediata:\nl'alto prelato \u00e8 stato prima rinchiuso nel seminario di Sheshan \u00abper riposare\u00bb, privato della possibilit\u00e0 per due anni di celebrare Messa nonch\u00e9 di comparire in pubblico; infine il titolo di vescovo gli \u00e8 stato revocato (ma per il Vaticano \u00e8 tuttora valido).\nIl 28 ottobre 2013, quando al soglio pontificio sedeva Papa Francesco, \u00e8 deceduto Pietro Liu Guandong, vescovo emerito della prefettura apostolica di Yixian, che ha passato 28 anni in carcere per non aver mai voluto rescindere il legame col papa.\nDalla sua fondazione al 2014 l'Associazione patriottica ha nominato circa un centinaio di vescovi.\nRapporti tra Cina popolare e Santa Sede.\nLa Santa Sede \u00e8 uno dei ventitr\u00e9 stati che riconoscono la Repubblica di Cina di Taiwan e non la Repubblica popolare cinese come governo legittimo.\nFin dal 1952, quando il nunzio apostolico fu espulso da Pechino, non esiste una rappresentanza diplomatica ufficiale in Cina. La Santa Sede ha nominato soltanto un incaricato d'affari. La nunziatura risiede a Taipei. I rapporti diplomatici fra i due stati sono quindi soltanto \"ufficiosi\", ma non si sono in pratica mai interrotti completamente.\nPontificato di Paolo VI.\nIl 31 dicembre 1965 papa Paolo VI manda a Mao Ze Dong, leader del Partito Comunista Cinese, un messaggio di saluto, che rimane senza risposta. Nel 1970 Paolo VI compie un viaggio apostolico in Asia, durante il quale si ferma ad Hong Kong.\nNel 1971 la Cina entra nel consiglio permanente di sicurezza dell'ONU prendendo il posto di Taiwan. Da allora la Santa Sede, per bocca del cardinale Angelo Sodano (quando ancora ricopriva l'incarico di Segretario di Stato) ha affermato la propria disponibilit\u00e0, qualora il governo cinese lo permettesse, di spostare nuovamente la nunziatura a Pechino.\nPontificato di Giovanni Paolo II.\nNel 1979 l'Associazione patriottica nomina Michele Fu Tieshan vescovo di Pechino. La Santa Sede, per non turbare un momento cos\u00ec delicato come il risveglio della fede nel Paese, non inoltra nessuna protesta ufficiale. Tra il 1979 e il 1981 papa Giovanni Paolo II crea 14 cardinali, di cui uno cinese \"in pectore\" (Ignazio Kung Pin Mei, che all'epoca stava scontando una condanna in carcere).\nNel 1981 Giovanni Paolo II si reca in viaggio in Estremo Oriente. Per non irritare le autorit\u00e0 della Repubblica popolare evita di visitare Hong Kong e Taiwan. Dalle Filippine indirizza un messaggio di saluto al popolo e ai cristiani di Cina. Anche in questo caso il messaggio cade nel vuoto.\nNel 1988 Giovanni Paolo II eleva per la prima volta un vescovo di Hong Kong a cardinale: \u00e8 John Baptist Wu Cheng-chung, originario della provincia di Guangdong. La mossa successiva della Santa Sede \u00e8 quella di incaricare, un anno dopo, un membro della nunziatura di Manila (nelle Filippine) di trasferirsi a Hong Kong per seguire da vicino le vicende della Chiesa in Cina.\nNel 1999 si susseguono diversi segnali di distensione tra Santa Sede e Repubblica cinese. Ma vengono smentiti l'anno seguente (2000) con l'ordinazione, imposta dall'Associazione Patriottica, di ben 12 vescovi fedeli al regime. Inaspettatamente, 7 candidati si sottraggono alla nomina. Anche 120 seminaristi del seminario nazionale di Pechino evitano la partecipazione al rito. Nei mesi successivi subiranno corsi di propaganda politica e sedute di autocritica forzata. L'episodio conferma l'inesistenza di una vera libert\u00e0 religiosa in Cina.\nNel settembre del 2000 Giovanni Paolo II dispone la canonizzazione di 120 cinesi, martiri della \u00abrivolta dei Boxer\u00bb. Il regime cinese reagisce inscenando una campagna di diffamazione verso i santi stessi e la Citt\u00e0 del Vaticano. La campagna viene ripresa dai media cinesi; solo ad Hong Kong i martiri vengono onorati pubblicamente.\nNel 2003 il vescovo \"ufficiale\" di Pechino, Michael Fu Tieshan, viene nominato vicepresidente del Congresso nazionale del popolo, il pi\u00f9 importante corpo legislativo della Cina. Il governo cinese approva tre documenti che disciplinano le procedure della Chiesa ufficiale, al fine di rafforzare il controllo su di essa.\nIl 2 aprile 2005 muore Giovanni Paolo II. Il portavoce del Ministro degli Esteri cinese esprime le sue condoglianze, anche se non invia nessun rappresentante ufficiale alle esequie. Sembra cominciare un periodo di distensione tra Vaticano e regime cinese: in quell'anno hanno luogo due importanti ordinazioni episcopali da parte della Santa Sede, con il tacito benestare delle autorit\u00e0 politiche cinesi. Si tratta della nomina di Giuseppe Xing Wenzhi a vescovo ausiliare di Shanghai e della nomina di Anthony Dang Mingyan a vescovo ausiliare di Xi'an.\nPontificato di Benedetto XVI.\nNell'agosto del 2005 per la prima volta un gruppo di giovani cinesi cattolici in comunione col papa ha partecipato alla Giornata mondiale della giovent\u00f9.\nTuttavia nel 2006 sono riprese le ordinazioni episcopali non autorizzate, per le quali la Santa Sede ha espresso dolore e riprovazione. Secondo il diritto canonico, infatti, ai vescovi privi di un mandato pontificio non \u00e8 dovuta l'obbedienza dei fedeli ed \u00e8 vietato ordinare nuovi sacerdoti. In un suo documento Benedetto XVI ha cercato di fermare tali nomine ricordando che avrebbero causato la scomunica nei confronti sia dei vescovi ordinati che di quelli ordinanti. Nel contempo ha denunciato il fatto che i sacerdoti coinvolti sarebbero stati costretti a ricevere l'ordinazione contro la loro volont\u00e0. Gli sforzi della Santa Sede non sono stati vani: il 27 maggio 2007, infatti, in una nuova lettera ai cattolici cinesi Benedetto XVI affermava che la \"quasi totalit\u00e0\" dei vescovi dell'Associazione patriottica \"sono ormai in comunione piena con la Santa Sede\". Il pontefice, comunque, metteva in luce il fatto che l'Associazione patriottica ha dei fini contrari alla fede cattolica. Nella stessa lettera il papa istituiva, per il 24 maggio, giorno di Nostra Signora di Sheshan la \u00abGiornata mondiale di preghiera per la Chiesa in Cina\u00bb. La diffusione della lettera per\u00f2 \u00e8 stata bloccata, il testo cancellato dai siti web cattolici cinesi, inoltre \u00e8 stata lanciata una campagna contro la \u00abpenetrazione\u00bb del Vaticano.\nLa basilica di Nostra Signora di Sheshan \u00e8 l'unico santuario mariano autorizzato dal regime; si trova a circa 40\u00a0km da Shanghai. Ogni mese di maggio si svolge un pellegrinaggio al santuario; il mese mariano culmina con la festa, che si celebra il 24 maggio. Nel 2007 i pellegrini sono stati oltre undicimila.\nLa speranza di un miglioramento della condizione dei cattolici cinesi \u00e8 stata rigenerata con l'ordinazione, il 21 settembre 2007, del nuovo vescovo di Pechino, monsignor Joseph Li Shan, a colmare un vuoto durato 40 anni. L'ultimo vescovo della capitale fedele alla Santa Sede era stato nominato, infatti, nel 1967. L'ordinazione di Li Shan, scelto dall'Associazione patriottica con il gradimento della Santa Sede, non fu sancita da un accordo formale tra Cina e Vaticano, ma ebbe comunque il tacito gradimento di entrambe le parti.\nPer rafforzare i vescovi nell'unit\u00e0 e frenare l'influenza dell'Associazione patriottica, il 22 aprile 2008 il Papa ha inviato una nuova lettera a tutti i vescovi cinesi in comunione con Roma. In tutto la missiva ha raggiunto 90 vescovi, tra Chiesa \"ufficiale\" e Chiesa \"sotterranea\", impiegando a volte alcuni mesi per giungere a destinazione. Dopo la pubblicazione della lettera non ci sono state pi\u00f9 ordinazioni di vescovi legati all'Associazione patriottica n\u00e9 ordinazioni di vescovi clandestini. Tutte le ordinazioni sono avvenute con il gradimento di entrambe le parti. Per\u00f2 i vescovi non sono realmente liberi: generalmente non possono incontrarsi tra loro, se non sotto il controllo dei funzionari dell'Associazione patriottica.\nIl problema di mantenere aperto un canale di comunicazione con la Chiesa cinese \u00e8 pressante. Molti cattolici hanno il timore che, mancando indicazioni precise e incisive da parte della Santa Sede, i vescovi fedeli al papa si lascino trasportare dagli eventi e da interpretazioni personali sul magistero papale, finendo per giungere a compromessi con la Chiesa \"ufficiale\".\nNel novembre 2010 l'Associazione patriottica, violando gli accordi taciti con la Santa Sede, ha ripreso a consacrare autonomamente nuovi vescovi. Il 20 novembre ha ordinato vescovo di Chengdu (nello Hebei) Guo Jincai, senza l'approvazione del Papa. Nel 2011 ha ordinato un altro vescovo (Diocesi di Leshan) senza dialogare con Roma. L'ordinazione ha amareggiato profondamente Benedetto XVI. Il 5 luglio il Vaticano ha deciso di \"non riconoscere\" la nomina ed ha proceduto, quindi, alla scomunica del vescovo illegittimamente ordinato.\nA giugno del 2011, mons Savio Hon Tai-Fai ha manifestato le proprie rimostranze sia per le nomine illegittime di vescovi attuate dalle autorit\u00e0 di Pechino che per l'ingerenza politica nella vita della Chiesa cinese. Ha esortato sacerdoti e vescovi a rifiutare le nomine andando incontro a possibili sanzioni: il fatto \u00e8 punito dalla legge con l'obbligo di frequentare \"corsi di rieducazione\"), l'impossibilit\u00e0 di viaggiare in Cina e all'estero, e la perdita delle sovvenzioni statali.\nIl 18 febbraio 2012 si \u00e8 svolto un concistoro per la creazione di nuovi cardinali. John Tong Hon, di Hong Kong, neoeletto porporato, ha descritto la situazione della Chiesa cattolica cinese con tre parole: \"sorprendente, difficile, possibile\"; ha aggiunto che un terzo dei 3.500 sacerdoti cinesi ha meno di 50 anni e, inoltre, che nei dieci seminari riconosciuti dal governo e nei sei non riconosciuti vivono 1.400 futuri presbiteri.\nPontificato di Francesco.\nNella notte tra il 13 e il 14 agosto del 2014 per la prima volta un Papa ha avuto il permesso di sorvolare la Cina: l'occasione \u00e8 stata il viaggio apostolico di Francesco in Corea del Sud. Come \u00e8 consuetudine, il Papa ha inviato un telegramma al presidente cinese Xi Jinping. Lo stesso \u00e8 avvenuto nel viaggio di ritorno, il successivo 18 agosto.\nIn occasione del Capodanno cinese del 2016, l'agenzia di stampa AsiaNews ha pubblicato un'intervista nella quale il Pontefice ha dichiarato che l'Oriente, l'Occidente e la Cina possono conservare insieme l'equilibrio della pace, aggiungendo di voler costruire un dialogo fra la Chiesa e il popolo cinese ispirato all'esempio del missionario gesuita Matteo Ricci, in vista di una sua possibile beatificazione. L'intervista si conclude con i primi auguri inviati da un Pontefice direttamente al Presidente della Repubblica Popolare, seguiti da quelli a tutti i cinesi.\nIl 22 settembre 2018 \u00e8 stata annunciata la firma di un accordo provvisorio tra la Santa Sede e la Repubblica Popolare cinese sulla nomina dei vescovi. Frutto di un processo di \u00abgraduale e reciproco avvicinamento\u00bb, esso ha carattere provvisorio in quanto \u00abprevede valutazioni periodiche circa la sua attuazione\u00bb. L'intesa prevede che il governo cinese approvi le elezioni dei membri della conferenza episcopale, mentre al Pontefice spetti l'ultima parola; tale accordo non riguarda le diocesi di Hong Kong e Macao che, grazie alla loro speciale autonomia amministrativa, hanno sempre avuto vescovi nominati direttamente dalla Santa Sede anche dopo il passaggio dallo status coloniale all'incorporazione nella Repubblica popolare cinese (rispettivamente nel 1997 e nel 1999). Nello stesso giorno 22 settembre 2018 \u00e8 stato reso noto che il papa aveva tolto la scomunica agli otto vescovi \"ufficiali\" ordinati senza l'approvazione pontificia (di cui uno deceduto nel 2017), ai quali ha assegnato una diocesi di insediamento a febbraio del 2019; ha inoltre eretto la nuova diocesi di Chengde, suffragenea dell'arcidiocesi di Pechino.\nIl successivo 26 settembre \u00e8 stato pubblicato il \"Messaggio del Santo Padre ai cattolici cinesi e alla Chiesa universale\", in cui papa Francesco esorta i cattolici cinesi all'unit\u00e0 e alla riconciliazione, offre delle indicazioni pastorali sul cammino da compiere e spiega le finalit\u00e0 e le ragioni dell'accordo con le autorit\u00e0 della Repubblica popolare cinese sulla nomina dei vescovi. Il mese successivo due vescovi cinesi (Giovanni Battista Yang Xaoting e Giuseppe Guo Jincai) hanno partecipato alla XV Assemblea generale del Sinodo dei vescovi sul tema \"I giovani, la fede e il discernimento vocazionale\". \u00c8 stata la prima volta che un Sinodo ha visto la partecipazione di vescovi provenienti dalla Cina continentale.\nIl 22 ottobre 2020, allo scadere dei due anni di validit\u00e0 \"ad experimentum\" dell'accordo sulla nomina dei vescovi, la sua fase attuativa sperimentale \u00e8 stata proprogata per ulteriori due anni.\nSuddivisione territoriale.\nSecondo l'annuario pontificio la Cina \u00e8 suddivisa in 150 tra arcidiocesi, diocesi e prefetture apostoliche suddivise in 20 province ecclesiastiche. Questa tuttavia \u00e8 la situazione al 1950; dopo l'avvento del regime comunista, gli Annuari Pontifici non sono stati pi\u00f9 aggiornati. Il governo cinese ha sempre e solo riconosciuto la Chiesa ufficiale, da esso controllata direttamente. Le autorit\u00e0 non fanno distinzione tra arcidiocesi, diocesi e prefetture apostoliche, e nemmeno, di conseguenza, riconoscono la diversit\u00e0 di grado tra le diverse autorit\u00e0 ecclesiastiche. Inoltre, non di rado, per le mutate condizioni geografiche ed amministrative, alcune circoscrizioni ecclesiastiche della medesima provincia sono state accorpate dando origine ad una nuova circoscrizione ecclesiastica, ufficialmente non riconosciuta dalla Santa Sede. \u00c8 il caso, per esempio, della \"diocesi di Anhui\" che comprende l'intera provincia ecclesiastica di Anqing; oppure la \"diocesi di Liaoning\" che comprende le 4 circoscrizioni ecclesiastiche della provincia civile di Liaoning. Dal 1950 al 2018 tutte le sedi vescovili cinesi sono risultate ufficialmente vacanti, tranne quelle di Hong Kong e Macao, dove vige libert\u00e0 di culto.\nNella lettera ai cattolici della Cina del 27 maggio 2007 papa Benedetto XVI afferma che i vescovi cinesi \"ordinati senza il mandato pontificio\" e che \"non hanno chiesto, o non hanno ancora ottenuto, la necessaria legittimazione\" costituiscono \"un numero molto ridotto\" (n. 8). L'accordo del 2018 ha portato al riconoscimento reciproco, sia da parte del papa che da parte del governo cinese, di un congruo numero di vescovi. Di fatto alcuni vescovi della Chiesa ufficiale avevano chiesto e ottenuto la comunione con la Santa Sede ed erano quindi anche per la Chiesa cattolica titolari della diocesi assegnata dalla \"Chiesa patriottica\". "}
{"id": "508954", "revid": "27723", "url": "https://it.wikipedia.org/wiki?curid=508954", "title": "Pholus", "text": ""}
{"id": "508957", "revid": "547992", "url": "https://it.wikipedia.org/wiki?curid=508957", "title": "Damone", "text": "Maestro e consigliere di Pericle, fu esiliato nel 444 a.C. da quest'ultimo per l'eccessiva spesa della costruzione dell\"'Odeon\", edificio dove avevano luogo spettacoli canori. Oper\u00f2 principalmente ad Atene.\nDamone (\u0394\u03ac\u03bc\u03c9\u03bd) pose in rilievo gli effetti della musica sull'ethos e sull'agire dell'uomo; secondo Damone, la musica esercitava la sua influenza non solo nel singolo individuo, ma anche nell'intera collettivit\u00e0: la musica poteva, quindi, assumere una funzione fondamentale nell'organizzazione della societ\u00e0 tanto che, secondo Damone, a un mutamento in campo musicale sarebbe corrisposta un'analoga rivoluzione nelle strutture politico-sociali. Di lui sappiamo che fu amico di Pericle e che, a causa di ci\u00f2, si attir\u00f2 contro odi e rivalit\u00e0 tanto da essere esiliato per ostracismo."}
{"id": "508959", "revid": "24989", "url": "https://it.wikipedia.org/wiki?curid=508959", "title": "Girotondismo", "text": ""}
{"id": "508960", "revid": "22356", "url": "https://it.wikipedia.org/wiki?curid=508960", "title": "Steropodon galmani", "text": "Lo steropodonte (Steropodon galmani) era un mammifero oviparo simile a un ornitorinco, appartenente ai monotremi, vissuto nello stadio Albiano del Cretaceo inferiore (110 milioni di anni fa) in Australia, insieme ai dinosauri.\nCaratteristiche.\nProbabilmente, come il suo parente attuale passava la maggior parte del tempo in torrenti, corsi d'acqua dolce e letti di fiume, mangiando piccoli animali acquatici. Era uno dei mammiferi mesozoici di taglia maggiore (circa 40 centimetri). Tutto ci\u00f2 che si conosce di questo animale sono frammenti di mascella opalizzati; la mascella \u00e8 completa di tre molari dalle cuspidi molto alte, che suggeriscono una dieta carnivora. Altre due mascelle sono state trovate successivamente. \"Steropodon\" \u00e8 stato descritto scientificamente nel 1985.\nIl primo esemplare \u00e8 stato trovato a Lightning Ridge nel Nuovo Galles del Sud, in Australia, dove sono stati ritrovati anche i frammenti della mandibola del \"Kollikodon ritchiei\"."}
{"id": "508961", "revid": "22356", "url": "https://it.wikipedia.org/wiki?curid=508961", "title": "Steropodon", "text": ""}
{"id": "508963", "revid": "22356", "url": "https://it.wikipedia.org/wiki?curid=508963", "title": "Obdurodon dicksoni", "text": ""}
{"id": "508964", "revid": "22356", "url": "https://it.wikipedia.org/wiki?curid=508964", "title": "Obdurodon insignis", "text": ""}
{"id": "508965", "revid": "838137", "url": "https://it.wikipedia.org/wiki?curid=508965", "title": "Osoaviachim", "text": "L'Osoaviachim (in cirillico \u041e\u0441\u043e\u0430\u0432\u0438\u0430\u0445\u0438\u043c) era una organizzazione paramilitare di massa dell'Unione Sovietica, deputata tra gli anni trenta e quaranta al reclutamento e all'addestramento iniziale del personale per le Forze Aeree Sovietiche. L'acronimo Osoaviachim (Obtschestwo sodejstvija oborone aviazionnonnui chemitschestkomu stroitjestvu) sta per \"Societ\u00e0 per la promozione della difesa, dell'aviazione e della chimica\".\nQuesta organizzazione venne creata il 23 gennaio 1927 dall'unione tra la \"Societ\u00e0 scientifico militare\" e la Aviachim, quest'ultima nata due anni prima dalla fusione della \"Societ\u00e0 degli amici della Flotta Aerea\" con la \"Societ\u00e0 degli amici dell'industria chimica e della chimica per la difesa\".\nDel comitato esecutivo facevano partente personalit\u00e0 del mondo militare sovietico, come S. M. Budjonny e K. E. Woroschilow.\nNel 1931 fu ordinato all'Osoaviachim di organizzare l'addestramento di 150.000 nuovi piloti con la cooperazione del Komsomol (\"Unione comunista della giovent\u00f9\").\nNello stesso anno, nel contesto dell'organizzazione, and\u00f2 a formarsi la GIRD (\"Gruppo di studio della propulsione a reazione\") che aveva come scopo l'esplorazione dell'atmosfera con i razzi. Tra le altre attivit\u00e0 vi era lo sviluppo di una base per dirigibili e un centro di costruzione di aeroplani a Mosca. Sotto la direzione di Vladimir Konstantinowitsch Gribowski negli anni trenta furono sviluppati 17 tipi di aliante (tra cui l'aliante da trasporto G-11) e 14 tipi di velivoli a motore (tra cui l'addestratore G-20).\nCon la Seconda guerra mondiale nell'ambito della Grande guerra Patriottica furono reclutati nell'ambito della Osoaviachim circa 400.000 tra piloti, avieri, navigatori e meccanici. Verso la fine della guerra all'organizzazione furono deputati compiti di sminamento e rimozione di residuati bellici in generale.\nNel 1958 l'organizzazione venne sciolta. Successivamente, nel 1951 il suo posto fu preso dalla DOSAAF, un'organizzazione analoga alla Gesellschaft f\u00fcr Sport und Technik (GST, \"Societ\u00e0 per lo sport e la tecnologia\") della Repubblica Democratica Tedesca (DDR)."}
{"id": "508966", "revid": "1305772", "url": "https://it.wikipedia.org/wiki?curid=508966", "title": "Shades of Deep Purple", "text": "Shades of Deep Purple \u00e8 il primo album long playing del gruppo musicale inglese Deep Purple, pubblicato nel luglio del 1968 dalla Tetragrammaton negli USA e nel settembre 1968 dalla Parlophone nel Regno Unito.\nIl disco.\nGenesi.\nIl gruppo inizialmente chiamato \"Roundabout\", venne fondato da Chris Curtis, gi\u00e0 membro dei The Searchers, che reclut\u00f2 Jon Lord e Ritchie Blackmore prima di abbandonare il progetto che continu\u00f2 gestito da Lord e Blackmore; la formazione originaria del gruppo (nota come Mark I), venne completata con l'arrivo del cantante Rod Evans insieme al bassista Nick Simper e al batterista Ian Paice nel marzo 1968.\nLe prove iniziarono con due brani strumentali scritti da Blackmore e Lord all'inizio dell'anno: \"And the Address\" e \"Mandrake Root\"; quest'ultimo era anche il nome di un gruppo che Blackmore aveva provato a formare in Germania prima di essere contattato dal manager dei Roundabout. Poi il gruppo si mise a lavorare sull'arrangiamento di \"Help!\" dei Beatles che Chris Curtis avrebbe voluto inserire in un eventuale album. Evans scrisse poi un testo \"Mandrake Root\"\".\" Dopo aver provato e arrangiato i primi tre pezzi, il gruppo si concentr\u00f2 su \"I'm So Glad\"\", scritta da Skip James. Il pezzo successivo fu una versione di \"Hey Joe\", canzone originariamente attribuita a Billy Roberts ed erroneamente accreditata al gruppo nell'edizione originale dell'album; l'ispirazione principale per il nuovo arrangiamento era la versione del 1966 di Jimi Hendrix, ma la lunghezza del brano venne dilatata con l'inclusione di parti strumentali di influenza classica. Il gruppo poi scelse un brano pop rock intitolato \"Hush e scritto da\" Joe South per Billy Joe Royal l'anno prima e che Blackmore aveva scoperto in Germania.\nRegistrazione.\nDopo circa due mesi di prove, l'album venne registrato in tre giorni dall'11 al 13 maggio 1968 presso i Pye Studios di Londra e comprendeva quattro brani originali e quattro cover accuratamente riarrangiate in modo da includere intermezzi classici e sonorit\u00e0 psichedeliche. Stilisticamente l'album tende al rock psichedelico e a quello progressivo, due generi in auge alla fine del decennio. Fra le cover si nota la rivisitazione di \"Hey Joe\", una versione lenta di Help! dei Beatles e soprattutto \"Hush\" che negli Stati Uniti come singolo \"Hush\" raggiunse la quarta posizione in classifica.\nAccoglienza.\nInizialmente l'album non ebbe un buon riscontro nel Regno Unito ma negli Stati Uniti raggiunse la posizione n\u00ba 24 nella classifica Billboard's Pop Album charts negli USA anche lanciato dal successo del singolo \"Hush\" che raggiunse la quarta posizione nella classifica The Hot 100\")\". Le buone vendite dell'album e i frequenti passaggi nelle radio del singolo Hush contribu\u00ec in gran parte all'attenzione tributata al gruppo nei suoi primi concerti negli USA e durante il decennio successivo. Recensioni successive sono generalmente positive e reputano l'album un importante lavoro all'interno della discografia dei Deep Purple.\nTracce.\nElenco delle tracce della versione originale del long playing a 33 giri;\"Hey Joe\" venne accreditata agli stessi Deep Purple ma nelle successive pubblicazioni su CD l'errore venne corretto indicando Billy Roberts, vero autore del brano.\nClassifica.\nAlbum\nSingoli"}
{"id": "508977", "revid": "124651368", "url": "https://it.wikipedia.org/wiki?curid=508977", "title": "Fireball (album Deep Purple)", "text": "Fireball \u00e8 il quinto album della band britannica Deep Purple. Uscito nel 1971, \u00e8 il secondo a presentare la formazione classica del gruppo.\nIl disco.\nL'edizione originale in vinile venne pubblicata con la copertina apribile tipica del periodo e con una busta per il contenimento del disco e un inserto con i testi delle canzoni.\nNuove edizioni.\nNel 1996, anno del 25\u00ba anniversario, l'album \u00e8 stato rimasterizzato con l'aggiunta di alcune bonus track tra cui \"Strange Kind of Woman\" (registrata nel 1971, poi scartata dall'album \"Fireball\") e \"I'm Alone\" (B-side di \"Strange Kind of Woman\").\nNel settembre 2010 \u00e8 stato pubblicato un CD in edizione limitata in oro 24 carati dalla Audio Fidelity. Il disco venne masterizzato dai nastri originali dall'ingegnere del suono Steve Hoffman. La scaletta delle canzoni \u00e8 quella della edizione originale pubblicata negli U.S.A., comprensiva quindi di \"Strange Kind of Woman\" ma senza \"Demon's Eye\".\nIn una nuova versione rimasterizzata sono contenute alcune tracce inedite, come ad esempio \"The Noise Abatement Society Tapes\", costituita da \"Midnight in Moscow\", \"Robin Hood\" e \"William Tell's Overture,\" ovvero brani di musica classica eseguiti in chiave rock; ci\u00f2 sottolinea l'interesse da parte del gruppo, e soprattutto di Blackmore e di Lord, a influenzare il proprio stile con altri generi musicali . In \"William Tell's Overture\" si nota una grande velocit\u00e0 di esecuzione dei musicisti e del tastierista in particolare.\nAccoglienza.\nL'album raggiunse la prima posizione della Official Albums Chart nel Regno Unito, in Germania e Danimarca, la seconda in Austria, Norvegia e Finlandia, la terza nei Paesi Bassi, Italia e Francia e la quarta in Australia.\nCopertina.\nLa copertina ritrae i volti dei cinque membri della formazione Mark II avvolti in una palla di fuoco (il titolo dell'album, \"Fireball\", in inglese significa appunto \"palla di fuoco\").\nTracce.\nTutte le canzoni sono scritte dai Deep Purple.\nVersione originale in vinile\nLato A\nLato B\nTracce bonus nell'edizione per il 25\u00ba anniversario dell'album"}
{"id": "508980", "revid": "1543377", "url": "https://it.wikipedia.org/wiki?curid=508980", "title": "Kenze Neke", "text": "I Kenze Neke sono stati un gruppo Etno Rock sardo, formatosi a Siniscola (NU) nel 1989 e testimone dell'identit\u00e0 sarda. Il nome \"Kenze Neke\" nel dialetto baroniese della lingua sarda significa \"senza colpa\", in memoria di Michele Schirru, l'anarchico sardo fucilato nel 1931 perch\u00e9 scoperto mentre progettava di uccidere Mussolini e il cui plotone d'esecuzione, su preciso volere dello stesso Mussolini, fu composto esclusivamente da fascisti sardi.\nStoria del gruppo.\nNascita del gruppo.\nFondatori del gruppo sono Renzo Saporito (voce e chitarra) e Sandro Usai (batteria), a cui si aggiunge nel 1990 Toni Carta (basso e voce).\nA distanza di un anno pubblicano il loro primo demo tape, \"Chin Sas Armas o Chin Sas Rosas\" con Luciano Sezzi al sax come ospite, che contiene 8 tracce fra cui l'omonima \"Kenze Neke\" e \"Americanos, a balla chi bos bokene\" canzone di protesta contro le basi NATO in Sardegna.\nNel 1991 Sandro Usai parte per il servizio militare (fino al 1992), al suo posto subentra Guido Forlano (batteria), segu\u00ecto da Massi Circelli (chitarra solista), poi Massimo Loriga (sax e armonica a bocca) e infine Stefano Ferrando (batteria e voce, al posto di Guido). Il suono del gruppo si sviluppa dando vita ad un originale mix di rock, punk, reggae, metal, ska e musica sarda, ricorrendo anche a strumenti tradizionali quali le launeddas, l'organetto, la trunfa e ospitando spesso sia in studio che dal vivo i Tenores, oltre a cantare tutte le canzoni \"in Limba\" (in sardo).\n1992-2000: la produzione discografica.\nNel 1992 incidono il loro primo disco \"Naralu! De Uve Sese\" (Dillo di dove sei), autoprodotto in collaborazione con la Gridalo Forte di Roma. Si ritrovano nell'album diversi brani del primo demo tape, riarrangiati e risuonati dal nuovo gruppo, fra cui \"Che a sos Bascos e che a sos Irlandesos\", \"Amerikanos a balla chi bos bochene\", \"Kenze Neke\", e \"Zente\".\nChiaro e imprescindibile il loro legame con la propria terra, la Sardegna, e l'impegno politico-sociale come le denunce contro la presenza massiccia di basi militari sull'isola o il disagio dei giovani nell'affrontare problemi quali la disoccupazione, l'alcolismo (\"Prusu a fundu\"), la droga (\"Non ti Kerjo\"), il servizio di leva militare (\"Tempus Pertu\"). Nel 1993 Toni Carta lascia il gruppo, sostituito da Claudio Roccia (basso), che parteciper\u00e0 alla realizzazione del secondo album del gruppo, il doppio album \"Boghes De Pedra\" (Voci di pietra) in cui si vede un'ulteriore maturazione del gruppo che ricerca nelle sonorit\u00e0 e nella composizione una pi\u00f9 alta esperienza, con le launeddas, l'organetto, la trunfa, le percussioni e dal vivo i Tenores e il gruppo di ballo sardo, che arricchiscono gli spettacoli in Sardegna, in Italia, in Svizzera, in Germania, in Belgio, nei Paesi Bassi, in Spagna e nei Paesi Baschi. Fra i brani \"storici\" presenti nell'album ritroviamo \"Su Balente\", \"A Nanni Sulis\", \"Su patriotu sardu a sos feudatarios\" con i versi del poeta F.I. Mannu. Partecipano al disco e dal vivo fino al 1995 Andrea Pinna (launeddas, flauto traverso, sax baritono) Gianni Cherchi (organetto diatonico), Luciano Sezzi (sax tenore).\nNel 1995 lascia il gruppo anche Massimo Loriga (launeddas, armonica, sax contralto e voce) seguito nel 1996 da Massi Circelli (chitarra solista), sostituiti da Gavino Murgia (launeddas e sax) e Antonello Cossu (chitarra solista), mentre Stefano Ferrando passa alla voce.\nNel 1998 arriva il terzo album \"Liberos, Rispettatos, Uguales\" (Liberi, rispettati, uguali), con le bellissime \"Entula\",\"Liberos\", Gridu de vittoria\", con la partecipazione in studio di Giampaolo Conchedda, che registr\u00f2 la batteria il 12 novembre 1997.\nNel 2000, a sostituire Carlo Sezzi nei concerti dal vivo, alla batteria arriva Massimo Balvis e nello stesso anno esce il loro quarto album, l'omonimo \"Kenze Neke\" una raccolta dei brani che hanno fatto pi\u00f9 successo; Tanti gli ospiti del disco, iniziando da Lalli (ex-Franti,voce in \"Barboni\" e \"Zente\"), Sigaro e Picchio (Banda Bassotti,voce in \"Kenze Neke\"), Francesco Di Giacomo (del Banco del Mutuo Soccorso voce in \"Gridu de Vittoria\") e Maxx Furian (Batteria in tutti i Brani, tranne che in \"Gridu de Vittoria\" dove il batterista \u00e8 Giampaolo Conchedda).\nLa discografia dei Kenze Neke contiene anche un mini-cd Gherramus tott'impare,uscito nel 1996,in collaborazione con gli Askra, altra rock band siniscolese.\n2006-2008: di nuovo insieme con Artziati Entu.\nIl 19 agosto 2006 i Kenze Neke, che mancavano dalle scene da 5 anni, si sono riuniti a Solarussa (OR) per un concerto memorabile: tutti i musicisti che negli anni hanno fatto parte del gruppo dal 1989 ad oggi si sono ritrovati sul palco, con il Tenore \"Luisu Ozzanu\" di Siniscola e i \"Mamutzones\" di Samugheo (maschere tradizionali) a completare uno spettacolo durato pi\u00f9 di 3 ore, per la gioia degli oltre 15.000 fans presenti e arrivati da tutta l'isola, facendo assumere al concerto le proporzioni dell'evento. (\"Evento Rock dell'Estate Sarda 2006\", \u00e8 infatti rimbalzato nei giorni seguenti su tutti i media sardi). \"Artziati entu\" il titolo della serata e del doppio cd e dvd live che hanno immortalato quella notte. Il primo volume, composto da 1\u00a0cd + dvd \u00e8 uscito nel novembre 2006, mentre il secondo volume \u00e8 uscito a maggio 2007 Dopo il concerto a Solarussa, i Kenze Neke hanno innanzitutto riabilitato il loro sito web e nel 2007 hanno suonato a Berlino per il \"Movimento contro il G8\".\n2007-2012: il progetto KNA.\nI Kenze Neke hanno interrotto momentaneamente la loro attivit\u00e0 nel 2007; nel 2006 nacque il progetto KNA (cio\u00e8 Kenze Neke-Askra) un progetto che progressivamente divent\u00f2 un gruppo vero e proprio, formato da alcuni componenti dei Kenze Neke (Enzo Saporito alla voce e chitarra, Claudio Roccia al Basso e Antonello Camboni alla chitarra solista) e degli Askra (Marco Cau alla voce e alla chitarra, Homar Farjna alla voce percussioni e Alessandro Chighini alla chitarra) con Walter Patimo alla batteria che verso la fine del 2008 cede il posto a Sergio Avellino. Il sound della band era molto diverso dai 2 gruppi d'origine: infatti i KNA suonavano in acustico, ma i temi dei loro testi erano sempre gli stessi: emigrazione e malessere sociale, per questo sono considerati una \"trasformazione\" dei Kenze Neke. I KNA hanno pubblicato 2\u00a0cd: Ruju, concerto in acustico del 2007, e Rispetu e Amore, uscito il 25 maggio 2008.\nDalle ceneri dei Kenze Neke nasce nel 2010 il progetto Tzoku, formato per 4/5 da componenti dei Kenze Neke tra i quali Saporito e Roccia.\nNel 2011 esce come supplemento de L'Unione sarda la raccolta \"Andhonzu\" che raccoglie brani dei Kenze Neke, dei KNA e degli Tzoku. Il progetto KNA si conclude nella primavera del 2012 a causa dell'uscita dal gruppo di Alessandro Chighini, Homar Farjna e Luciano Sezzi. Nel 2013 nascono i Soberan\u00eca Populare, composti da molti dei membri dei KNA."}
{"id": "508985", "revid": "125273984", "url": "https://it.wikipedia.org/wiki?curid=508985", "title": "Geoffrey Chaucer", "text": "Viene spesso riconosciuto come il padre della letteratura inglese.\nBench\u00e9 abbia scritto diverse opere importanti, viene di solito ricordato in particolare per il suo capolavoro, pervenutoci incompleto, de \"I racconti di Canterbury\". Alcuni studiosi sostengono inoltre che Chaucer sia stato il primo autore ad aver dimostrato la legittimit\u00e0 letteraria in volgare della lingua inglese. In un'epoca nella quale in Inghilterra la poesia veniva scritta prevalentemente in latino, francese e anglo-normanno, Chaucer fece uso della lingua volgare (\"middle English\", evoluzione dell\"old English\" parlato dagli Anglosassoni) elevando la lingua inglese del suo tempo a lingua letteraria.\nVita.\nLe informazioni biografiche su Geoffrey Chaucer sono molto scarse. Sappiamo che egli nacque nel 1343 a Londra da un mercante di vini, e visse al servizio di tre re (Edoardo III, Riccardo II ed Enrico IV).\n\u00c8 noto inoltre che tra il 1368 e il 1378 egli venne in Italia, dove conobbe i testi di Petrarca, Dante e Boccaccio; quest'ultimo, con il suo \"Decameron\", avrebbe poi dato a Chaucer un'ispirazione fondamentale per la scrittura dei \"Racconti di Canterbury\".\nLe origini e la Guerra dei cent'anni (1343-1360).\nIl padre e il nonno erano entrambi dei viticoltori e, prima di questa attivit\u00e0, la famiglia aveva gestito dei commerci ad Ipswich per diverse generazioni. Il suo nome ha origini francesi (\"chausseur\") e significa \"calzolaio\".\nNel 1324 John Chaucer, padre di Geoffrey, fu rapito da una zia nella speranza che questi, allora dodicenne, ne sposasse la figlia, in modo da mantenere il possesso sulle attivit\u00e0 commerciali ad Ipswich. La zia venne imprigionata e le \u00a3250 di sanzione amministrativa, pagate per il reato, suggeriscono che la famiglia fosse benestante, se non addirittura di alto rango. John spos\u00f2 infine Agnes Copton, che nel 1349 eredit\u00f2 le propriet\u00e0 dello zio, inclusi ventiquattro negozi a Londra.\nBench\u00e9 non ci sia pervenuto alcun documento certo sulla sua adolescenza e sulla sua educazione, si pu\u00f2 supporre che Geoffrey Chaucer avesse una profonda conoscenza del latino e del francese, come dimostrano le sue traduzioni; si noti anche che lo studio di queste lingue era consueto nell'educazione dei giovani alto-borghesi.\nLa prima volta che si ha menzione del nome di Chaucer \u00e8 nel 1357, in un documento di contabilit\u00e0 domestica presso l'abitazione di Elisabetta de Burgh, contessa di Ulster, quando il padre riusc\u00ec a farlo diventare paggio della nobildonna. Lavor\u00f2 anche a corte come diplomatico ed impiegato statale: in particolare ebbe da parte del re l'incarico di raccogliere e inventariare i rifiuti metallici.\nNel 1359, nei primi anni della Guerra dei cent'anni, Edoardo III d'Inghilterra invase la Francia e Chaucer viaggi\u00f2 con Lionello di Anversa, marito di Elisabetta, insieme all'esercito inglese. Un anno pi\u00f9 tardi, nel 1360, fu catturato durante l'assedio di Reims e trattenuto come prigioniero di guerra. Edoardo III pag\u00f2 \u00a316 di contributo al riscatto e Chaucer venne rilasciato.\nIl matrimonio e la corte di Edoardo III (1360-1378).\nDopo la cattura, i documenti riguardo alla vita di Chaucer sono incerti: sembra infatti che il giovane abbia viaggiato in Francia, Spagna e Fiandre, presumibilmente come messaggero e forse anche come pellegrino. .\nIntorno al 1366, Chaucer spos\u00f2 Philippa Roet, damigella della regina di Edoardo III, Filippa di Hainault, e sorella di Katherine Swynford, futura moglie di Giovanni di Gand, Duca di Lancaster. Non \u00e8 ancora stato stabilito con precisione il numero dei figli avuti da Chaucer e Philippa Roet, ma le opinioni pi\u00f9 diffuse e accreditate sostengono la nascita di tre o quattro figli. Uno di essi, Thomas Chaucer, avrebbe avuto un'illustre carriera: ufficiale di quattro re, inviato in Francia e infine Oratore della Camera dei Comuni. Altri figli furono probabilmente Elisabetta Chaucy (che prese poi i voti), Agnes Chaucer (addetta all'incoronazione di Enrico IV) e Lewis Chaucer.\nVi sono poi documenti che attestano la sua presenza nella corte reale di Edoardo III come valletto, yeoman o Esquire il 20 giugno 1367. Viaggi\u00f2 all'estero diverse volte, almeno come valletto, e prese parte, a Milano, presso la corte viscontea, al matrimonio tra Lionello di Anversa e Violante Visconti, figlia di Galeazzo II. Alla cerimonia erano presenti due altri grandi letterari dell'epoca, Jean Froissart e l'italiano Francesco Petrarca. Si ritiene inoltre che intorno a questo periodo Chaucer abbia scritto \"Il libro della duchessa\", in onore di Bianca di Lancaster, l'ultima moglie di Giovanni di Gand morta nel 1369.\nChaucer intraprese altri numerosi viaggi, tra cui una spedizione militare in Piccardia, una visita a Genova per questioni commerciali, a Firenze per chiedere un prestito alla banca dei Bardi (di cui erano soci Boccaccio e suo padre, Boccaccino di Chellino) in favore del re, e probabilmente a Padova nel 1373. Fu proprio in questo viaggio italiano che Chaucer entr\u00f2 in contatto con la cultura italiana medioevale, le sue strutture e le sue tematiche, che si ritrovano facilmente nelle sue opere. Nel periodo compreso tra il 1372 e il 1376 inoltre \u00e8 databile la traduzione parziale in \"Middle English\" del \"Roman de la Rose\".\nSi ipotizza un altro viaggio, intrapreso nel 1377, ma avvolto nel mistero: solo ultimi documenti suggeriscono che si tratti di una missione, insieme a Jean Froissart, per combinare un possibile matrimonio tra il futuro Riccardo II e una principessa francese, cos\u00ec da porre termine alla sanguinosa Guerra dei cent'anni. Se questo era davvero lo scopo del viaggio, non ebbe successo, in quanto non si celebr\u00f2 alcun matrimonio. Nel 1378, Riccardo II lo invi\u00f2 presso la corte viscontea e in seguito presso Sir John Hawkwood, soldato e mercenario d'Inghilterra: il Cavaliere chauceriano dei \"Canterbury Tales\" ricorda infatti per molti tratti questo personaggio.\nUna possibile indicazione che la sua opera di scrittore fosse apprezzata gi\u00e0 all'epoca viene da Edoardo III che accredit\u00f2 a Chaucer un gallone di vino al giorno, vita natural durante, come ricompensa di certi servigi. Questo genere di pagamento era inusuale, ma venne dato il 23 aprile 1374, nel giorno della celebrazione di San Giorgio, in occasione della quale venivano premiate le opere artistiche: si ipotizza dunque trattarsi del premio al lavoro di Chaucer. Il poeta continu\u00f2 a ricevere questo compenso fino alla salita al trono di Riccardo II, il 18 aprile 1378, quando lo stipendio fu convertito in denaro.\nLa maturit\u00e0 e gli ultimi anni (1378-1400).\nIn seguito all'entrata in servizio presso la corte riccardiana, Chaucer venne nominato ispettore del dazio presso il porto di Londra, 1382.\nNel 1386 entr\u00f2 a far parte del Parlamento inglese nel ruolo di rappresentante della contea del Kent: in questo periodo, considerato della \"maturit\u00e0\", si presuppone vengano scritti i poemi allegorici de \"Il parlamento degli uccelli\" e del \"Troilo e Criseide\". Quest'ultima opera fu verosimilmente scritta tra il 1383 e il 1385, a differenza de \"La leggenda delle donne eccellenti\", datata 1386. Lo stesso anno Chaucer divenne Giudice di pace nella contea del Kent.\nNel 1387 mor\u00ec la moglie Filippa e per Chaucer inizi\u00f2 un periodo di crisi economica, data dai cattivi rapporti con i potenti: la crisi fu superata probabilmente con il ritorno di Giovanni di Gand nel 1390. \u00c8 in questo periodo di crisi che alcuni studiosi pongono l'inizio del suo capolavoro, \"I racconti di Canterbury\". Dei documenti attestano che nel settembre dello stesso anno il poeta fu derubato, e forse ferito, durante un suo pattugliamento e che poco dopo, il 17 giugno 1391, smise di ricoprire questa carica. Quasi immediatamente dopo, il 22 giugno 1391, in seguito al ritorno di Giovanni, venne nominato sovraintendente alle acque del Tamigi presso la parte meridionale del porto di Londra, svolgendo anche l'incarico di controllore delle gabelle sulle lane e sui pellami e vice-intendente forestale di North Petherton Park, Somersetshire. Nello stesso periodo tra il 1389 e il 1391, svolse anche l'incarico di sovraintendente alle costruzioni reali nella regione\nGli ultimi scritti sono traduzioni e trattati, il \"Boezio\" e il \"Trattato sull'astrolabio\" (scritto per il figlio Lewis), datati 1392. Il nuovo re Enrico IV rinnov\u00f2 il contratto con Chaucer, fatto in precedenza da re Riccardo, ma ne la \"Lamentela di Chaucer per il suo Borsello\" il poeta accenna al mancato rispetto del pagamento da parte del nuovo sovrano: l'ultima testimonianza scritta del poeta \u00e8 del 5 giugno 1400, quando compare una somma di denaro che gli fu data.\nSi presuppone anche che abbia avuto luogo in quest'anno l'ultima revisione dei \"Canterbury Tales\", prima della morte che lo colse il 25 ottobre 1400.\nGeoffrey Chaucer fu sepolto nell'abbazia di Westminster, in un'ala che prender\u00e0 in seguito il nome di \"Angolo dei poeti\".\nOpere.\nGeoffrey Chaucer rappresenta il fondatore della letteratura inglese moderna. L'antico inglese del primo Medioevo aveva dato vita a tanti testi letterari, ma questa tradizione fu interrotta bruscamente dopo l'invasione dei Normanni nel 1066. In seguito, fu il francese (o meglio l'anglo-normanno) la lingua delle classi colte ed elevate. Soltanto nel XIV secolo l'inglese riconquist\u00f2 prestigio, e Chaucer fu uno dei primi ad impiegare la propria madrelingua come lingua letteraria.\nLe sue opere sono fortemente marcate dai modelli antichi, francesi e italiani, e contengono tuttavia anche innovazioni metriche, stilistiche e di contenuto, divenute poi le fondamenta dell'autonomia della prima letteratura inglese. Solitamente si distinguono tre fasi produttive, ognuna delle quali rispecchia i suoi influssi letterari e infine l'emancipazione dai suoi modelli letterari: le prime opere di Chaucer sono conosciute quindi come le \"francesi\", quelle dopo il 1370 come quelle appartenenti alla fase \"italiana\"; \"The Canterbury Tales\" furono scritti in maggior parte dopo il 1390, durante la sua fase \"inglese\".\nIl periodo francese (fino al 1372).\nLa prima opera letteraria di Chaucer \u00e8 ritenuta \"Il Romanzo della Rosa\", una traduzione del \"Roman de la Rose\", con i suoi 22.000 versi l'opera poetica francese pi\u00f9 lunga e pi\u00f9 influente del tardo Medioevo. Tale opera \u00e8 rimasta conservata solo in parte e non \u00e8 chiaro se Chaucer sia mai riuscito a terminarne la traduzione. La scrittura stampata (apparsa per la prima volta nel 1532) di alcune edizioni viene suddivisa in tre frammenti, che linguisticamente si differenziano profondamente l'uno dall'altro; la paternit\u00e0 di Chaucer \u00e8 certa soltanto riguardo al frammento A (righe 1-1705), mentre riguardo al frammento C essa \u00e8 discussa e riguardo al frammento B \u00e8 confutata. \"Il Romanzo della Rosa\" \u00e8 metricamente e linguisticamente ancora piuttosto ineguale, bench\u00e9 Chaucer ne trasse molti motivi (soprattutto, per esempio, quello del sogno come elemento di cornice) che pi\u00f9 tardi avrebbero impresso le sue poesie.\nAnche \"ABC\" \u00e8 una traduzione dal francese. La poesia, di Guillaume de Deguileville, \u00e8 una lode alla Santa Vergine; il titolo corrisponde alle lettere iniziali delle strofe.\n\"Il libro della duchessa\" \u00e8 la prima poesia propria di Chaucer. Si tratta di un encomio a Bianca, la prima moglie di Giovanni di Gaunt, morta nel 1368; presumibilmente la poesia ebbe origine in occasione di una commemorazione che il principe faceva preparare ogni anno. Questa poesia onirica di modello francese racconta la storia di una donna che, per amore, dovette soffrire.\nLe tematiche cortesi sono popolari nella prima parte della vita letteraria di Chaucer, in quanto egli viaggiava molto a nome della famiglia reale inglese, con la quale aveva ottimi rapporti.\nIl periodo italiano (1372-1380).\n\"La casa della fama\" \u00e8 datata intorno al 1380 ed \u00e8 anch'essa una poesia onirica, il cui contenuto per\u00f2 si distingue nettamente dalla poesia precedente di Chaucer. Esso sembra perdersi in meandri senza punto d'arrivo, trattando nei suoi numerosi \"excursus\" diversi temi, tra cui quelli del senso e dello scopo dell'arte, della verit\u00e0 e delle menzogne della storiografia, fino ad arrivare ad argomentazioni di carattere scientifico sulla natura del suono e dell'aria. Il poeta Geoffrey si ritrova nel suo sogno in un tempio vitreo dedicato a Venere, dove sta leggendo la storia della conquista di Troia incisa su una tavola d'ottone. Un'aquila alquanto loquace lo trasporta da quel luogo nella casa della dea Fama, dove apprende come costei distribuisca la celebrit\u00e0 tra i postulanti in modo del tutto arbitrario; per ultimo entra nella \"casa delle voci\", costruita con rami d'albero, dove un \u00abuomo di alta considerazione\u00bb (non ben descritto) viene messo alle strette da figure strane. A questo punto s'interrompe la poesia. Alcune immagini, come l'aquila, sono tratte dalla \"Divina Commedia\"; inoltre tale poesia \u00e8 contornata pienamente con rimandi pi\u00f9 o meno parodistici e frecciate ad autori antichi, in particolar modo all\"Eneide\" virgiliana, alle \"Metamorfosi\" di Ovidio e a Boezio, cosicch\u00e9 la poesia \u00e8 stata letta dai critici come un trattato di teoria letteraria.\nCol titolo \"Boece\", Chaucer tradusse in inglese, intorno al 1380, il \"De consolatione philosophiae\" di Severino Boezio, dal quale ha appreso l'arte della concretezza espositiva. Di tale testo \u00e8 conservato un manoscritto del primo Cinquecento.\n\"Anelida e Arcite\" racconta invece l'infelice amore della regina armena Anelida per il nobile tebano Arcite: la parte centrale di questa poesia incompiuta \u00e8 costituita dal lamento di Anelida; il monologo drammatico rappresenta la situazione della regina in modo molto eloquente ed \u00e8 strutturato simmetricamente, con introduzione, strofa, contro-strofa ed epodo. Alcune parti dell\"Anelida and Arcyte\", come il mito dei Sette contro Tebe, sono riprese dalla \"Thebais\" di Stazio. Il lamento d'amore \u00e8 piuttosto di genere francese, mentre il racconto mostra notevolmente l'influsso della \"Teseide\" di Boccaccio. La storia in s\u00e9 \u00e8 comunque opera di Chaucer.\n\"Il parlamento degli uccelli\" \u00e8 un altro poema onirico. Le cento strofe, tenute in rima reale, sono una delle prime prove del giorno di san Valentino come festivit\u00e0 dell'amore. Come ne \"La casa della fama\", il narratore \u00e8 un poeta che tenta inutilmente di studiare l'amore da vecchi libri. Egli s'addormenta piegato sul \"Somnium Scipionis\" (il sogno di Scipio descritto da Cicerone nella parte finale del \"De re publica\") e nel sogno viene condotto da Scipio in persona nel giardino dell'amore, dove gli uccelli si sono riuniti in occasione della stagione degli accoppiamenti sotto la presidenza della dea Natura. La lunga esitazione di una nobildonna, che non riesce a decidere fra tre corteggiatori, viene interrotta dalla dea, la quale d\u00e0 cos\u00ec inizio alle trattative per la scelta del partner. In queste le colombe si battono per la fedelt\u00e0 eterna, mentre il cuculo al contrario elogia la promiscuit\u00e0. La gaia allegoria di Chaucer viene spesso interpretata come poesia d'occasione dello sposalizio tra Riccardo II d'Inghilterra e Anna di Boemia.\nNel \"Troilo e Criseide\" l'amore non viene trasfigurato in modo allegorico, bens\u00ec illustrato in modo assolutamente moderno nella sua complessit\u00e0 psicologica. Questo poema epico in versi, anch'esso tenuto in rima reale, racconta dell'amore del principe troiano Troilo per Criseide. Lo zio di lei, Pandero, aiuta Troilo a conquistarne l'amore, ma alla fine questa s'innamora del guerriero greco Diomede. Chaucer conclude il poema con un consiglio ai giovani innamorati di dedicarsi all'amore celeste verso Dio invece che a quello sulla Terra: questa affermazione \u00e8 chiaramente impregnata, come d'altronde il resto del poema, della filosofia di Boezio; il modello diretto di Chaucer era per\u00f2 \"Il Filostrato\" (1340) di Boccaccio.\nNe \"La leggenda delle donne eccellenti\" Chaucer commemora le donne abbandonate della storia e della mitologia e il \"santo\" Cupido. Questa tematica \u00e8 ripresa dall\"Epistulae heroidum\" di Ovidio: in particolare vengono raccontate le storie di Cleopatra, Tisbe, Didone, Medea e di Ipsipile, Lucrezia, Filomela, Filide ed Ipermnestra. Il prologo rappresenta probabilmente la prima poesia epica della letteratura inglese ad essere composta ininterrottamente in distici ecoici. Chaucer impieg\u00f2 questo verso anche nella maggior parte delle sue \"Canterbury Tales\".\nIl periodo inglese: \"I racconti di Canterbury\".\n\"I racconti di Canterbury\" sono una raccolta di novelle, scritte in gran parte dopo il 1388, durante la fase inglese della produzione chauceriana. Tuttavia il suo modello letterario \u00e8 il \"Decameron\" del 1353, dalla quale Chaucer adott\u00f2 soprattutto il principio organizzativo della trama a cornici, mentre le singole vicende sono opera originale di Chaucer.\nIl celebre prologo fa da cornice all'avvenimento: il poeta \u00e8 intenzionato ad andare in pellegrinaggio alla tomba di san Tommaso Becket a Canterbury, e in una taverna alle porte di Londra incontra una schiera di ventinove pellegrini con le sue stesse intenzioni, a cui si aggrega. L'oste propone ad ogni pellegrino di raccontare due storie all'andata e due al ritorno del viaggio, anche col secondo fine di mantenere i clienti con la voglia di bere; la storia migliore sarebbe stata premiata e ci sarebbe stata una penalit\u00e0 per chi non avesse raccontato le sue due storie. Nel prologo, Chaucer ritrae ognuno dei pellegrini, in modo breve ma molto realistico e pieno di dettagli. Ne deriva cos\u00ec un'immagine della societ\u00e0 borghese del tempo, l'autore pu\u00f2 in tal modo rappresentare ogni ceto sociale, dal cavaliere alla suora fino al contadino; solo i nobili e i mendicanti non sono rappresentati: infatti i nobili non avrebbero mai viaggiato con la plebe e i mendicanti non avrebbero mai avuto il denaro per il pellegrinaggio.\nDei centoventi racconti inizialmente previsti, Chaucer riusc\u00ec a completarne solo ventidue, mentre altri due sono rimasti incompiuti. Alcuni rimandano nel contenuto ad altri racconti, ci\u00f2 nonostante la successione originaria dei racconti non pu\u00f2 essere ricostruita con certezza. Ma la vera forza d'attrazione dei \"Racconti di Canterbury\" \u00e8 la loro variet\u00e0: Chaucer dot\u00f2 ognuno dei suoi pellegrini di un linguaggio caratteristico e di una storia adeguata, di modo che una moltitudine di generi possono coesistere uno accanto all'altro e, allo stesso tempo, tramite la trama a cornici, formare un'unit\u00e0. Il poeta seppe accostare l'agiografia delle devote leggende di santi, la poesia cortese e storielle grossolane con eleganza e senza contraddizioni.\nIl poema \u00e8 scritto in pentametri alternando sillabe accentate a sillabe atone.\nOpere scientifiche.\nChaucer redasse presumibilmente per suo figlio una sorta di guida all'uso di un astrolabio (\"Trattato sull'astrolabio\"). Questo testo \u00e8 dunque una prova delle sue conoscenze anche tecniche e scientifiche.\nUn'altra opera tecnica, ad argomento astronomico, dal titolo \"Equatorie of the Planetis\", scoperta nel 1952 da Derek de Solla Price, segue la descrizione di alcuni oggetti contenuti nel \"Trattato\", al quale \u00e8 tra l'altro linguisticamente molto simile. \u00c8 comunque ancora incerto che si tratti davvero di un'opera di Chaucer.\nValore letterario e influenza linguistica.\nChaucer scrisse la maggior parte delle sue opere in un metro accentuativo, uno stile sviluppato circa nell'XI secolo come alternativo all'antico metro anglosassone allitterativo. L'innovazione di Chaucer risiede proprio nella metrica: egli inventa la cosiddetta rima reale, divenendo uno dei primi poeti inglesi ad utilizzare il pentametro giambico all'interno delle sue opere. La collocazione di questi cinque piedi giambici nel distico ecoico si trova per la prima volta ne \"La leggenda delle donne eccellenti\", ed \u00e8 utilizzato in seguito in numerose altre opere, divenendo un canone della poesia inglese. Importante \u00e8 inoltre la sua influenza nella satira inglese, con l'utilizzo delle comuni tecniche dell'umorismo e dell'accento dialettale: la sua prima comparsa si ha nel \"Racconto del Fattore\", come ad esempio la dissacrante trovata finale dell'inversione bocca-ano, tipica della tradizione carnevalesca del racconto popolare.\nLa metrica.\nLa poesia inglese antica si rif\u00e0 al metro accentuativo germanico, che si ritrova alcune volte nelle opere di Chaucer. Costui riprese la rima finale dalla tradizione letteraria delle lingue romanze, speriment\u00f2 diverse forme poetiche francesi ed italiane e le adatt\u00f2 alle caratteristiche grammaticali e ritmiche della lingua inglese. Inizi\u00f2 dapprima col verso in ballate francesi, perfezionato da Guillaume de Machaut: queste ballate sono composte da otto versi con lo schema rimato ABA BB CBC, e ogni tre strofe successive vengono riprese le stesse rime; Chaucer si attenne strettamente a questa regola in poemi pi\u00f9 corti come \"Truth\" o \"Gentilesse\". In italiano la strofa in ballate corrispondeva all'ottava rima impiegata da Boccaccio: mentre in francese i versi erano composti piuttosto da otto sillabe, in italiano le sillabe erano undici (endecasillabo). Chaucer si serv\u00ec soprattutto del pentametro giambico, introducendo cos\u00ec nella poesia inglese la forma metrica che pi\u00f9 sar\u00e0 usata in seguito.\nTramite l'eliminazione del settimo verso tipico dell'ottava rima, Chaucer cre\u00f2 una forma poetica, chiamata in seguito rima reale, che ebbe molti imitatori nella letteratura inglese. Si consideri, come esempio, la prima strofa de \"Il parlamento degli uccelli\":\nGli ultimi due versi formano un cosiddetto distico ecoico, ossia due pentametri giambici uniti in una coppia rimata. Questi costituiscono la base metrica del maggior numero dei \"Canterbury Tales\" e di gran parte della poesia epica inglese successiva a Chaucer.\nLa poetica.\nCi\u00f2 che caratterizza in maggior misura lo stile poetico di Chaucer \u00e8 il distacco dall'allegoria e dalle norme della letteratura cavalleresca del Medioevo: egli si configura infatti, con i suoi \"Canterbury Tales\", come il precursore della logica laico-borghese che andr\u00e0 sviluppandosi nel corso dei secoli. Questo non significa che Chaucer si sia distaccato del tutto dalla letteratura medievale contemporanea, ma che l'evoluzione dipartitasi da lui culminer\u00e0 con il romanzo \"realistico-borghese\": nelle sue opere infatti convergono tutti i motivi principali della letteratura medievale: il filone cortese-cavalleresco, il filone religioso e per ultimo il filone realistico-borghese.\nInoltre, per la vastit\u00e0 della sua commedia umana e l'acuta capacit\u00e0 di conoscere gli uomini e di descriverli nella sua opera pi\u00f9 importante, \"Canterbury Tales\", si pu\u00f2 gi\u00e0 riconoscere in lui il precursore del romanzo psicologico che sar\u00e0 lo splendore dell'Inghilterra del XVIII secolo.\nChaucer e il moderno inglese.\nLa poetica di Chaucer, insieme a quella di altri scrittori dell'epoca, \u00e8 considerata come un forte incentivo ed aiuto per uniformare il dialetto londinese medioevale, combinazione dei dialetti del Kent e del Midlands. L'influenza della corte, della cancelleria e della burocrazia \u2014 di cui fece parte Chaucer \u2014 rimane probabilmente fondamentale nello sviluppo dell'inglese standard, anche se l'inglese moderno \u00e8 in qualche modo distante dal linguaggio delle opere di Chaucer, soprattutto a causa del \"Great Vowel Shift\" (grande spostamento vocalico) i cui effetti si affermarono in tutto il Regno Unito dopo la morte del poeta. Questo cambiamento di pronuncia, infatti, non ancora del tutto compreso, \u00e8 alla base delle difficolt\u00e0 nella lettura dei testi di Chaucer.\nLa desinenza \"-e\" in questi versi, come nella maggior parte degli altri, \u00e8 ancora sconosciuta: sembra probabile che durante il periodo di Chaucer l'uso colloquiale dei vocaboli prevedesse la \"-e\" finale, ma nonostante ci\u00f2 l'uso risulta comunque irregolare. La versificazione del poeta suggerisce inoltre che la finale \"-e\" verrebbe alcune volte pronunciata, altre invece rimarrebbe silenziosa.\nA prescindere dall'irregolarit\u00e0 della pronuncia, molte parole del vocabolario chauceriano sono riconoscibili da un moderno madrelingua: l\"Oxford English Dictionary\" infatti definisce Chaucer come il primo autore ad aver utilizzato un gran numero di parole comuni inglesi all'interno dei propri scritti, e Milton lo definir\u00e0 in seguito, a buon diritto, padre della letteratura inglese proprio per il vasto dizionario chauceriano presente nella lingua moderna. Probabilmente questi vocaboli comuni erano gi\u00e0 presenti nella lingua parlata, ma Chaucer \u00e8 il primo autore di cui si siano conservati e trovati documenti scritti: \"acceptable, alkali, altercation, amble, angrily, annex, annoyance, approaching, arbitration, armless, army, arrogant, arsenic, arc, artillery\" o \"aspect\" sono solo alcuni dei vocaboli utilizzati da Chaucer e ritrovati nel moderno inglese.\nBench\u00e9 il linguaggio di Chaucer sia molto pi\u00f9 prossimo rispetto al testo del \"Beowulf\", l'inglese chauceriano differisce per alcuni versi dal moderno inglese, tanto che molte versioni delle sue opere sono pubblicate in prosa o con una vera e propria traduzione letterale. Di seguito \u00e8 riportato un esempio che mette a confronto il testo di Chaucer con una moderna parafrasi:\nL'eredit\u00e0 di Chaucer.\nGi\u00e0 quando Chaucer era ancora in vita le sue opere furono elogiate, nel suo paese e all'estero, ad esempio da John Gower, Thomas Usk ed Eustache Deschamps. Dopo la sua morte ebbe inizio la sua canonizzazione come massimo punto di riferimento della poesia inglese, soprattutto per merito del poeta di corte John Lydgate. Lo stile di Chaucer fu spesso imitato, al punto che opere di alcuni suoi imitatori furono ritenute sue originali fino al XX secolo. Le sue opere vennero copiate in manoscritti e in ogni copia si presentavano errori, cambiamenti o variazioni dialettali, cosicch\u00e9 alla fine circolavano diverse versioni, soprattutto dei \"Canterbury Tales\", ma la base di ogni edizione odierna \u00e8 il cosiddetto \"manoscritto Ellesmere\", apparso intorno al 1410. Il \"manoscritto Hengwrt\", custodito nella Biblioteca Nazionale di Aberystwyth, si suppone sia essere di data anteriore (intorno al 1400), e fu probabilmente steso dallo stesso copista del manoscritto Ellesmere, anche se presenta irregolarit\u00e0, dovute forse a censura: ad esempio \"Il racconto della donna di Bath\" qui risulta essere notevolmente sdrammatizzato. La passione per Chaucer perdur\u00f2 immutata per tutto il XV secolo, tanto che \"I racconti di Canterbury\" furono uno dei primi libri ad essere stampati in Inghilterra: la prima edizione usc\u00ec da William Caxton nel 1478. Anche due drammi di Shakespeare si rifanno direttamente a Chaucer: il \"Troilo e Cressida\" e la tragicommedia apocrifa \"Two Noble Kinsmen (Due nobili cugini)\" (quest'ultima s'ispira al \"Racconto del cavaliere\").\nNel XVI e XVII secolo la celebrit\u00e0 di Chaucer svan\u00ec, soprattutto perch\u00e9 il Medio inglese divenne per i lettori sempre pi\u00f9 incomprensibile a causa delle notevoli mutazioni consonantiche e di altri sviluppi linguistici. John Dryden elogi\u00f2 Chaucer come \u00abpadre della poesia inglese\u00bb e tradusse alcuni \"Tales\" in neo-inglese. Le opinioni su Chaucer dei Romantici differirono. Molti lo stimavano per la presunta primordialit\u00e0 della sua poesia, Lord Byron lo riteneva \u00abosceno e spregevole\u00bb. Nel XIX e XX secolo le sue opere divennero oggetto della scienza letteraria moderna. La \"Chaucer Society\" (dal 1978 \"New Chaucer Society\") pubblica annualmente dal 1868 un'antologia di saggi, che oggi porta il nome di \"Studies in the Age of Chaucer\". La poesia pi\u00f9 famosa dell'inglese moderno, \"The Waste Land\" (Thomas Stearns Eliot, 1922) comincia con un riferimento alle prime parole del prologo dei \"Racconti di Canterbury\":\nI \"Racconti di Canterbury\" sono stati adattati pi\u00f9 volte per il teatro, rappresentati anche come musical e filmati tra l'altro da Pier Paolo Pasolini (\"I racconti di Canterbury\", 1972).\nLa prima posizione canonica di Chaucer contribu\u00ec in modo determinante alla standardizzazione dapprima del linguaggio burocratico londinese e, in base a questo, della lingua inglese.\nLista delle opere.\nLa lista delle opere di Chaucer \u00e8 in ordine cronologico, anche se ancora oggi molti critici dibattono sull'esatta collocazione temporale di alcuni lavori. Le raccolte probabilmente sono state realizzate in un lungo arco di tempo."}
{"id": "508986", "revid": "287204", "url": "https://it.wikipedia.org/wiki?curid=508986", "title": "Kukai", "text": ""}
{"id": "508987", "revid": "1573940", "url": "https://it.wikipedia.org/wiki?curid=508987", "title": "Phodopus", "text": "Phodopus (\"Cricetiscus\" ) \u00e8 un genere di criceti della sottofamiglia Cricetinae.\nIl genere comprende tre specie:"}
{"id": "508999", "revid": "838137", "url": "https://it.wikipedia.org/wiki?curid=508999", "title": "Nefertari", "text": "Fu \"grande sposa reale\" di Ramesse II detto il Grande, faraone della XIX dinastia. \u00c8 una delle regine meglio conosciute della storia egizia, nonch\u00e9 una delle pi\u00f9 potenti, con un'influenza comparabile a quella di Ahmose Nefertari, Hatshepsut, Tiy, Nefertiti e Cleopatra VII, pur non avendo regnato in modo autonomo. \u00c8 anche nota l'istruzione eccezionale che le fu impartita: era in grado sia di leggere sia di scrivere, abilit\u00e0 piuttosto rara per l'epoca. Mise le sue conoscenze a servizio della diplomazia, mantenendo una corrispondenza con gli altri sovrani del suo tempo.\nLa sua raffinatissima tomba, classificata come QV66, \u00e8 tra le pi\u00f9 grandi e spettacolari della Valle delle Regine. Inoltre Ramesse costru\u00ec un tempio per lei nel complesso monumentale di Abu Simbel, il cosiddetto \"Tempio minore\".\nIl suo nome, in geroglifici, \u00e8 scritto:\n&lt;-t*G15-nfr-i-t:r:Z4-U7:t:n-&gt;\n\"nfrt iry mryt n mwt\" - (Neferetiry Meritenmut), che significa \"Bella Compagna, Amata da Mut\".\nTitoli.\nNefertari pot\u00e9 fregiarsi di numerosi titoli, fra cui: \"grande di lodi\", \"dolce d'amore\", \"signora di grazia\", \"grande sposa reale\", \"grande sposa del re-sua amata\", \"signora delle Due Terre\", \"signora di Tutte le Terre\", \"sposa del Forte toro\", \"sposa del dio\", \"padrona dell'Alto e Basso Egitto\". Inoltre Ramesse la chiam\u00f2 \"Colei per cui il Sole risplende\", \"il Sole sorgeva per lei\".\nFamiglia.\nLe origini di Nefertari sono sconosciute bench\u00e9 sia molto probabile che appartenesse, per nascita, all'aristocrazia. Presumibilmente fu una discendente del faraone Ay, come ci indica un pomello con iscritto il nome del faraone ritrovato nella tomba della regina. I numerosi decenni intercorsi tra il regno di Ay e quello di Ramesse portano a escludere decisamente che Nefertari potesse essere figlia dell'anziano faraone Ay (morto nel 1319 a.C.) ma, semmai, una nipote o bisnipote. Probabilmente nacque nella citt\u00e0 di Akhmim, come testimoniano diverse statue. Il fratello Amonmose ricopr\u00ec la carica di sindaco di Tebe.\nNefertari and\u00f2 in moglie a Ramesse e gli diede figli prima che lui ascendesse al trono (1279 a.C.). Gener\u00f2 almeno quattro principi e due principesse. Amonherkhepshef, il primogenito, fu principe ereditario e comandante delle truppe. Pareheruenemef serv\u00ec nell'esercito di suo padre. Il principe Meriatum divenne sommo sacerdote di Ra a Eliopoli. Il principe Meryre, quarto maschio, \u00e8 menzionato sulla facciata del \"Tempio minore\" di Abu Simbel. Anche le due principesse Meritamon e Henuttaui, ritenute figlie di Nefertari, compaiono sulla facciata del tempio.\nTre principesse, di nome Baketmut, Nefertari (II) e Nebettaui, sono altre possibili figlie di Nefertari, per via della loro presenza sulla facciata del Tempio di Abu Simbel, bench\u00e9 non esistano altre prove concrete.\nBiografia.\nNefertari fu la pi\u00f9 importante delle spose di Ramesse II e per pi\u00f9 di venti anni fu una delle figure preminenti della politica egizia. Dopo il 20\u00ba anno di regno del sovrano (circa 1260 a.C.) la sua influenza diminu\u00ec a tal punto che alcune sue immagini che la raffiguravano insieme al sovrano furono cancellate.\nDal matrimonio con Ramesse II nacquero due femmine e quattro maschi ma nessuno di questi sopravvisse al padre tanto da ereditarne il trono.\nNefertari mor\u00ec nel 25\u00ba anno di regno di Ramesse, all'et\u00e0 di circa 40 anni, probabilmente ad Abu Simbel e fu seppellita in QV66 nella Valle delle Regine. Il suo posto come \"grande sposa reale\" fu preso da Isinofret, madre di Merenptah.\nStatus sociale.\nNefertari fu, insieme alla regina Tiy, la sola grande sposa reale a essere deificata in vita. Ad Abu Simbel, a fianco del suo imponente tempio, Ramesse II fece erigere anche un piccolo tempio dedicato a Hathor e Nefertari.\nIl suo altissimo \"status\" \u00e8 confermato dalle pitture che la rappresentano della stessa grandezza del sovrano.\nNegli scavi di \u1e2aattu\u0161a, la capitale ittita, sono state rinvenute copie delle lettere, scritte in alfabeto cuneiforme, riportanti la corrispondenza tra Nefertari e la regina Puduheba, moglie del sovrano ittita Hattu\u0161ili III. Nelle lettere la regina egizia ha il ruolo di elemento di pacificazione tra i due regni.\nUn altro indice di rilevanza sociale \u00e8 rappresentato dagli appellativi con i quali venne denominata la regina: \"signora di grazia\", \"dolce d'amore\", \"colei per cui splende il sole\". Ancora pi\u00f9 importante \u00e8 il titolo di \"sovrana di tutte le terre\", esatto analogo femminile dell'appellativo \"sovrano di tutte le terre\" riservato al faraone, che non compare normalmente nella titolatura delle regine.\nI figli.\nIl grande numero di figli di Ramses II rende talvolta difficile associare con sicurezza questi con le relative madri quindi l'elenco seguente \u00e8 da ritenersi probabile ma incerto e non esaustivo.\nLa tomba QV66 nella Valle delle Regine.\nIl ciclo pittorico che decora la tomba ipogea QV66 di Nefertari, di ben 520 metri quadrati, \u00e8 uno dei pi\u00f9 completi e significativi del Nuovo Regno, oltre a uno dei massimi traguardi artistici del lungo regno di Ramesse II. L'intero programma iconografico si concentra sul viaggio della regina defunta nell'aldil\u00e0: Nefertari compare al cospetto di numerose divinit\u00e0 o \u00e8 da esse condotta per mano fino al culmine del ciclo pittorico, costituito dalla trasformazione della regina nella mummia di Osiride, sorretta dalle dee Iside e Neith. Essa fu scoperta dall'egittologo italiano Ernesto Schiaparelli, purtroppo deturpata dall'umidit\u00e0 e saccheggiata di quasi tutti gli arredi. Schiapparelli trov\u00f2 solo alcuni frammenti (ginocchia) di una mummia femminile, forse proprio quella di Nefertari, oltre a vari materiali provenienti dal processo di mummificazione. La tomba \u00e8 collocata nel versante settentrionale della Valle delle Regine e presenta una pianta molto articolata.\nAll'interno della tomba furono ritrovati resti del sarcofago in granito rosa e pochi pezzi del corredo funerario: 34 ushabti, un frammento di bracciale d'oro, amuleti, cofanetti di legno dipinti e un paio di semplici sandali in fibra intrecciata.\nRestauro.\nLa tomba venne chiusa negli anni cinquanta del XX secolo a causa dei gravi danni causati dalle infiltrazioni d'acqua e dai cristalli di sale del calcare poroso insinuatisi fra i blocchi di pietra e lo strato di intonaco, che distaccavano le pitture. Solo nel 1986, con l'intervento del Getty Conservation Institute e dell'Egyptian Antiquities Organisation, fu fatto un primo intervento di emergenza. Il restauro dur\u00f2 dal 1988 al 1992 e la tomba fu riaperta al pubblico nel 1995 con severe restrizioni. Nel 2003 si decise di mantenerla definitivamente chiusa al pubblico, a causa della fragilit\u00e0 dell'apparato decorativo. Attualmente \u00e8 riaperta al pubblico dei visitatori.\nI resti a Torino.\nNel 2016 un'\u00e9quipe di archeologi internazionali annuncia di aver individuato, con alto grado di probabilit\u00e0, alcuni resti mummificati delle gambe della regina presso il Museo Egizio di Torino."}
{"id": "509001", "revid": "22356", "url": "https://it.wikipedia.org/wiki?curid=509001", "title": "Palaeothentes", "text": "Il paleotente (\"Palaeothentes\") \u00e8 un mammifero marsupiale sudamericano vissuto nel Miocene.\nDescrizione.\nQuesto animale era grande quanto un ratto, e doveva essere piuttosto simile agli attuali cenolestidi come Caenolestes e Lestoros. Il cranio, lungo circa 7 centimetri, era molto pi\u00f9 grande e con un muso pi\u00f9 largo e corto di quello dei cenolestidi attuali. Altre caratteristiche differenti rispetto a quelle delle forme odierne erano le vacuit\u00e0 palatali pi\u00f9 piccole, la costrizione interorbitale proporzionalmente pi\u00f9 stretta e una volta cranica meno globulare e pi\u00f9 triangolare in vista dorsale. Al contrario, la dentatura mostra caratteristiche uniche come la riduzione del numero degli incisivi, un complesso tagliente costituito dal terzo premolare inferiore e il primo molare inferiore (anche se non con l'estremo sviluppo plagiaulacoide del primo molare come in Abderites), e i molari con gradiente dimensionale pi\u00f9 sviluppato da fronte a retro. \nClassificazione.\nIl paleotente appartiene alla superfamiglia dei cenolestoidi, arcaici mammiferi marsupiali sopravvissuti con poche specie fino ai giorni nostri. Tra le specie pi\u00f9 note del genere, da citare \"P. pascuali\", di dimensioni minime e peante non pi\u00f9 di 13 grammi, e \"P. lemoinei\". La dieta di questi animali poteva includere insetti e frutta. Probabilmente \"Palaeothentes\" era un ottimo arrampicatore."}
{"id": "509002", "revid": "92723", "url": "https://it.wikipedia.org/wiki?curid=509002", "title": "Josef Lada", "text": "\u00c8 conosciuto soprattutto per aver illustrato il romanzo di Jaroslav Ha\u0161ek \"Il buon soldato Sc'v\u00e8ik\".\nCon l'amico Ha\u0161ek negli anni venti, fu tra i fondatori del \"Partito per il progresso moderato nei limiti consentiti dalla legge\", che raggranell\u00f2 solo qualche decina di voti alle elezioni immediatamente successive alla sua fondazione, prima di cadere nell'oblio.\nNel 1947 lo Stato gli confer\u00ec il titolo di Artista nazionale.\n\u00c8 sepolto a Praga nel cimitero di Ol\u0161any."}
{"id": "509005", "revid": "648716", "url": "https://it.wikipedia.org/wiki?curid=509005", "title": "5145 Pholus", "text": "5145 Pholus, chiamato in italiano anche Folo, \u00e8 un asteroide centauro. Scoperto nel 1992 dall'astronomo statunitense David Lincoln Rabinowitz nell'ambito del progetto \"Spacewatch\" dell'Universit\u00e0 dell'Arizona, presenta un'orbita caratterizzata da un semiasse maggiore pari a e da un'eccentricit\u00e0 di 0,5695319, inclinata di 24,62977\u00b0 rispetto all'eclittica.\nL'asteroide \u00e8 dedicato a Folo, l'omonimo centauro della mitologia greca e fratello di Chirone che \u00e8 l'eponimo dell'asteroide 2060 Chiron, il prototipo del gruppo asteroidale dei centauri.\nParametri orbitali e dati fisici.\nFolo \u00e8 un centauro caratterizzato da un'orbita decisamente eccentrica, con un perielio che rasenta l'orbita di Saturno ed un afelio che lo porta fino all'orbita di Nettuno; si ritiene che l'asteroide fosse in origine un oggetto della fascia di Edgeworth-Kuiper.\nFolo mostra una caratteristica colorazione rossa, forse dovuta alla presenza di composti organici sulla sua superficie.\nLa composizione superficiale di Folo \u00e8 stata stimata dal suo spettro di riflettanza usando due componenti spazialmente segregate: carbone amorfo e una mistura intima di ghiaccio d'acqua, metanolo ghiacciato, olivina e composti organici complessi che rientrano nella categoria delle toline. La componente di carbone nero \u00e8 stata usata per riprodurre il basso valore di albedo dell'oggetto.\nA differenza di Chirone l'oggetto non mostra segni di attivit\u00e0 cometaria."}
{"id": "509008", "revid": "767487", "url": "https://it.wikipedia.org/wiki?curid=509008", "title": "Quartz Composer", "text": "Quartz Composer \u00e8 un linguaggio di programmazione visuale incluso negli Apple Developer Tools dedicati al sistema operativo Mac OS X Tiger. Il linguaggio \u00e8 indirizzato alla realizzazione di effetti visivi basati sull'utilizzo di componenti modulari che vengono assemblati per realizzare composizioni anche molto complesse.\nQuartz Composer utilizza OpenGL, Core Image, Core Video e altre tecnologie incluse nel sistema operativo macOS coniugandolo con un paradigma di programmazione visuale. Apple ha integrato la tecnologia Quartz Composer profondamente nel sistema operativo. Le composizioni create con Quartz Composer possono essere eseguiti da ogni applicativo che integra la tecnologia QuickTime. Questi applicativi richiedono il Mac OS X 10.4 dato che i componenti integrati da QuickTime sono disponibili da quella versione. Le composizioni possono essere integrate anche all'interno di classi Cocoa o Carbon. Dato che Quartz Composer fa un esteso uso di texture, accelerazione hardware e pixel shader per il suo utilizzo \u00e8 raccomandata una scheda grafica recente e almeno 32 MB di VRAM.\nQuartz Composer ha molte similarit\u00e0 con il programma Max/MSP sebbene questo venga principalmente utilizzato per mostrare degli effetti visiva associati a un flusso audio. La capacit\u00e0 dei componenti di gestire sorgenti esterni come flussi audio o MIDI all'interno del player QuickTime o di altre applicazioni QuickTime compatibili ha generato un grande interesse tra i VJ. Molti VJ utilizzano Quartz Composer per generare effetti video durante il mixing dei pezzi audio.\nPierre-Olivier Latour ha sviluppato la prima versione di Quartz Composer chiamata PixelShox Studio."}
{"id": "509011", "revid": "729019", "url": "https://it.wikipedia.org/wiki?curid=509011", "title": "Asteroide poseidosecante", "text": "Un asteroide poseidosecante \u00e8 un asteroide del sistema solare la cui orbita interseca quella del pianeta Nettuno. Gli asteroidi poseidosecanti propriamente detti devono necessariamente presentare un perielio situato all'interno dell'orbita di Nettuno, e un afelio situato all'esterno; la lista che segue comprende anche quegli asteroidi che rasentano solamente l'orbita del pianeta, internamente o esternamente, pur non intersecandola mai."}
{"id": "509015", "revid": "916580", "url": "https://it.wikipedia.org/wiki?curid=509015", "title": "Barra di comando", "text": "In aeronautica la barra di comando, chiamata anche col termine francese cloche (), \u00e8 una leva che permette di governare un aeroplano azionando le superfici orizzontali quali alettoni ed equilibratori.\nIn alcuni aerei la barra di comando \u00e8 collegata in modo meccanico alle superfici di comando, mentre molti aerei moderni utilizzano un sistema di comando detto fly-by-wire.\nEvoluzione.\nLa soluzione della barra di comando per controllare le superfici di volo di un aeroplano fu adottata fin dagli albori dell'aeronautica, nei primi anni del Novecento.\nAll'epoca della prima guerra mondiale, virtualmente tutti i caccia erano dotati di comandi dei piani di coda e degli alettoni azionati da un dispositivo a barra.\nLa prima cloche fu costruita da Robert Esnault-Pelterie nel 1907.\nFino agli anni venti la barra di comando rimase sostanzialmente molto semplice, avendo l'unica funzione di controllo delle superfici aerodinamiche.\nDagli anni '20 in poi, tuttavia, si iniziarono ad integrare su di essa nuovi comandi. Uno dei primi di questi ad essere aggiunto fu il grilletto delle mitragliatrici.\nDurante la seconda guerra mondiale la barra di comando non sub\u00ec sostanziali modifiche funzionali, se non l'integrazione, su alcuni aerei, di un pulsante per l'azionamento della radio. Inizi\u00f2 invece una trasformazione morfologica, per rendere le impugnature pi\u00f9 ergonomiche e favorire l'azionamento dei comandi anche durante manovre ad alto numero di \"g\" (alte accelerazioni).\nDopo la guerra di Corea, con la crescente sofisticazione degli aerei da combattimento, la barra di comando cominci\u00f2 ad ospitare un crescente numero di pulsanti e interruttori, permettendo al pilota di accedere a molte funzioni importanti senza togliere le mani dai comandi.\nLe prime barre multifunzione, progettate sul finire degli anni cinquanta, come quelle del F-4 Phantom II o del Mig-21 erano piuttosto dispersive nella collocazione dei comandi.\nA seguito, con l'affermarsi di discipline come l'ergonomia e della \"filosofia\" HOTAS (\"hand on throttle and stick\", mani sulla manetta e sulla barra) la loro collocazione venne radicalmente razionalizzata, consentendo al pilota di accedere veramente a quasi tutte le funzioni principali senza staccare le mani.\nA partire dagli anni settanta, su alcuni modelli come l'F-16 Fighting Falcon, la barra, originariamente collocata tra le gambe del pilota e collegata a servocomandi meccanici, venne sostituita da un joystick, a volte collocato lateralmente, collegato a dei potenziometri, che traducevano i movimenti in impulsi elettrici trasmessi ad un elaboratore del sistema fly-by-wire e non pi\u00f9 direttamente ai comandi."}
{"id": "509016", "revid": "66387", "url": "https://it.wikipedia.org/wiki?curid=509016", "title": "Sukhoi Su-22", "text": ""}
{"id": "509018", "revid": "125979973", "url": "https://it.wikipedia.org/wiki?curid=509018", "title": "Il miglio verde (film)", "text": "Il miglio verde (\"The Green Mile\") \u00e8 un film del 1999 prodotto, scritto e diretto da Frank Darabont, con protagonisti Tom Hanks e Michael Clarke Duncan. Il film \u00e8 tratto dal romanzo omonimo di Stephen King, pubblicato nel 1996.\nTrama.\n1999, Louisiana. In una casa di riposo, l'anziano Paul Edgecombe scoppia a piangere guardando il film \"Cappello a cilindro\". Poco dopo, interrogato sul motivo dell'afflizione da un'amica, Paul inizia a narrarle dell'anno in cui conobbe John Coffey.\nNel 1935, le due piccole figlie di un contadino erano state uccise e stuprate, e sul luogo del delitto era stato trovato ed in seguito arrestato un afroamericano dall'imponente mole, John Coffey. All'epoca, Paul Edgecombe era guardia carceraria nel braccio della morte della prigione di Cold Mountain. Il braccio era rinominato il \"miglio verde\" poich\u00e9, il corridoio verso la sedia elettrica, l'ultimo percorso dei detenuti condannati a morte, era caratterizzato da una pavimentazione verde cedro. Assieme ad Edgecombe lavoravano le guardie Brutus \"Brutal\" Howell, il giovane Dean Stanton, il pi\u00f9 anziano Harry Terwilliger e il sadico, avido e privilegiato Percy Wetmore, malsopportato per la sua indole violenta e i suoi comportamenti istrionici. \nNel braccio, all'inizio, sono detenuti Arlen Bitterbuck, un taciturno pellerossa, ed Eduard \"Del\" Delacroix, di origini francesi, nonch\u00e9 vittima degli sfoghi di rabbia di Percy, che arriva a rompere tre dita a Del per una risata beffarda. \nUn giorno, John Coffey, condannato a morte per l'omicidio delle due bambine, arriva a Cold Mountain. Malgrado la corporatura robusta, fin da subito John dimostra di essere silenzioso, mite, generoso ed infantile, chiedendo per esempio che venga tenuta la luce accesa la notte a causa della sua paura del buio. \nNel frattempo, il direttore del carcere, Hal Moores, comunica a Paul che sua moglie, Melinda, ha un massiccio tumore incurabile al cervello. Pi\u00f9 tardi, all'interno del braccio della morte, le guardie si imbattono in un topolino, che suscita subito l'ilarit\u00e0 del gruppo tranne che in Percy, che cerca fallimentarmente di ucciderlo. \nIn seguito all'esecuzione di Bitterbuck, Percy richiede a Paul di essere in \"prima linea\", ossia decretare la morte di un detenuto. Sapendo di non stare simpatico ai colleghi, Percy offre, in cambio dell'incarico nell'esecuzione, di fare domanda di trasferimento all'istituto psichiatrico Briar Ridge, dove verrebbe assunto grazie alle sue raccomandazioni, ma Paul rifiuta l'accordo. Nel mentre, il topolino viene adottato da \"Del\", che lo battezza Mister Jingles e lo addestra a spingere un piccolo cilindro.\nSuccessivamente, proprio da Briar Ridge, al braccio giunge un nuovo condannato a morte: William \"Wild Bill\" Wharton, un brutale fanatico di Billy the Kid, colpevole di aver compiuto una strage durante una rapina in una banca. Durante il trasporto a Cold Mountain, Wild Bill sembra essere stordito dalla droga, venendo ripetutamente vessato da Percy, ma appena entrato in carcere aggredisce le guardie, cercando di soffocare Dean con delle manette, tramortendo Harry e colpendo all'inguine Paul, che avendo in quel periodo un infezione delle vie urinarie, si accascia a terra dolorante. Nella colluttazione, Percy rimane impietrito, rendendo necessario l'intervento di Brutal, che stende Wharton e lo rinchiude in cella.\nMentre le guardie si recano in infermeria a medicarsi, il sofferente Paul viene richiamato da John Coffey, che agguanta la guardia e gli pone una mano appena sotto l'ombelico, rimuovendo il dolore nel giro di qualche istante, davanti agli occhi stupefatti di Del. Subito dopo John rigurgita un nugolo di moscerini che si dissolvono nell'aria, per poi stendersi stremato. L'infezione di Paul \u00e8 completamente sparita e quella notte fa l'amore con sua moglie Janice dopo tante settimane.\nIncredulo sul fatto che un miracolo come John Coffey possa essere colpevole di un cos\u00ec raccapricciante omicidio, Edgecombe si reca a casa del legale di Coffey, che per\u00f2 raccomanda Paul di non farsi abbindolare dal comportamento del detenuto, paragonando quest'ultimo al suo cane, che, da un momento all'altro, ha assalito il figlioletto, accecandogli un occhio. \nLa condotta di Wild Bill degenera sempre di pi\u00f9, compiendo dispetti contro le guardie, e ricevendo \"in cambio\" la reclusione nella cella d'isolamento. Intanto, Paul, riluttante, assegna Percy la direzione dell'esecuzione di Del, alle cui prove si dimostra estremamente pratico, salvo poi spaventare crudelmente il detenuto. Approfittando della distrazione delle guardie, Wharton palpeggia Percy nel basso ventre, umiliandolo davanti a tutti. Poi, impaurito, Percy si urina d'addosso, venendo rassicurato da Paul che la vicenda non verr\u00e0 divulgata fuori dal braccio.\nCon l'approssimarsi dell'esecuzione di Del, il condannato inizia a preoccuparsi della sorte di Mister Jingles: per tranquillizzarlo, le guardie inventano l'esistenza di Mouseville, una citt\u00e0 dei topi, dove verr\u00e0 spedito il topolino dopo la morte del suo padrone. Mister Jingles esce dalla cella e viene schiacciato da Percy, che si allontana velocemente nella sala dell'esecuzione. Poco dopo, per\u00f2, John afferra il topo, ormai morto, e lo resuscita. Il detenuto poi sputa nuovamente gli insetti evanescenti. La vicenda rende incredule le guardie, che si convincono dei poteri sovrannaturali del condannato. In un secondo momento Paul raggiunge Percy, imponendogli di proporsi al Briar Ridge il giorno subito dopo l'esecuzione di Del, o altrimenti segnaler\u00e0 l'atto di codardia della sadica guardia all'ingresso di Wild Bill. \nIl giorno dell'esecuzione di Delacroix, Percy svela al condannato dell'inesistenza di Mouseville, ma soprattutto non bagna la spugna, azione necessaria per condurre velocemente l'elettricit\u00e0 al cervello e dare una morte rapida ai condannati. A causa di ci\u00f2, l'esecuzione \u00e8 agghiacciante. Del muore tra atroci sofferenze, bruciando vivo. La cosa fa infuriare le guardie ed il direttore, ma Percy ricorda del trasferimento al Briar Ridge, facendola franca. Durante l'esecuzione, in cella, John tiene in mano Mister Jingles, ma in seguito l'animale scappa, spaventato dai rumori della sedia elettrica.\nPaul capisce che John Coffey \u00e8 probabilmente solo vittima degli eventi, siccome un potere cos\u00ec positivo, quasi sicuramente di origine divina, non pu\u00f2 essere stato dato in mano ad un assassino. Cos\u00ec organizza un piano per curare il male di Melinda Moores: propone a Brutal ed Harry di fare evadere Coffey per qualche ora per guarire la donna. Essendo l'attuazione del piano molto rischiosa, Dean, siccome pi\u00f9 giovane e da poco padre, viene esonerato dall'iniziativa. La sera del piano, Wild Bill viene addormentato dalle guardie con uno stratagemma, mentre Percy viene pestato, imbavagliato e rinchiuso nella cella d'isolamento. Dean finger\u00e0 che i lamenti non siano di Percy, ma di Coffey, alterato allo spegnimento delle luci, e che le altre guardie siano in giro per il carcere. \nMentre John viene scortato fuori, lo agguanta Wild Bill, non ancora indebolito dai sonniferi. Al contatto con l'altro detenuto, Coffey reagisce con un forte spavento. A casa del direttore, quest'ultimo non si fida subito delle guardie, pensando siano in ostaggio di John, ma infine acconsente loro di entrare. John si reca nella camera da letto, dove \u00e8 coricata una Melinda delirante e confusa dallo strazio. Il condannato a morte assorbe il tumore della donna, ma non lo sputa e per tutto il viaggio non parla. \nLe guardie pensano che Coffey stia tentando il suicidio, ma una volta tornati nel braccio, viene liberato Percy, che minaccia tutti promettendo di farli licenziare. In quel momento, John aggredisce Percy e gli trasferisce il tumore. In trance, la guardia, schernita dal risvegliato Wild Bill, gli spara, uccidendolo. Infine, Percy espelle il nugolo insetti, rimanendo per\u00f2 in stato confusionale. Cos\u00ec, ironicamente, Percy viene rinchiuso al Briar Ridge. Paul nega ad Hal che gli eventi della notte siano connessi con l'omicidio di Wharton, e poco dopo, agguantato di nuovo da John, l'omone gli trasmette ci\u00f2 che ha visto quando \u00e8 stato toccato da Wild Bill: prima dell'omicidio delle piccole sorelle, Wharton lavorava come bracciante presso il padre delle due, ed \u00e8 stato proprio Wild Bill a stuprare ed uccidere le bambine. Coffey si era imbattuto nei corpi delle sorelline, ma era troppo tardi per salvarle, venendo scambiato in tal modo come il colpevole. \nPaul, ora sicuro dell'innocenza di John, gli propone di fuggire, in quanto le guardie sarebbero disposte a coprire la sua evasione. Il condannato rifiuta l'aiuto, essendo stanco di vivere solo e di percepire il male e l'atrocit\u00e0 del mondo, preferendo farla finita. L'ultima sera prima dell'esecuzione, Coffey e le guardie assistono alla proiezione di \"Cappello a cilindro\" (in questo modo spiegando il motivo della commozione di Paul nel 1999). Infine, arriva il giorno dell'esecuzione: nonostante le guardie sappiano dell'ingiustizia che sta per compiersi, sono costrette a legare Coffey alla sedia elettrica. Quando sta per essergli messo il cappuccio, John chiede di fare senza, ricordando della sua paura del buio. Con le lacrime agli occhi, Paul lascia morire quello che ormai era diventato un amico. \nDopo lo shock dell'esecuzione, Brutal ed Edgecombe chiedono il trasferimento al centro detentivo minorile, intenti ad evitare di causare ulteriori sofferenze. \nTerminato il suo racconto, l'amica di Paul \u00e8 scettica riguardo alla veridicit\u00e0 della storia e delle date. Infatti, secondo la narrazione di Paul, questo aveva un figlio adulto nel 1935, cosa possibile solo se Edgecombe fosse ultracentenario nel 1999. Paul, allora, conduce l'amica su un vicino rialzo, ove, in un casale abbandonato, Mister Jingles \u00e8 ancora vivo. L'anziano spiega che quando Coffey ha tenuto in mano il topolino durante l'esecuzione di Del, il detenuto ha trasmesso una parte della sua vita a Mister Jingles. Lo stesso con Paul quando John gli ha mostrato il crimine di Wild Bill. Edgecombe per\u00f2 ritiene che questa longevit\u00e0 sia in parte una punizione divina per aver lasciato morire un miracolo. Paul \u00e8 sopravvissuto alla moglie, ai colleghi, al figlio e infine alle stessa amica a cui aveva narrato il suo pi\u00f9 incredibile segreto. Considerato che Mister Jingles \u00e8 riuscito a vivere oltre 60 anni (e che un topo in genere ne vive 3), \u00e8 probabile che Paul debba percorrere il proprio \"miglio verde\" ancora a lungo. \nProduzione.\nRiprese.\nLe scene ambientate all'esterno e all'interno del carcere sono state girate presso il Tennessee State Prison, penitenziario che un tempo ospitava il braccio della morte dello stato americano.\nDistribuzione.\nIl film \u00e8 stato distribuito nelle sale cinematografiche statunitensi il 10 dicembre 1999, mentre in quelle italiane il 10 marzo dell'anno successivo.\nAccoglienza.\nIncassi.\nIl film, prodotto con un budget di di dollari, ha incassato 136,8 milioni di dollari negli Stati Uniti e 150 milioni nel resto del mondo, per un totale mondiale di circa 286,8 milioni.\nCritica.\nIl film \u00e8 stato accolto molto positivamente da parte della critica.\nSu Rotten Tomatoes il film detiene un indice di gradimento del 78% in base alle 134 recensioni, con un voto medio di 6.83/10. Il consenso generale del film dichiara \"Nonostante \"Il miglio verde\" sia lungo, la critica lo considera un'esperienza assorbente ed emozionalmente potente.\" Su Metacritic il film detiene un punteggio medio di 61 su 100, in base alle 36 recensioni, indicando un'accoglienza \"generalmente favorevole\". Il pubblico di CinemaScore ha dato il film un voto medio di \"A\" su una scala A+ a F.\nIl critico cinematografico Roger Ebert ha dato al film 3 stelle su 4, scrivendo: \"Il film \u00e8 una pellicola lunga oltre tre ore; ho apprezzato tutto quel tempo, perch\u00e9 ci permette di sentire il passaggio di mesi e anni nella prigione... ci racconta una storia con un inizio, un centro, una fine, personaggi vividi, umorismo, oltraggio e liberazione emozionale\". Anche Lisa Schwarzbaum di \"Entertainment Weekly\" ha notato la lunghezza del film, lodando per\u00f2 la prestazione \"superiore\" di Tom Hanks e la regia di Darabont, dichiarando: \"Lo stile fotografico di Darabont si accoppia bene con la narrativa di King; il regista non ha paura di far uscire grandi emozioni e grandi azioni\". Edward Guthmann di \"San Francisco Chronicle\" ha lodato la cinematografia e la musica, e ha commentato: \"Darabont \u00e8 un regista devoto, e crede per davvero e intensamente nelle storie che mette sul grande schermo\". Desson Thomson di \"The Washington Post\" ne ha lodato la storia, e ha commentato: \"Dal suo inizio apparentemente accomodante al finale straziante, \"Il miglio verde\" ti tiene meravigliosamente in alto sopra il terreno cinico.\""}
{"id": "509019", "revid": "2037193", "url": "https://it.wikipedia.org/wiki?curid=509019", "title": "Stefano Ittar", "text": "Biografia.\nNacque a Owrucz (oggi Ovru\u010d) una cittadina della Volinia, che al tempo faceva parte della Confederazione polacco-lituana, mentre oggi \u00e8 nel territorio dell'Ucraina.\nQuasi nulla conosciamo della prima parte della sua vita. Tra il 1754 e il 1759 si trasfer\u00ec a Roma dove perfezion\u00f2 la sua preparazione e dove risiedette fino al 1765, quando giunse a Catania. Qui nel 1767 spos\u00f2 Rosaria, figlia di Francesco Battaglia, importante architetto, che all'epoca, oltre ad essere quello pubblico della Citt\u00e0 di Catania, sovrintendeva anche i lavori di ampliamento del palazzo appartenente a Don Ignazio Patern\u00f2 Castello Principe di Biscari, che nel frattempo era diventato il mecenate di Ittar. Ebbe nove figli, tra cui Sebastiano (1768-1847) ed Enrico (1773-1850), che intrapresero la professione paterna. Insieme al suocero, con cui costituir\u00e0 un sodalizio artistico fondamentale per il barocco catanese, Stefano realizz\u00f2 la Porta Ferdinandea (1768), il piano di San Filippo (attuale Piazza Giuseppe Mazzini, 1768-69) e la Chiesa della Santissima Trinit\u00e0. Gli si attribuiscono i prospetti della Basilica Collegiata (dal 1768) e della Chiesa di San Martino dei Bianchi (1774) e la Chiesa di San Placido (1769). Per il Monastero benedettino di San Nicol\u00f2 l'Arena realizz\u00f2 la cupola della chiesa omonima (1768-80) e il Largo dei Benedettini (attuale Piazza Dante Alighieri, 1774-75). Gli sono stati attribuiti, inoltre, il completamento del Municipio di Catania, il prospetto del Priorato della Cattedrale, i palazzi Pardo e Misterbianco, la chiesa e una parte del Monastero della Santissima Annunziata di Patern\u00f2 (dal 1768) e la ricostruzione della cupola della Cattedrale di Noto, poi crollata nel XIX secolo. Suo sarebbe il disegno del bellissimo vestibolo della Chiesa di San Michele in Acireale. Nel 1785 si trasfer\u00ec a Malta dove realizz\u00f2 la Biblioteca per l'Ordine dei Cavalieri di San Giovanni e dove mor\u00ec nel 1790.\nAnnotazioni.\nAl fine di una completa panoramica sulla biografia dell'architetto si segnalano alcune informazioni tratte dai \"Cenni Biografici sulla vita e le opere di Stefano e Sebastiano Ittar\" (1880). Nonostante, per molto tempo questa opera sia stata alla base della bibliografia dei due architetti, il mancato riscontro in ulteriore documentazione di molte delle notizie ivi contenute, ha portato la storiografia italiana pi\u00f9 recente (vd. G. Dato, G. Pagnano, M. R. Nobile, B. Azzaro) a non considerare del tutto affidabile la fonte anche perch\u00e9 anonima, e, di conseguenza, a non inserire tali notizie nella biografia ufficiale (in quanto verificata con ulteriore documentazione) dell'architetto. Poich\u00e9, per\u00f2, rimane per buona parte ancora sconosciuta la parte della vita di Ittar precedente al suo arrivo a Catania nel 1765 e le circostanze della sua morte si ritiene opportuno che vengano riportate tutte le notizie riguardanti l'architetto, anche se allo stato attuale non validate da ulteriore riscontro documentale. Secondo i \"Cenni\" l'architetto fu membro della famiglia di Guidone da Hittar, a suo tempo fuggito in Polonia per contrasti con il Granduca di Toscana. Si riferisce anche che la sua permanenza a Roma avvenne sotto il patrocinio del cardinale Alessandro Albani. Secondo l'Autore, poi, il suo trasferimento a Catania avvenne dopo un breve periodo passato in Spagna."}
{"id": "509022", "revid": "29044", "url": "https://it.wikipedia.org/wiki?curid=509022", "title": "Mail transfer agent", "text": ""}
{"id": "509023", "revid": "466539", "url": "https://it.wikipedia.org/wiki?curid=509023", "title": "Giovanni Cobolli Gigli", "text": "Biografia.\nFiglio di Antongiulio e nipote di Giuseppe, per quattro anni ministro dei lavori pubblici del governo Mussolini, fu allievo del liceo scientifico Vittorio Veneto di Milano; nella stessa citt\u00e0 si \u00e8 laureato in economia e commercio presso l'Universit\u00e0 commerciale Luigi Bocconi. \u00c8 stato amministratore delegato del Gruppo Editoriale Fabbri-Bompiani-Sonzogno-Etas dal 1984, ricoprendo poi la medesima carica in Arnoldo Mondadori Editore dal 1993 e, dal 1994, nel Gruppo Rinascente. Nel 2006 viene nominato presidente della dal consiglio di amministrazione della societ\u00e0 calcistica, appena colpita dallo scandalo \"Calciopoli\"; nel 2009 lascia la carica a Jean-Claude Blanc.\nHa inoltre ricoperto i ruoli di vicepresidente della Federazione italiana editori giornali e dell'Associazione italiana editori, membro del consiglio di amministrazione di Fininvest, vicepresidente e consigliere di Confcommercio, componente del CdA di Auchan, membro del consiglio direttivo e vicepresidente dell'Ente pubblicit\u00e0 associati, e consigliere di amministrazione dell'Istituto nazionale per il commercio estero. Dal 2011 al 2018 \u00e8 stato presidente di Federdistribuzione."}
{"id": "509024", "revid": "729019", "url": "https://it.wikipedia.org/wiki?curid=509024", "title": "Schwere Panzerabteilung 510", "text": "Lo schwere Panzerabteilung 510, comunemente abbreviato in s.Pz.Abt. 510, fu una delle principali unit\u00e0 corazzate d'elite delle Wehrmacht e venne impegnata su diversi fronti come forza di pronto intervento.\nCreato nel giugno del 1944, ricevette i suoi 45 Panzer VI Tiger I di ordinanza tra il 20 giugno e il 7 luglio 1944. Dopo il necessario periodo di addestramento il battaglione venne inviato all'inizio di agosto sul Fronte orientale per fronteggiare i sovietici che erano avanzati fino alla Prussia Orientale. Nel novembre dello stesso anno parte dell'unit\u00e0 venne sottoposta al comando della 14. Panzer-Division, mentre il resto venne aggregato alla 30. Infanterie-Division impegnata in Curlandia.\nNel marzo del 1945 due compagnie vennero distolte dal fronte e inviate nell'area di Kassel, in Germania; mentre il resto dell'unit\u00e0, con 13 superstiti Tiger I, venne assegnato alla 14. Panzer-Division combattendo fino alla fine della guerra, l'8 maggio in Curlandia.\nA differenza delle altre unit\u00e0, lo schwere Panzerabteilung 510 non ricevette mai nessun Panzer VI Tiger II."}
{"id": "509025", "revid": "1543377", "url": "https://it.wikipedia.org/wiki?curid=509025", "title": "M59 (astronomia)", "text": "M 59 (conosciuta anche con il nome di NGC 4621) \u00e8 una galassia ellittica di tipo E5 appartenente all'Ammasso di galassie della Vergine; dista circa 60 milioni di anni luce dalla Terra. La sua magnitudine visuale \u00e8 10,6.\nOsservazione.\nM59 \u00e8 un oggetto facile da reperire in cielo, grazie alla presenza della stella Vindemiatrix (): si trova infatti circa 5\u00b0 ad ovest di questa stella; sebbene sia al limite estremo della portata di un binocolo di media potenza come un 10x50, \u00e8 ben visibile in un telescopio amatoriale da 60mm di apertura, in cui appare come una macchia ovoidale molto chiara.\nIngrandimenti superiori la mostrano come una sorta di \"oggetto doppio\", grazie alla presenza, circa 20' a nord-ovest, della galassia NGC 4606; molte altre galassie sono visibili anche nello stesso campo.\nM59 pu\u00f2 essere osservata con facilit\u00e0 da entrambi gli emisferi terrestri e da tutte le aree abitate della Terra, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti di primavera, mentre dall'emisfero australe appare mediamente pi\u00f9 basso, ad eccezione delle aree prossime all'equatore. Il periodo migliore per la sua osservazione nel cielo serale \u00e8 quello compreso fra marzo e luglio.\nStoria delle osservazioni.\nM59, insieme alla vicina M60, fu scoperta da Johann Gottfried Koehler l'11 aprile 1779 durante le osservazioni di una cometa nella stessa zona di cielo. Tre giorni dopo Charles Messier la inser\u00ec, insieme ad M60, nel catalogo che porta il suo nome. John Herschel la descrisse come una nube luminosa, abbastanza larga, poco estesa, improvvisamente pi\u00f9 luminosa nel centro.\nIl 1\u00ba gennaio 1939 Fritz Zwicky scopr\u00ec una supernova (SN 1939B) a 53 secondi d'arco a sud del nucleo di M59. Essa venne classificata di tipo I e raggiunse la 12\u00aa magnitudine.\nCaratteristiche.\nM59 \u00e8 una galassia che appartiene all'Ammasso della Vergine ed \u00e8 una delle sue galassie ellittiche pi\u00f9 grandi, anche se meno luminosa e massiccia di M49, M60 e della gigante M87. La forma di M59 \u00e8 fortemente schiacciata, tanto da essere classificata come una galassia ellittica di tipo E5.\nL'asse maggiore ha una dimensione apparente di circa 5 primi d'arco che, considerando una distanza di 60 milioni di anni luce, corrispondono a circa 90\u00a0000 anni luce di diametro."}
{"id": "509026", "revid": "486946", "url": "https://it.wikipedia.org/wiki?curid=509026", "title": "Acarnesi", "text": ""}
