{"id": "478340", "revid": "124991124", "url": "https://it.wikipedia.org/wiki?curid=478340", "title": "Massimo Mila", "text": "Biografia.\nStudia al Liceo classico Massimo d'Azeglio di Torino, dove \u00e8 allievo di Augusto Monti e dove ha per compagni di studio anche Cesare Pavese, Leone Ginzburg, Norberto Bobbio e Guido Seborga. Conosce anche Giulio Einaudi, al quale d\u00e0 lezioni di latino, introducendolo nella \u00abconfraternita\u00bb degli ex allievi del D'Azeglio, tra i quali anche Vittorio Foa, Giulio Carlo Argan, Ludovico Geymonat, Franco Antonicelli, e altri. Si laurea in lettere nel 1931 all'Universit\u00e0 di Torino, a ventun'anni, con una tesi dal titolo \"Il melodramma di Verdi\", che, per il diretto interessamento del filosofo Benedetto Croce, sar\u00e0 pubblicata due anni pi\u00f9 tardi dalla casa editrice Laterza di Bari. \u00c8 anche un esperto alpinista, e membro del Club Alpino Accademico Italiano, una passione che nasce a Coazze grazie alle spinte della madre e alle prime escursioni sui monti della Valsangone.\nNell'ambiente di Torino matura presto in lui l'opposizione al regime fascista. Viene incarcerato una prima volta nel 1929 per attivit\u00e0 antifascista. Aderisce al gruppo torinese di \u00abGiustizia e Libert\u00e0\u00bb e, il 15 maggio del 1935, su delazione dello scrittore Dino Segre -alias Pitigrilli- subisce per la seconda volta l\u2019arresto insieme a Einaudi, Foa, Ginzburg, Antonicelli, Bobbio, Pavese, Carlo Levi e Luigi Salvatorelli. Fu condannato dal Tribunale Speciale a sette anni di reclusione insieme tra l'altro a Riccardo Bauer ed Ernesto Rossi, che scont\u00f2 nel carcere di Regina Coeli a Roma. In un momento di sconforto scrisse una lettera diretta a Mussolini: \"Mai pi\u00f9 mi permetter\u00f2 di fare o esprimere qualche cosa che possa essere, direttamente o indirettamente, comunque ostile, o contrario, o dannoso al Regime\". In un'intervista del 1992, Vittorio Foa discolp\u00f2 l'amico e ne attribu\u00ec il cedimento alla violenza fisica e morale operata contro di lui dall'apparato repressivo fascista.\nIn carcere traduce \"Le affinit\u00e0 elettive\" di Goethe, pubblicate poi da Einaudi. Mentre era comandante partigiano di Giustizia e Libert\u00e0 nel Canavese, traduce il \"Siddharta\" di Hermann Hesse, pubblicato nel 1945 da Frassinelli. Scontata la pena, nel 1940 collabora con Giulio Einaudi e la sua casa editrice, dove ha come amici e compagni di lavoro Giaime Pintor, Felice Balbo, Pavese e Ginzburg. Sorvegliato speciale, dopo l'armistizio dell'8 settembre 1943 si unisce alla Resistenza entrando nel gruppo Giustizia e Libert\u00e0 del Canavese, ed aderendo in seguito al Partito d'Azione.\nNel dopoguerra, il \"Conservatorio Giuseppe Verdi\" di Torino lo chiama ad insegnare Storia della musica nel 1954, mentre l'Universit\u00e0 gli offre nel 1967 un incarico per la stessa materia, che ricoprir\u00e0 fino al 1975. Oltre a proseguire la sua collaborazione con la casa editrice Einaudi, \u00e8 critico musicale de \"L'Unit\u00e0\" di Torino tra il 1946 e il 1967 e del settimanale \"L'Espresso\" tra il 1955 e il 1967, mentre dal 1967 passa a \"La Stampa\". Accademico dell'Accademia nazionale di Santa Cecilia dal 1956, svolge anche attivit\u00e0 letteraria, traducendo fra l'altro opere di Goethe, Schiller, Gotthelf, Hesse, Wiechert, e l'autobiografia di Richard Wagner. Dal 1967 \u00e8 condirettore della Nuova Rivista Musicale Italiana. Il 26 febbraio 1981 ha un gravissimo incidente d'auto, nel quale perde la vita la moglie, Francesca Rovedotti. Nel 1985 riceve il \"Premio internazionale Feltrinelli\" dell'Accademia Nazionale dei Lincei.\nNegli anni seguiti alla sua scomparsa, a Mila \u00e8 stato intitolato un importante premio letterario internazionale, il Premio Massimo Mila, sono stati dedicati volumi di studi e pubblicati numerosi inediti, il 2 dicembre 2008 presso il Conservatorio di Torino si \u00e8 tenuta una giornata di studi in suo onore, per iniziativa dell'Amministrazione comunale e dell'Unione culturale Franco Antonicelli, con una tavola rotonda in cui Roberto Aruga, Alberto Cavagnon, Giorgio Pestelli, Andrea Casalegno ed Enzo Restagno hanno discusso sui diversi interessi che hanno connotato la figura di Massimo Mila: musica, antifascismo, letteratura, pittura, e la sua passione per la montagna. Nel 2018, il Club Alpino Italiano, ha riproposto una nuova edizione di scritti di montagna, \u201cI due fili della mia esistenza\u201d dedicandogli due concerti, a cura di Angelo Foletto e con la partecipazione del Coro della SAT, all\u2019Auditorium di Milano e al Conservatorio di Torino."}
{"id": "478343", "revid": "729019", "url": "https://it.wikipedia.org/wiki?curid=478343", "title": "E-Plus", "text": "E-Plus \u00e8 stato un operatore telefonico mobile tedesco.\nHa avuto 12,4 milioni di abbonati (2007).\n\u00c8 stato il terzo pi\u00f9 grande operatore in Germania dopo T-Mobile e Vodafone.\nE-Plus in Germania \u00e8 stata la prima rete a offrire tariffe prepagate ai suoi clienti e pi\u00f9 tardi introdusse HSCSD, che increment\u00f2 il livello dei dati sulla rete GSM alla velocit\u00e0 di un modem analogo.\nSuccessivamente aggiorn\u00f2 la rete al supporto GPRS.\nOra operato in una rete 3G UMTS.\nFu la prima societ\u00e0 a introdurre l'i-mode in Germania, quando ancora gli altri operatori non offrivano ancora gli MMS.\nE-plus era appartenuta all'operatore di telecomunicazioni olandese KPN fino al 1\u00ba ottobre 2014, data in cui \u00e8 passata al gruppo Telef\u00f3nica S.A.\nDal 4 febbraio 2015 Telef\u00f3nica Germany GmbH &amp; Co. OHG ha stipulato un contratto di dominio e di trasferimento dei profitti. E-Plus sar\u00e0 sciolto come marchio a lungo termine.\nDal 1\u00ba aprile 2015 la rete mobile E-Plus \u00e8 stata venduta alla Telef\u00f3nica Germany (sale and lease-back)."}
{"id": "478345", "revid": "78273", "url": "https://it.wikipedia.org/wiki?curid=478345", "title": "San Carlino", "text": ""}
{"id": "478349", "revid": "228587", "url": "https://it.wikipedia.org/wiki?curid=478349", "title": "Koninklijke KPN", "text": "KPN (nome completo: Koninklijke KPN N.V., Royal KPN NV) \u00e8 una societ\u00e0 nederlandese di telecomunicazioni. La societ\u00e0 \u00e8 chiamata formalmente Koninklijke PTT Nederland, e prima Staatsbedrijf der Posterijen, Telegrafie en Telefonie (\"Ente statale delle poste, telegrafia e telefonia\") o PTT. Dopo la separazione di TPG la compagnia \u00e8 ancora controllata dalla posta nazionale nederlandese. La compagnia ha sede a L'Aia.\nDal 2004 \u00e8 attiva nel mercato belga, tedesco e nederlandese.\nIn quest'ultima \u00e8 leader del mercato delle telecomunicazioni mobili.\nNel mercato internet \u00e8 proprietaria di XS4ALL, Planet Internet, Het Net e Freeler.\nNel 2004 KPn ha iniziato a offrire televisione nei Paesi Bassi come parte di servizi \"multiplay\".\nIn Germania era, fino al 1\u00ba ottobre 2014, con la societ\u00e0 E-plus, il terzo operatore mobile del mercato tedesco.\nIn Belgio la sussidiaria BASE \u00e8 la terza fornitrice di telefonia mobile.\nNei Paesi Bassi ha stretto accordi per fornire l'accesso alla propria rete mobile con i seguenti MVNO:\nStoria.\nLa KPN \u00e8 nata dalla scissione dell'amministrazione statale delle poste e telecomunicazioni olandesi PTT (\"Posterijen, Telegrafie en Telefonie\") avvenuta nel 1986. La parte postale \u00e8 diventata \"PTT Post\", poi \"TPG\" e infine \"TNT Post\" nel 2007. La parte telecomunicazioni si \u00e8 dapprima chiamata Koninklijke PTT NV fino al 1998, quando ha preso il nome di KPN. La privatizzazione di queste due imprese ha avuto luogo contemporaneamente alla scissione, nel 1986."}
{"id": "478351", "revid": "15756", "url": "https://it.wikipedia.org/wiki?curid=478351", "title": "Eranthis hyemalis", "text": "Eranthis hyemalis , comunemente nota come pi\u00e8 di gallo, \u00e8 una pianta erbacea appartenente alla famiglia delle Ranunculaceae, originaria del bacino del Mediterraneo.\nEtimologia.\nIl nome generico (\"Eranthis\") deriva da due radici greche: \"er\" (= primavera) e \"anthos\" (= fiore) e fa riferimento alla sua precoce fioritura. Quello specifico deriva dal latino \"hyemalis\" (= d'inverno) e si riferisce ancora una volta alla sua precoce fioritura (alla fine dell'inverno).\nIl binomio scientifico attualmente accettato (\"Eranthis hyemalis\") \u00e8 stato proposto dal botanico britannico Richard Anthony Salisbury (1761 - 1829) in una pubblicazione del 1807. Originariamente questa pianta venne classificata come \"Helleborus hyemalis\" (attualmente considerato il basionimo di questa pianta) da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"\u201dSpecies Plantarum\u201d\" del 1753.\nDescrizione.\nSono piante erbacee, glabre e perenni non molto alte (da 5 a 15\u00a0cm). Si distinguono benissimo grazie al verticillo di foglie immediatamente sotto il fiore giallo vivo. Sono debolmente profumate. La forma biologica di queste piante \u00e8 geofita rizomatosa (G rhiz), ossia sono piante che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati rizomi, dei fusti sotterranei dai quali, ogni anno, si dipartono radici e fusti aerei.\nRadici.\nL'apparato radicale \u00e8 secondario da rizoma.\nInfiorescenza.\nI fiori solitari spuntano direttamente dal rizoma (\u00e8 considerato un fiore sessile). Lo scapo \u00e8 unifogliato, ossia il fiore \u00e8 circondato da un involucro bratteale monofillo, sessile simile alle foglie basali. Questo involucro simula il calice. Dimensione delle brattee: 2\u00a0cm.\nFiore.\nQuesti fiori sono considerati fiori arcaici, o perlomeno derivati da fiori pi\u00f9 arcaici dalla struttura aciclica. Il perianzio \u00e8 formato da un solo verticillo di elementi pi\u00f9 o meno indifferenziati (fiori apoclamidati), i quali hanno una funzione di protezione e sono chiamati tepali o sepali (la distinzione dei due termini in questo caso \u00e8 ambigua e quindi soggettiva). I petali veri e propri sono molto ridotti. I fiori sono attinomorfi, pi\u00f9 o meno esameri (a 6 elementi di base), ermafroditi e dialisepali (e anche dialipetali). Diametro dei fiori: 2 \u2013 3\u00a0cm (massimo 4,5\u00a0cm).\nFrutti.\nI frutti sono dei follicoli (da 3 a 9) rostrati e stipitati. Ogni follicolo contiene pochi semi lisci. Lunghezza del corpo: 8\u00a0\u2013 14\u00a0mm. Lunghezza dello stipite: 3\u00a0mm. Dimensione dei semi: 2\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nIl genere \"Eranthis\" comprende poche di specie (una sola spontanea dei territori italiani\u00a0\u2013 quella di questa voce) distribuite soprattutto nelle zone temperate dell'Emisfero boreale (Europa e Asia media). La famiglia delle Ranunculaceae invece comprende oltre 2000 specie distribuite su circa 47 generi (2500 specie e 58 generi secondo altre fonti).\nLa posizione tassonomica di questa pianta nel corso del tempo ha subito pi\u00f9 di qualche revisione. Inizialmente Carl von Linn\u00e9 l'assegn\u00f2 al genere \"Helleborus\" (vedi il basionimo) per certe sue somigliante puramente morfologiche come il verticillo di brattee appena sotto l'infiorescenza o la precocit\u00e0 della fioritura. In seguito venne creato un genere specifico (\"Eranthis \") all'interno della trib\u00f9 delle Helleboreae . Ma attualmente dopo diverse ricerche filogenetiche \u00e8 risultato che questo genere \u00e8 pi\u00f9 affine alla trib\u00f9 delle Actaeeae (vedi la voce \"Eranthis\"). All'interno del genere si trova nella sezione \"Eranthis\".\nIl numero cromosomico di \"E. hyemalis\" \u00e8: 2n = 16\nVariabilit\u00e0.\nNell'elenco che segue sono indicate alcune sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nIbridi.\nNell'elenco seguente sono indicati alcuni ibridi interspecifici:\nAltri ibridi sono possibili con \"Eranthis sibirica\".\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nIl fiore di questa voce \u00e8 molto particolare e unico e quindi poco confondibile. Ad uno sguardo distratto pu\u00f2 sembrare simile alla \"Caltha palustris\" ; lo si distingue comunque per le foglie molto pi\u00f9 a forma di lacinia (quelle della \u201ccaltha\u201d sono reniformi).\nUsi.\nFarmacia.\nTutta la pianta come altre \u201cranunculaceae\u201d \u00e8 velenosa.\nGiardinaggio.\nL'impiego della \u201chyemalis\u201d \u00e8 soprattutto nel giardinaggio, specialmente in vasetto per averne la fioritura in casa. Nel giardinaggio questa pianta \u00e8 stata introdotta a met\u00e0 del 1800. Un certo successo nella floricoltura ha avuto un cultivar ibrido con \"Eranthis sibirica\". Il fiore non \u00e8 particolarmente appariscente ma diventa prezioso per la sua precoce fioritura quando tutta la terra \u00e8 ancora \u201caddormentata\u201d per la stagione fredda. Il \u201dPi\u00e8 di gallo\u201d \u00e8 di facile impianto in quanto \u00e8 molto rustico."}
{"id": "478356", "revid": "135224", "url": "https://it.wikipedia.org/wiki?curid=478356", "title": "BASE", "text": "BASE \u00e8 uno dei tre operatori di telefonia mobile belga. Compete con Proximus di propriet\u00e0 di Belgacom e Orange. Fa parte dei gruppi Telenet Group e KPN.\nBase dichiara di essere l'operatore mobile in Belgio che \u00e8 cresciuto pi\u00f9 rapidamente. Al 2020 aveva una copertura del 99%."}
{"id": "478357", "revid": "339392", "url": "https://it.wikipedia.org/wiki?curid=478357", "title": "Koninklijke KPN N.V.", "text": ""}
{"id": "478358", "revid": "339392", "url": "https://it.wikipedia.org/wiki?curid=478358", "title": "Royal KPN NV", "text": ""}
{"id": "478359", "revid": "16066", "url": "https://it.wikipedia.org/wiki?curid=478359", "title": "Coordinate astronomiche", "text": ""}
{"id": "478372", "revid": "14480", "url": "https://it.wikipedia.org/wiki?curid=478372", "title": "Extremely Low Frequency", "text": ""}
{"id": "478377", "revid": "46291", "url": "https://it.wikipedia.org/wiki?curid=478377", "title": "Tulipa sylvestris", "text": "Il tulipano selvatico (Tulipa sylvestris ) \u00e8 una pianta bulbosa appartenente alla famiglia delle Liliacee.\nDescrizione.\nLa pianta ha 2 o 3 foglie lineari, lunghe 15 \u2013 20\u00a0cm.\nI fiori sono solitari, campanulati, leggermente ricurvi e hanno sei tepali ellittici lanceolati di colore giallo internamente e sfumati verso l'arancio all'esterno.\nTassonomia.\nSono note tree sottospecie:"}
{"id": "478382", "revid": "7077", "url": "https://it.wikipedia.org/wiki?curid=478382", "title": "Audie Barr", "text": ""}
{"id": "478385", "revid": "62748", "url": "https://it.wikipedia.org/wiki?curid=478385", "title": "Paul Halmos", "text": "Biografia.\nNasce a Budapest da una famiglia di origini ebraiche che nel 1929 emigra negli Stati Uniti.\nNella sua carriera si \u00e8 occupato principalmente di teoria della probabilit\u00e0, statistica, teoria degli operatori, teoria ergodica, teoria dei logaritmi e analisi funzionale (in particolare spazi di Hilbert). \nPaul Halmos \u00e8 stato anche autore di noti testi universitari o di introduzione alla ricerca, con i quali ha riscosso un discreto successo editoriale (nell'ambito delle tirature - in genere piuttosto basse - dei libri tecnico-scientifici). Ha scritto monografie sulla teoria degli insiemi, spazi di Hilbert, algebra booleana, teoria spettrale, teoria della misura, spazi vettoriali. Nel 1985 ha pubblicato \"I want to be a Mathematician\", in cui attraverso la propria biografia scientifica analizza il ruolo del matematico nel XX secolo.\nNel 1947 gli venne attribuito il Premio Chauvenet."}
{"id": "478386", "revid": "384895", "url": "https://it.wikipedia.org/wiki?curid=478386", "title": "Geranium dissectum", "text": "Geranium dissectum , comunemente noto come Geranio a foglie divise, \u00e8 una pianta appartenente alla famiglia delle Geraniaceae, originaria di Europa, Nordafrica e Medio Oriente.\nDescrizione.\nHa il fusto rossastro peloso, spesso strisciante. Fiori appaiati con la corolla formata da cinque petali bilobati, lunghi circa 4\u00a0mm, di un vivace colore \"rosa porpora\". \nLe foglie, a contorno rotondo, sono tipicamente frastagliate in 5 - 7 lobi ben distinti tanto da sembrare sezionate, dal cui il nome. I peduncoli sono pi\u00f9 lunghi del lembo, e le stipole, intere. Fiorisce da fine marzo a maggio inoltrato. Il frutto, consiste in un piccolo achenio che termina a rostro, e che a maturit\u00e0 si inarca e lancia i semi lontano.\nDistribuzione e habitat.\nDiffuso in tutti i continenti, predilige orti e strade di campagna ma anche giardini cittadini.\nUsi.\nPropriet\u00e0 terapeutiche.\nQuesta pianta si rivela efficace nei disturbi di stomaco, reni, e nella cura del diabete. Avrebbe poteri cicatrizzanti, antiemorragici, antinfiammatori e secondo alcuni anche anticancerogeni."}
{"id": "478387", "revid": "2225", "url": "https://it.wikipedia.org/wiki?curid=478387", "title": "Red Sox", "text": ""}
{"id": "478388", "revid": "125847298", "url": "https://it.wikipedia.org/wiki?curid=478388", "title": "Compagnie aeree italiane", "text": "Compagnie aeree attuali.\nElenco delle imprese titolari di \"licenza di trasporto aereo\".\nPasseggeri.\nElenco delle compagnie aeree nazionali titolari di Licenza di Esercizio e di COA, secondo la normativa europea AIR-OPS che svolgono attivit\u00e0 di trasporto aereo di passeggeri con aeromobili di capacit\u00e0 superiore ai 19 posti:"}
{"id": "478389", "revid": "1318658", "url": "https://it.wikipedia.org/wiki?curid=478389", "title": "Proximus Group", "text": "Proximus Group \u00e8 una societ\u00e0 di telecomunicazioni belga di cui il governo belga trattiene il 50% delle azioni.\nLa compagnia si chiamava inizialmente RTT e venne formata dal governo belga nel 1930, il nome \u00e8 diventato Belgacom nel 1991 e la nuova denominazione risale al 2014.\nStoria.\nLe origini della telegrafia in Belgio.\nNel 1846 vennero aperte le prime stazioni telegrafiche in Belgio, a Bruxelles, Anversa e Malines. Si trattava di una linea di telegrafo elettrico secondo il sistema di William Fothergill Cooke e Charles Wheatstone. Il servizio era aperto al pubblico, ma in effetti veniva utilizzato quasi esclusivamente dalle agenzie di stampa e dagli agenti di cambio.\nNel 1851 lo stato riscatt\u00f2 il servizio telegrafico ed organizz\u00f2 un servizio esteso a tutto il territorio nazionale, seguendo le linee ferroviarie, e collegato con le nazioni confinanti. Nel 1853 venne posato il cavo sottomarino per il collegamento con la Gran Bretagna, mentre nel 1867 si stabil\u00ec il collegamento con l'America settentrionale.\nPoich\u00e9 il Belgio si trovava circondato dalle maggiori nazioni industrializzate d'Europa, le linee telegrafiche belghe erano attraversate da un significativo traffico di transito di telegrammi da un paese confinante all'altro, che richiedeva poco lavoro ed era fonte di ricavi. Questi introiti permisero di stabilire le linee telegrafiche nelle aree in cui era antieconomico, senza gravare sui bilanci dello stato.\nFra il 1850 ed il 1875 in Belgio furono provati vari sistemi telegrafici, fra cui il sistema Morse che permetteva di scrivere i messaggi. Nel 1869 venne introdotto il sistema a tastiera di David Edward Huges, che scriveva i messaggi in alfabeto latino e permetteva di trasmettere il doppio messaggi nello stesso tempo, rispetto al sistema Morse.\nLe origini della telefonia in Belgio.\nNel 1879 il servizio telegrafico impiant\u00f2 una linea telefonica nel parlamento belga.\nNello stesso anno varie societ\u00e0 private depositarono richieste di sfruttamento del brevetto di Alexander Graham Bell per costituire delle reti telefoniche nelle citt\u00e0 belghe. Le compagnie telefoniche erano riunite in tre gruppi, il pi\u00f9 importante dei quali era legato alla titolare del brevetto, la Bell Telephone Company, la quale aveva insediato proprio ad Anversa la propria sede per l'Europa. Le tre reti non erano fra loro intercomunicanti e ci\u00f2 rese necessario un intervento dello stato per regolamentare il settore. Inizialmente, i tre gruppi si fusero sotto il controllo della Bell. Tuttavia, nel 1891 il parlamento decret\u00f2 la nazionalizzazione del settore e nel 1896 tutte le compagnie private erano state riscattate ed il settore era in mano ad una societ\u00e0 pubblica.\nNel 1913 la maggior parte del Belgio era accessibile telefonicamente: il numero di abbonati rimaneva limitato, ma la maggior parte delle stazioni ferroviarie e degli uffici postali era dotata di cabina telefonica pubblica.\nPoco tempo prima della dichiarazione della prima guerra mondiale venne costruita nella tenuta reale di Laeken una stazione telegrafica senza fili per i collegamenti con il Congo belga, che riusc\u00ec a stabilire il collegamento, ma fu distrutta poco dopo dalle truppe tedesche.\nIl primo dopoguerra.\nLa prima guerra mondiale rappresent\u00f2 un momento d'arresto nella storia delle telecomunicazioni belghe, in quanto i danni causati dal conflitto smantellarono parzialmente la rete.\nNel 1921 venne ricostituita la stazione telegrafica senza fili per i collegamenti con l'America settentrionale. Nel 1926 furono impiantate le stazioni radiotelegrafiche a Stanleyville (l'odierna Kisangani) e a L\u00e9opoldville (l'attuale Kinshasa) per avere un collegamento in tempo reale con il Congo.\nNelle comunicazioni telegrafiche venne introdotto il sistema Baudot, un \"multiplex\" che permetteva l'invio di otto messaggi contemporaneamente sullo stesso filo.\nAll'indomani della Grande Guerra si rese necessaria l'automatizzazione della rete, che tuttavia richiedeva forti investimenti. Nel 1925 il colosso americano ITT rilev\u00f2 lo stabilimento di Anversa della AT&amp;T (ex-Bell); cos\u00ec fece una proposta d'acquisto della rete belga. Il Partito Liberale si mostr\u00f2 favorevole alla proposta, mentre il Partito Operaio fu contrario in quanto temeva la fine del servizio pubblico.\nLa \"R\u00e9gie des T\u00e9l\u00e9graphes et T\u00e9l\u00e9phones\".\nNel 1930 viene fondata la \"R\u00e9gie des T\u00e9l\u00e9graphes et T\u00e9l\u00e9phones\" (RTT). Si trattava di una soluzione di compromesso: l'azienda continuava ad appartenere allo stato, ma aveva un bilancio autonomo e doveva finanziarsi con le proprie entrate, senza aiuti statali.\nAl momento della costituzione della \"R\u00e9gie\", solo a Bruxelles, Anversa, Gand e Liegi le centraline telefoniche erano automatiche, nelle altre citt\u00e0 e nei collegamenti interurbani la linea veniva passata dai centralinisti. Negli anni trenta venne automatizzato il traffico telefonico anche a Bruges, Charleroi e Verviers, oltre che nell'\"hinterland\" di Bruxelles.\nDopo la seconda guerra mondiale si diffuse la telescrivente che aveva gi\u00e0 cominciato a sostituire il telegrafo Baudot.Per il corretto funzionamento del nuovo sistema fu necessario interrare i fili telegrafici, che in precedenza correvano sui pali lungo le linee ferroviarie.\nDal 1946 il servizio di telescrivente (telex) divenne disponibile anche per i privati. La comunicazione veniva stabilita mediante disco e centraline automatiche, come avveniva anche in Svizzera. Perci\u00f2 nel 1954 fu stabilita la prima linea telex automatica internazionale, fra Belgio e Svizzera.\nDopo la guerra riprese anche il processo di automazione della rete telefonica. Poich\u00e9 le centraline automatiche occupavano pi\u00f9 spazio di quelle manuali, all'automazione si accompagn\u00f2 un'attivit\u00e0 edilizia notevole: furono costruiti pi\u00f9 di cento nuovi edifici.\nNel corso del Secondo Dopoguerra la domanda di servizi telefonici crebbe ad un ritmo elevato. Il numero di abbonati aument\u00f2 rapidamente: dai circa 350.000 del 1946 si pass\u00f2 ai 522.000 del 1951 ed al 1.049.000 del 1965.\nIl 29 maggio 1956 fu inaugurata la prima linea telefonica automatica internazionale, che collegava Bruxelles a Parigi e Lilla.\nL'automazione della rete telefonica belga fu completata nel 1970, quando il numero degli abbonati era salito a 1.370.000. Le centraline utilizzate erano quelle elettromeccaniche con i sistemi Rotary (prodotti dalla Western Electric) e Strowger (prodotte dalla ATEA)\nI collegamenti satellitari del Belgio inizialmente vennero garantiti utilizzando i centri spaziali francese e tedesco, che tuttavia si rivelarono insufficienti. Cos\u00ec nel 1972 la RTT inaugur\u00f2 il centro di telecomunicazioni spaziali belga di Lessive.\nLa \"Belgacom\".\nNel 1987 la Commissione europea promulg\u00f2 il \"libro verde\" sulle telecomunicazioni, con il quale si propugnava la liberalizzazione del settore.\nIn Belgio la risposta fu rappresentata dalla legge del 21 marzo 1991, che introduceva un nuovo tipo di impresa pubblica, dotata di grande autonomia: l'impresa pubblica autonoma. Nasceva cos\u00ec la Belgacom. L'impresa ereditava dalla \"R\u00e9gie\" tutte le attrezzature (centraline, cavi, cabine telefoniche) di cui conservava il monopolio.\nUn nuovo \"libro verde\" della Commissione europea nel 1994 impose la libera concorrenza. Cos\u00ec nello stesso anno la Belgacom cre\u00f2 la Proximus, il primo operatore di telefonia mobile belga.\nIl 22 marzo 2004 la Belgacom viene quotata per la prima volta alla borsa Euronext. Il governo belga rimane l'azionista di maggioranza con il 50% pi\u00f9 uno delle azioni. L'ingresso in borsa \u00e8 servito a raccogliere i fondi per effettuare nuovi investimenti nel campo di internet, della fibra ottica, della televisione digitale. L'obiettivo \u00e8 quello di proporre offerte \"Triple play\" (televisione, telefonia e Internet) come l'IPTV.\nNel 2005 la Belgacom inaugur\u00f2 la rete televisiva digitale Belgacom TV. Belgacom diventa un operatore \"quadruple player\" che offre la telefonia fissa e mobile, l\u2019accesso a internet e la televisione.\nNel 2006 la \"Belgacom\" acquisisce il 25% delle azioni della \"Belgacom Mobile\" (\"Proximus\") ancora in mano alla Vodafone.\nNel 2008 la societ\u00e0 acquisisce la \"Scarlet\". Nello stesso anno rileva anche Tele2 Luxembourg, operatore telefonico in Lussemburgo, attivo sotto il marchio Tango.\nNel 2014 cessa l'uso del marchio \"Belgacom\". \"Proximus\" diventa il marchio commerciale dell'insieme dei prodotti fissi, mobili ed informatici. Continuano ad esistere gli altri marchi, come \"Scarlet\" e \"Tango\".\nNel 2015 viene rimossa l'ultima cabina telefonica in Belgio. Nello stesso anno l'operatore modifica la sua ragione sociale: la \"Belgacom\" diventa la \"Proximus\"."}
{"id": "478394", "revid": "1318658", "url": "https://it.wikipedia.org/wiki?curid=478394", "title": "Arrondissement di Albertville", "text": "L\"arrondissement\" di Albertville \u00e8 un \"arrondissement\" dipartimentale della Francia situato nel dipartimento della Savoia, nella regione dell'Alvernia-Rodano-Alpi.\nStoria.\nFu creato nel 1800, nel dipartimento non pi\u00f9 esistente del \"Monte Bianco\"; nel 1814 fu restituito al Regno di Sardegna, per ritornare alla Francia nel 1860. Nel 1926 vi fu integrato l'arrondissement soppresso di Mo\u00fbtiers.\nComposizione.\nL\"arrondissement\" \u00e8 composto da 82 comuni raggruppati in 9 cantoni:"}
{"id": "478399", "revid": "1516566", "url": "https://it.wikipedia.org/wiki?curid=478399", "title": "Gru (araldica)", "text": "In araldica la gru (detta anche grue) simboleggia la \"vigilanza\" ed \u00e8 rappresentata ritta sulla zampa sinistra, mentre con la destra tiene un sasso il cui rumore la sveglierebbe nel caso si addormentasse e lo lasciasse cadere. Il sasso, nella blasonatura araldica, \u00e8 detto proprio \"vigilanza\", anche se di norma si blasona solo se manca (o se \u00e8 di un altro smalto rispetto alla gru).\nNelle rappresentazioni araldiche la gru \u00e8 talora confusa con la cicogna, dalla quale si differenzia proprio per la \"vigilanza\" e per la minore lunghezza del becco."}
{"id": "478406", "revid": "37140", "url": "https://it.wikipedia.org/wiki?curid=478406", "title": "Nucleo galattico attivo", "text": ""}
{"id": "478407", "revid": "767487", "url": "https://it.wikipedia.org/wiki?curid=478407", "title": "Ebesfenomegacorona", "text": "In geometria l'ebesfenomegacorona, \u00e8 uno dei solidi di Johnson (\"J\"89). \u00c8 costituito da 21 facce, di cui 18 triangolari e 3 quadrate.\nLa descrizione di questo solido \u00e8 attribuita al matematico Viktor Zalgaller che nel 1969 classific\u00f2 i 92 solidi di Johnson e diede un nome a ciascuno di essi.\nIl nome.\nIl nome ebesfenomegacorona deriva dall'unione di:\nQuindi il suo nome pu\u00f2 significare \"grande corona ottusa cuneiforme\"."}
{"id": "478408", "revid": "1522738", "url": "https://it.wikipedia.org/wiki?curid=478408", "title": "Bandiera del Montenegro", "text": "La bandiera del Montenegro \u00e8 stata adottata dal parlamento il 13 luglio 2004, insieme ad un nuovo stemma e ad un nuovo inno, il popolare canto montenegrino \"Oj, svijetla majska zoro\".\nDescrizione.\nLa bordura giallo-oro del drappo inizialmente era una frangia; in seguito \u00e8 diventata parte integrante della bandiera. Nella bandiera vengono rintrodotti alcuni simboli nazionali monarchici, quali l'aquila bicipite (di derivazione bizantina) e il leone passante, utilizzati prima del 1918. L'aquila ha sul petto lo scudo della dinastia Petrovi\u010d con un leone passante d'oro su sfondo azzurro nella parte superiore di dimensioni maggiore e la parte inferiore verde, con le due parti dello scudo separate da una fascia di colore oro. L'aquila ha tra le due teste la Corona della dinastia Petrovi\u010d-Nejgo\u0161 e tiene tra gli artigli uno scettro e un Globo.\nCol distacco dalla Serbia e la fine della Confederazione Serbo-Montenegrina sancito con la proclamazione dell'indipendenza dal parlamento montenegrino il 3 giugno 2006 in seguito al referendum del 21 maggio precedente, la bandiera \u00e8 diventata il drappo ufficiale del Montenegro indipendente.\nBandiere precedenti.\nMontenegro monarchico.\nIl Principato del Montenegro venne riconosciuto internazionalmente solo il 3 marzo 1878 durante il Congresso di Berlino, ma era di fatto indipendente da secoli. La bandiera fino ad allora non ufficiale era costituita dalla croce rossa di San Giorgio su fondo bianco. Con l'ascesa al trono del principato nel 1860 di Nicola I, che nel 1910 avrebbe assunto il titolo di Re, la croce recava le iniziali del sovrano (Nikola I Petrovi\u0107 Njego\u0161) in caratteri cirillici rossi (\"H.I\", da leggersi \"N. I\", Nicola I).\nNel 1878 con il riconoscimento formale dell'indipendenza, la bandiera ufficiale adottata era rossa, con l'aquila bicipite coronata al centro e le iniziali \"H. I\".\nDal 1910 con la proclamazione del regno, venne introdotta la bandiera formata da tre strisce orizzontali di uguale dimensione con i colori delle strisce rosso, blu bianco, tradizionali colori panslavi e con lo stemma che \u00e8 rappresentato nell'attuale bandiera del Montenegro.\nTale bandiera venne utilizzata fino al 1918 anno in cui il Montenegro perse la sua indipendenza.\nRepubblica socialista (1945-1992).\nDal 1945 al 1992, come una di sei repubbliche costituenti della Repubblica Socialista Federale di Jugoslavia, Montenegro (Repubblica Popolare del Montenegro, dal 1963 Repubblica Socialista del Montenegro) adott\u00f2 il tricolore utilizzato durante il Regno del Montenegro, ma con al centro la stella rossa al posto del vecchio stemma.\nRepubblica federata alla Serbia (1993-2004).\nCon la fine della Jugoslavia Socialista il Montenegro prosegu\u00ec insieme alla Serbia l'esperienza federativa dando vita il 27 aprile 1992 ad una nuova federazione che prese il nome di Repubblica Federale di Jugoslavia.\nLa bandiera della Repubblica del Montenegro il 21 dicembre 1993 venne modificata, con le proporzioni che passarono da 2:3 a 1:3, l'abolizione della stella rossa ed il blu del periodo socialista sostituito con il tradizionale azzurro montenegrino.\nDopo che nel 2003 l'assetto statale venne modificato in confederazione assumendo la denominazione ufficiale di Unione Statale di Serbia e Montenegro, nel 2004 venne adottata una nuova bandiera che nel 2006 con la proclamazione dell'indipendenza sarebbe diventata la bandiera nazionale."}
{"id": "478413", "revid": "1104133", "url": "https://it.wikipedia.org/wiki?curid=478413", "title": "Un sorso in pi\u00f9", "text": "Un sorso in pi\u00f9 \u00e8 un album live di Carmen Consoli, pubblicato nel 2002.\nDescrizione.\nL'album \u00e8 stato registrato dal vivo a Milano il 22 e il 23 ottobre 2002, in occasione della partecipazione della cantante siciliana e della sua band alla trasmissione di MTV Italia \"Supersonic\", condotta da Paola Maugeri.\nIl disco \u00e8 stato successivamente pubblicato il 24 novembre 2003. Contiene anche la cover di una canzone di Kylie Minogue, \"Can't Get You out of My Head\".\nIl concerto ripercorreva l'intera carriera della Consoli, dai brani del primo album, \"Due parole\", a quelli di \"L'eccezione\", l'album pubblicato nei giorni stessi dell'esibizione. \"Un sorso in pi\u00f9\" \u00e8 il titolo di una canzone dell'album \"Confusa e felice\", non presente per\u00f2 nella scaletta di questo \"live\".\nTracce.\nTesti e musiche di Carmen consoli, eccetto dove indicato."}
{"id": "478414", "revid": "112694755", "url": "https://it.wikipedia.org/wiki?curid=478414", "title": "Palio dei Micci", "text": "Il Palio dei Micci \u00e8 una manifestazione a carattere storico-folkloristico organizzata dalla Pro-Loco di Querceta (LU) che si svolge in paese e all'interno del Campo sportivo Comunale del \"Buon Riposo\", in localit\u00e0 Pozzi del comune di Seravezza (LU).\nIdeato inizialmente nel 1956, in data prossima al 19 marzo, festa del Patrono San Giuseppe (per le prime cinque edizioni). Si \u00e8 poi passati alla seconda domenica dopo la Pasqua; poi l'ultima domenica di maggio e quindi, definitivamente, la prima domenica di maggio.\nIl palio consiste in una corsa di otto asini (detti \"micci\" nel dialetto locale), guidati da fantini, ognuno in rappresentanza di una delle otto contrade che partecipano alla manifestazione.\nLa Storia del Palio.\nNel 1956 il Comitato Cittadino \"Pro Querceta,\" guidato dal Maestro Epaminonda Bertagnini, operativamente coadiuvato dal barone Rodolfo Cope e dallo zio Paolo Nardini, indisse nel paese la prima edizione del cosiddetto \"Palio de' Micci\". Gli abitanti della piana si organizzarono quindi, sin da subito, in diverse \"borgate\" (divenute e nominate \"Contrade\" solo dall'edizione successiva).\nSulla scia dell'immediato successo della manifestazione, gi\u00e0 dall'anno successivo, fu ideato e realizzato anche un festival canoro, denominato \"\"Miccio Canterino\".\nNato quasi per scherzo e con finalit\u00e0 turistiche quale contorno alla Fiera del patrono San Giuseppe (19 marzo), le prime due edizioni del \"Palio dei Micci\"\" si svolsero presso \"via delle Catene\", in un piccolo appezzamento di terra adibito a campo di calcio, in localit\u00e0 Marzocchino, di cui \u00e8 proprietaria la Parrocchia di Ripa.\nSuccessivamente, la ancor piccola ma gi\u00e0 amata manifestazione, si spost\u00f2 negli ampi spazi erbosi del cosiddetto \"Campo del Cavaliere\", gi\u00e0 pertinenze dell'antica villa del \"Buon Riposo\". In quella stessa area oggi sorge lo stadio comunale denominato, appunto, del \"Buon Riposo\".\nL'edizione del 1961 passa alla storia come l'anno del \"Palio Scovato\": durante lo svolgimento della manifestazione, infatti, un forte e improvviso acquazzone rovin\u00f2 in pochi attimi quella che avrebbe dovuto essere una giornata di festa primaverile ma, soprattutto, gran parte dei costumi storici delle Contrade. Quell'edizione fu cos\u00ec annullata poich\u00e9 nessuna Contrada riusc\u00ec a riparare in breve tempo i danni che la pioggia portata dal \"tifone Trota\" aveva provocato ai loro costosi costumi.\nL'edizione del 1964 invece, venne svolta \"a cronometro\" per le strade del centro di Querceta. L'anno successivo invece si svolse per le strade della vicina localit\u00e0 di Marzocchino e nel 1966 le contrade tornarono a gareggiare fra loro all'interno del neonato stadio di Pozzi, appunto, del \"Buon Riposo\".\nCol passare degli anni, il Palio dei Micci si \u00e8 inserito autorevolmente nel solco delle tradizioni storiche della Toscana divenendo la pi\u00f9 importante manifestazione di questo genere della Provincia di Lucca.\nDa allora lo spirito campanilistico e la sana rivalit\u00e0 hanno portato all'organizzazione di varie altre manifestazioni. Alcune delle quali hanno avuto vita breve, mentre altre sono entrate a far parte della tradizione e continuano a svolgersi regolarmente ogni anno. Oltre al \"\"Palio\" ed al \"Festival\"\", esse sono: la \"S\"taffetta Podistica\", i \"Giochi di Bandiera\",\" il \"\"Torneo di Calcio\" e l'ultima nata \"L'elezione di Miss Palio\". \"Tutte organizzate dalla Pro-loco di Querceta sono divenute appuntamenti fissi annuali sui quali si misura l'agonismo e l'ardore delle otto contrade.\nDal 1991 alla rinomata manifestazione versiliese si aggiunse anche il premio per il \"Tema\" (o Soggetto storico) assegnato alla miglior rappresentazione coreografica e scenografica che le contrade presentano all'interno del \"Campo\" contemporaneamente alle rispettive sfilate in costume storico, ciascuna vivacizzata dal proprio gruppo musici e sbandieratori.\nIl 25 settembre 2005, in occasione della cinquantesima edizione della manifestazione, fu organizzato e corso il \"Palio dei Palii\": oltre alle otto contrade del Palio dei Micci, si sfidarono nella corsa anche alcune contrade rappresentanti i Palii di Ferrara, Romano d'Ezzelino, Bereguardo, Cameri, Torrita di Siena, Roccastrada, Orani, Cuccaro Vetere e Perfugas. La corsa, disputata a batterie, venne vinta dalla giovane fantina Martina Righi, rappresentante del Palio di Ferrara, in groppa al miccio \"Piccione\".\nContrade partecipanti.\nLe contrade rappresentano, per la pi\u00f9 gran parte, le frazioni o localit\u00e0 della piana del comune di Seravezza. Alcune poi comprendono anche porzioni dei comuni di Forte dei Marmi e Pietrasanta.\nCiascuna di esse ha due colori principali pi\u00f9 un terzo, di complemento (non per\u00f2 la Cervia che, storicamente, non ha colore complementare). I colori, primi segni distintivi di ogni Contrada, sono riportati nei costumi del rispettivo corteo storico e, ovviamente, nei singoli stemmi.\nIl Palio.\nLa manifestazione ha inizio gi\u00e0 nella mattinata, con la sfilata delle rappresentanze delle otto Contrade tra cui spiccano i rispettivi gruppi musici e sbandieratori, per le vie del paese di Querceta e con la S. Messa domenicale nella chiesa di Santa Maria Lauretana. Successivamente, nella centrale piazza Matteotti ha luogo la tradizionale benedizione dei micci e la lettura dei \"bandi di sfida\" che, tra il serio e faceto, si lanciano le otto Contrade.Nel pomeriggio, prima della corsa, circa 150 persone per ogni contrada, vestendo per un giorno i panni della fantasia, quali dame, cavalieri, armigeri e paggi, sfilano fieri dei propri colori sulla pista d'atletica dello stadio \"Buon Riposo\". Contemporaneamente, sul prato centrale, circa altrettante persone per contrada danno vita a rievocazioni coreografiche e scenografiche di fatti, realmente accaduti o immaginari, ambientati nel periodo storico (solitamente l'Alto Medioevo/Rinascimento) al quale ogni singola contrada si ispira. Non \u00e8 raro comunque che vengano affrontate anche altre tematiche che, con sapienti adattamenti, si riallaccino al predetto periodo storico di riferimento.\nLe \"Sfilate\" vengono aperte dalla contrada vincitrice del Palio dell'edizione precedente; le restanti sette, invece, sfilano secondo un ordine di sorteggio stabilito qualche settimana prima dello svolgimento della manifestazione.\nLa corsa, che ha luogo nel tardo pomeriggio, prevede sei giri di un tracciato (per totali 1.800 metri circa) in un circuito ad anello ricavato sul prato dello stadio.\nLa contrada vincitrice conserva il cosiddetto \"Palio\", ovvero un gonfalone pitturato raffigurante la \"Sacra Famiglia\" in fuga verso l'Egitto, per un anno nella propria sede, acquisendo cos\u00ec sia il gi\u00e0 citato diritto di aprire le sfilate nell'anno successivo, sia il diritto di apporre un proprio piccolo stemma in stoffa sul drappo stesso del \"Palio\". Autore del gonfalone del Palio \u00e8 il Maestro Alfieri Tessa. Suoi anche i primi due gonfaloni oggi non pi\u00f9 in palio.\nAl termine della manifestazione vengono anche attribuiti i premi al miglior gruppo musici (\"Trofeo Fratelli Meccheri,\" istituito dalla contrada \"Il Ponte\" a ricordo di Silvia, Stefano e Francesca, attivi contradaioli scomparsi a seguito di un tragico incidente mentre ritornavano a casa dopo aver trascorso la domenica di Carnevale a Viareggio nel 1982) e l\"'Alabarda d'Oro\", premio che va alla contrada che ottiene il miglior punteggio in una \"classifica combinata\" tra \"sfilata storica\" e \"tema\".La tradizione vuole che i vincitori dei vari premi, festeggino con caroselli di auto che imbandierate partono dalla propria sede di contrada e prima di farvi ritorno toccano i territori delle altre sette consorelle segnalando il loro passaggio con clacson e trombe.\nAltre manifestazioni.\nSempre legate al Palio dei Micci e alle sue contrade, sono in seguito sorte anche altre, ma non meno importanti, manifestazioni, svolte in diversi periodi dell'anno:\nSono invece manifestazioni cessate, cio\u00e8 non pi\u00f9 organizzate dalla Pro Loco Querceta:\nDal 1984, su iniziativa dell'allora Presidente della Pro Loco, Mauro Giannarelli, \u00e8 istituita ed annualmente assegnata la \"Coppa del Presidente\". Questo ambitissimo premio \u00e8 appannaggio della Contrada che ottiene i migliori piazzamenti nelle classifiche delle varie manifestazioni.\nDurante il periodo estivo, infine, quale forma di autofinanziamento, ogni Contrada organizza una propria sagra gastronomica che, appunto, rappresenta lo strumento pi\u00f9 prezioso per il reperimento delle risorse necessarie per sostenere gli importanti appuntamenti annuali."}
{"id": "478418", "revid": "28402", "url": "https://it.wikipedia.org/wiki?curid=478418", "title": "CL20", "text": ""}
{"id": "478432", "revid": "1565034", "url": "https://it.wikipedia.org/wiki?curid=478432", "title": "Arcidiocesi di Chieti-Vasto", "text": "Larcidiocesi di Chieti-Vasto () \u00e8 una sede metropolitana della Chiesa cattolica in Italia appartenente alla regione ecclesiastica Abruzzo-Molise. Nel 2019 contava 287.000 battezzati su 322.876 abitanti. \u00c8 retta dall'arcivescovo Bruno Forte.\nNe sono patroni san Giustino (per Chieti) e san Michele arcangelo (per Vasto); la \"Beata Vergine dei Miracoli\", venerata nel santuario di Casalbordino, ne \u00e8 la compatrona.\nTerritorio.\nL'arcidiocesi comprende 91 comuni abruzzesi in due distinte province:\nSede arcivescovile \u00e8 la citt\u00e0 di Chieti, dove si trova la cattedrale di San Giustino, in origine dedicata a San Tommaso apostolo. A Vasto ha sede la concattedrale di San Giuseppe. L'arcidiocesi comprende anche due basiliche minori: la basilica santuario del Volto Santo a Manoppello, e il santuario della Madonna dei Miracoli a Casalbordino.\nIl territorio si estende su 2.539\u00a0km\u00b2 ed \u00e8 suddiviso in 138 parrocchie raggruppate in 10 zone pastorali o \"foranie\": Atessa, Casoli, Chieti, Chieti Scalo, Fossacesia-Casalbordino, Francavilla al Mare, Gissi, Guardiagrele, Scafa e Vasto.\nLa provincia ecclesiastica di Chieti-Vasto comprende una sola suffraganea, l'arcidiocesi di Lanciano-Ortona.\nStoria.\nL'odierna arcidiocesi nasce nel 1986 dall'unione di due precedenti sedi episcopali: la diocesi di Chieti, storicamente documentata a partire dalla prima met\u00e0 del IX secolo; e la diocesi di Vasto istituita il 23 luglio 1853.\nChieti.\nLe origini.\nIncerta e discussa \u00e8 l'origine della diocesi di Chieti. La tradizione attribuisce la sua fondazione a san Giustino; bench\u00e9 una \"ecclesia sancti Justini\" sia documentata fin dall'840, la tradizione che fa di questo santo il protovescovo della diocesi teatina \u00e8 piuttosto tardiva e risalirebbe solo al XV secolo. La stessa tradizione, non anteriore al XVI secolo, segnala, dopo Giustino, una serie di dodici santi vescovi, molti dei quali completamente ignoti, che la critica agiografica esclude tuttavia dalla cronotassi di Chieti.\nIncerta \u00e8 anche l'attribuzione del vescovo Quinto, che prese parte al concilio romano del 499 indetto da papa Simmaco; secondo l'edizione critica degli atti conciliari, Quinto non era vescovo della \"ecclesia Theatina\", ma della \"ecclesia Theanensis\", ossia di Teano. La tradizione erudita assegna poi alla sede di Chieti il vescovo Barbato, a cui papa Gregorio I avrebbe affidato nel 594 la cura della diocesi di Ortona, allora vacante. Anche questo nome tuttavia sembra essere da escludere dalla cronotassi teatina; infatti la lettera di Gregorio Magno relativa a questo avvenimento non riporta n\u00e9 il nome di Barbato n\u00e9 la sede di Chieti assegnata a questo vescovo.\nSecondo Francesco Lanzoni, nessuno dei vescovi riportati dalle cronotassi tradizionali anteriori al IX secolo sono da considerarsi come autentici. Tuttavia lo storico faentino non esclude l'antichit\u00e0 della diocesi, bench\u00e9 nessun nome di vescovo sia noto, probabilmente gi\u00e0 esistente prima dell'invasione longobarda. Infatti sostiene che \u00abse non mancava [un vescovo] nel piccolo paese degli Aequi e dei Marsi, quello dei Marruccini non doveva esserne privo. N\u00e9 \u00e8 improbabile perci\u00f2 che la diocesi di Chieti rimonti almeno al IV secolo, come, in generale, le diocesi italiane delle pi\u00f9 remote regioni italiane\u00bb.\nIl medioevo.\nI primi vescovi teatini storicamente documentati risalgono solo alla met\u00e0 del IX secolo. Il primo di questi \u00e8 Teodorico I, che indisse e presiedette un sinodo a Chieti, celebrato il 12 maggio 840, che mostra la vitalit\u00e0 e l'organizzazione della chiesa teatina in questo periodo e dove si fa menzione di un predecessore del vescovo Teodorico, senza per\u00f2 citarne il nome. Gi atti riportano, oltre all'esistenza di una \"ecclesia sancti Justini\", anche quella \"ad honorem sancti Thomae\", vicino alla quale fu costruito l'episcopio, e che divenne il centro propulsore della diocesi. La cattedrale teatina fu dedicata a San Tommaso Apostolo almeno fino a tutto il XII secolo e solo successivamente venne aggiunto il titolo di San Giustino.\nDopo Teodorico I sono noti i vescovi Lupo, che prese parte al concilio romano dell'844 e presenzi\u00f2 all'incoronazione di Ludovico II fatta da papa Sergio II; e Pietro I, che sottoscrisse tramite l'arcidiacono Orso gli atti del concilio romano di dicembre 853.\nA partire da questo periodo, con l'organizzazione di cui la diocesi si dot\u00f2 nel concilio dell'840, Chieti divenne il principale centro ecclesiastico della regione estendendo la sua giurisdizione anche sui territori di Ortona, documentata come diocesi in epoca tardo-romana, di Vasto e di tutto l'Abruzzo sud-orientale. L'unit\u00e0 del territorio fu messo in crisi dal potere delle grandi abbazie dell'Italia centro-meridionale (innanzitutto Montecassino) che possedevano in zona diversi feudi esenti dalla giurisdizione episcopale.\nLa bolla di papa Niccol\u00f2 II del 2 maggio 1059 defin\u00ec con precisione i confini della diocesi. \u00abAndavano dalla localit\u00e0 Tremonti sul Pescara, sotto Popoli, per il Morrone (monte de Ursa), salivano a Coccia, gola angusta fra Sulmona e Palena, e scendevano al fiume Aventino passando fra Lettopalena e Palena per poi salire lungo i monti Pizzi e raggiungere il fiume Sinello; proseguivano quindi fino al monte di Treste, dove nasce il fiume omonimo, e passavano al monte degli Schiavi fino al fiume Trigno; seguendo il Trigno arrivavano al mare e dalla foce del Trigno, lungo la costa adriatica, giungevano alla foce del Pescara per tornare, risalendo il fiume, fino a Tremonti.\u00bb\nTra il XII e il XIV secolo, attraverso le donazioni di vari terreni e feudi, all'ufficio di vescovo di Chieti si legarono anche i titoli di barone di Villamagna, Orni, Forcabobolina e Astignano e, pi\u00f9 tardi, anche quello di conte di Chieti.\nA partire dal XIII secolo fiorirono nella diocesi i grandi ordini mendicanti e, parallelamente, si svilupp\u00f2 un notevole movimento eremitico il cui pi\u00f9 celebre esponente fu Pietro dal Morrone (il futuro papa Celestino V) che a Roccamorice nel 1254 fond\u00f2 l'eremo di Santo Spirito a Majella, primo nucleo della congregazione dei monaci Celestini.\nL'et\u00e0 moderna e contemporanea.\nNel corso dei secoli successivi la sede episcopale di Chieti raggiunse un certo prestigio e cominci\u00f2 ad essere contesa dalle maggiori famiglie del Regno di Napoli. Nel 1505 Giampietro Carafa (poi papa con il nome di Paolo IV) ottenne grazie allo zio Oliviero il governo della diocesi: quando fond\u00f2 con Gaetano di Thiene l'ordine dei Chierici Regolari, diede loro il nome di \"Teatini\" dal nome latino della sua diocesi; anche i fondatori di altri due dei nuovi Ordini della Controriforma, Fabrizio Caracciolo dei Chierici Regolari Minori e Camillo de Lellis dei Ministri degli Infermi, erano originari della diocesi (rispettivamente di Villa Santa Maria e Bucchianico).\nAgli inizi del XVI secolo, il 27 giugno 1515, Chieti perse parte del proprio territorio a vantaggio dell'erezione della diocesi di Lanciano. Il 1\u00ba giugno 1526, con la bolla \"Super universas\" di papa Clemente VII, Chieti fu elevata al rango di arcidiocesi metropolitana e le furono assegnate come suffraganee le diocesi di Penne, Atri e la stessa Lanciano. Chieti perse ben presto tutte le sue diocesi suffraganee: prima Penne e Atri, restituite alla soggezione immediata da papa Paolo III con la bolla \"Inter cetera\" del 18 luglio 1539; quindi Lanciano, elevata ad arcidiocesi da Pio IV nel 1561; Pio V ripristin\u00f2 allora la diocesi di Ortona (20 ottobre 1570) e la dichiar\u00f2 soggetta a Chieti.\nNella seconda met\u00e0 del XVI secolo gli arcivescovi si impegnarono in prima persona per l'attuazione dei decreti di riforma del concilio di Trento attraverso le visite pastorali, la fondazione del seminario arcivescovile ad opera di Giovanni Oliva nel 1568, e la celebrazione dei sinodi il primo dei quale \u00e8 quello del 1581 indetto da Cesare Busdrago. Aument\u00f2 contestualmente in citt\u00e0 e nella diocesi la presenza dei nuovi ordini religiosi, come i carmelitani scalzi, i gesuiti, i cappuccini, i minimi e gli scolopi.\nNel 1624 gli oratoriani di Santa Maria in Vallicella, che avevano in commenda l'abbazia di San Giovanni in Venere, cedettero all'arcivescovo di Chieti la giurisdizione ecclesiastica su alcune parrocchie di questa Chiesa \"nullius\": Fossacesia, Francavilla al Mare, Paglieta, Rocca San Giovanni, Sant'Eusanio del Sangro, San Vito Chietino e Vasto.\nCon la riforma delle circoscrizioni ecclesiastiche operata da papa Pio VII con la bolla \"De utiliori\" (27 giugno 1818), alcune Chiese \"nullius dioecesis\" del territorio furono soppresse e riunite alla sede arcivescovile di Chieti; tra queste la prelatura di San Martino in Valle di Fara San Martino, la prepositura di San Leucio e le tre abbazie di Santa Maria in Monteplanizio a Lettopalena, di San Clemente a Casauria e dei Santi Vito e Salvo). La stessa bolla soppresse l'unica suffraganea di Chieti, la diocesi di Ortona, che venne unita a quella di Lanciano.\nChieti rimase cos\u00ec priva di suffraganee e, per porre rimedio alla questione, ad istanza di Ferdinando II e del marchese Alfonso d'Avalos, papa Pio IX con la bolla \"In apostolica omnium ecclesiarum\" del 1853 dismembr\u00f2 dall'arcidiocesi di Chieti la citt\u00e0 di Vasto e il suo distretto, erigendo una nuova diocesi, che fu affidata in regime di amministrazione perpetua all'arcivescovo di Chieti.\nIl 1\u00ba luglio 1949, a seguito della riforma territoriale che port\u00f2 alla nascita della diocesi di Penne-Pescara, Chieti perse le cinque parrocchie del soppresso comune di Castellammare Adriatico situate sulla riva destra del fiume Aterno, che segnava l'antico confine con la diocesi di Penne.\nIl 31 luglio 1950, con la lettera apostolica \"Mirum sane\", papa Pio XII proclam\u00f2 la Beata Maria Vergine dei Miracoli, venerata nel santuario di Casalbordino in diocesi di Vasto, patrona dell'arcidiocesi.\nNel 1977 l'arcidiocesi di Chieti acquis\u00ec le parrocchie dei comuni di Serramonacesca e di Fara Filiorum Petri, e la parrocchia della frazione di Ripacorbaria nel comune di Manoppello, gi\u00e0 appartenute all'abbazia territoriale di Montecassino.\nIl 2 marzo 1982, con la bolla \"Fructuosa ecclesiae\" di papa Giovanni Paolo II, alla provincia ecclesiastica di Chieti furono annesse due nuove suffraganee: Lanciano, che mantenne comunque la dignit\u00e0 arcivescovile, e Ortona, unita \"aeque principaliter\" a Lanciano. Il 24 agosto dello stesso anno ebbe fine il regime di amministrazione perpetua e la diocesi di Vasto fu unita \"aeque principaliter\" alla sede teatina; contestualmente l'arcivescovo Vincenzo Fagiolo fu nominato anche vescovo di Vasto.\nVasto.\nUna comunit\u00e0 cristiana nell'antica citt\u00e0 romana di \"Histonium\", l'odierna Vasto, \u00e8 attestata per la prima volta sul finire del V secolo nell'epistolario di papa Gelasio I (492-496). Il pontefice scriveva al vescovo Celestino, la cui sede episcopale non \u00e8 indicata, per incaricarlo di promuovere al diaconato il chierico Felicissimo e al presbiterato il diacono Giuliano, entrambi appartenenti alla \"ecclesia Stoniensium\". Queste indicazioni rivelano \u00abl'esistenza nella citt\u00e0 di Vasto, nel V secolo, di una comunit\u00e0 cristiana ben organizzata e strutturata\u2026 Se Vasto fosse, allo stesso tempo, anche sede episcopale, \u00e8 questione di controversa interpretazione.\u00bb\nGli autori infatti si dividono sull'interpretazione della lettera di papa Gelasio, la quale per alcuni, tra i quali Lanzoni e Kehr, \u00e8 indizio dell'esistenza di una diocesi, in quel momento vacante; per altri invece non vi sono motivi sufficienti per concludere che Vasto fosse gi\u00e0 diocesi nel tardo periodo romano, non essendoci nessun'altra menzione nelle fonti storiche successive e non essendo noto alcun vescovo di questa diocesi.\nA partire dal IX secolo la citt\u00e0 e il territorio di Vasto risultano appartenere alla diocesi di Chieti. Dall'XI al XVII secolo la citt\u00e0 vastese, dal punto di vista spirituale, dipendeva dall'abbazia di San Giovanni in Venere, esente dalla giurisdizione vescovile e immediatamente soggetta alla Santa Sede.\nAll'inizio dell'Ottocento furono soppresse le due parrocchie cittadine, quelle di Santa Maria Maggiore e di San Pietro, e fu istituita una nuova parrocchia nella chiesa di San Giuseppe, elevata al rango di collegiata.\nAd istanza del re Ferdinando II e del marchese Alfonso d'Avalos, papa Pio IX, con la bolla \"In apostolica omnium ecclesiarum\" del 23 luglio 1853, separ\u00f2 dall'arcidiocesi di Chieti la citt\u00e0 di Vasto e il suo distretto compreso nel territorio dell'arcidiocesi teatina, l'eresse in vescovato ed eresse la collegiata di San Giuseppe in cattedrale; la nuova diocesi venne affidata in regime di amministrazione perpetua all'arcivescovo di Chieti. Per gli uffici della curia ed il seminario, venne recuperato l'antico collegio dei Chierici Regolari della Madre di Dio.\nOltre a Vasto, la nuova diocesi comprendeva 33 comuni: Archi, Atessa, Bomba, Carpineto Sinello, Carunchio, Casalanguida, Casalbordino, Colledimezzo, Cupello, Dogliola, Fraine, Fresagrandinaria, Furci, Gissi, Guilmi, Lentella, Liscia, Montazzoli, Monteferrante, Monteodorisio, Paglieta, Palmoli, Perano, Pietraferrazzana, Pollutri, Roccaspinalveti, San Buono, San Salvo, Scerni, Torino di Sangro, Tornareccio, Tufillo, Vasto e Villalfonsina.\nDal 17 febbraio 1940 al 26 giugno 1948 la sede di Vasto, che aveva cambiato nome in Istonio, assunse il nome latino di \"dioecesis Histoniensis\".\nIl 31 luglio 1950, con la lettera apostolica \"Imaginem Beatae Mariae\", papa Pio XII proclam\u00f2 la Beata Maria Vergine dei Miracoli, venerata nel santuario di Casalbordino, patrona della diocesi.\nIl regime di amministrazione perpetua si mantenne fino al 1982. Il 24 agosto di quell'anno la Congregazione per i Vescovi nomin\u00f2 Vincenzo Fagiolo, gi\u00e0 arcivescovo di Chieti, anche vescovo di Vasto, la cui sede fu unita \"aeque principaliter\" a quella teatina. Il doppio titolo di \"arcivescovo di Chieti e vescovo di Vasto\" fu assunto anche dal successore Antonio Valentini, fino al decreto del 1986.\nLe due sedi unite.\nIl 30 settembre 1986, con il decreto \"Instantibus votis\" della Congregazione per i Vescovi, fu stabilita la piena unione delle due diocesi di Chieti e di Vasto e la nuova circoscrizione ecclesiastica ha assunto l'attuale denominazione: \"Arcidiocesi di Chieti-Vasto\".\nIl 7 ottobre 1989 l'arcivescovo Antonio Valentini, rendendo esecutivo il decreto che stabiliva, insieme alla piena unione delle due diocesi di Chieti e Vasto, la costituzione nella chiesa cattedrale di Chieti dell'unico capitolo cattedrale, stabil\u00ec che il capitolo metropolitano fosse composto da 12 sacerdoti e presieduto da un canonico con il titolo di presidente: nelle celebrazioni corali, i canonici indossano l'abito talare nero, il rocchetto e la mozzetta color cremisi.\nIl 31 maggio 2010 la parrocchia di Maria Santissima Madre di Dio, in frazione Pretaro (comune di Francavilla al Mare), \u00e8 stata staccata dall'arcidiocesi di Pescara-Penne e aggregata all'arcidiocesi di Chieti-Vasto.\nCronotassi.\nSi omettono i periodi di sede vacante non superiori ai 2 anni o non storicamente accertati.\nArcivescovo attuale.\nIl 26 giugno 2004 papa Giovanni Paolo II ha eletto arcivescovo di Chieti-Vasto il teologo napoletano Bruno Forte come successore di Edoardo Menichelli, trasferito alla sede di Ancona-Osimo: monsignor Forte \u00e8 stato consacrato vescovo nel Duomo di Napoli l'8 settembre 2004 dall'allora prefetto della Congregazione per la Dottrina della Fede, il cardinale Joseph Ratzinger (che l'anno seguente sarebbe stato eletto papa) e ha preso possesso della diocesi il 25 settembre dello stesso anno.\nStatistiche.\nL'arcidiocesi nel 2019 su una popolazione di 322.876 persone contava 287.000 battezzati, corrispondenti all'88,9% del totale."}
{"id": "478441", "revid": "287204", "url": "https://it.wikipedia.org/wiki?curid=478441", "title": "Fabio Pusterla", "text": "Biografia.\nLaureato in lettere moderne con Maria Corti all'Universit\u00e0 di Pavia, insegna al Liceo Cantonale di Lugano 1 e all'Universit\u00e0 della Svizzera italiana a Lugano; ha tenuto per alcuni anni corsi presso l'Universit\u00e0 di Ginevra. \u00c8 stato tra i fondatori della rivista letteraria \"Idra\", edita a Milano da Marcos y Marcos. \u00c8 attivo come poeta, traduttore (soprattutto dal francese, con qualche incursione nella letteratura portoghese) e saggista. Collabora a giornali e riviste in Svizzera e in Italia. Ha diretto l'edizione critica delle opere di Vittorio Imbriani e pubblicato saggi, traduzioni, volumi di versi.\nCaratterizzata in partenza da un forte influsso espressionista (come ha notato Pier Vincenzo Mengaldo), ma con venature pi\u00f9 pacate che la inseriscono nella tradizione anceschiana della Linea Lombarda (Giorgio Orelli e Vittorio Sereni), la poetica di Pusterla \u00e8 andata sempre pi\u00f9 avvicinandosi a una poesia dal forte contenuto civile (si veda in particolare \"Folla sommersa\"), mentre l'esperienza di traduzione legata strettamente a Philippe Jaccottet lo ha portato a una sempre maggior attenzione agli oggetti del quotidiano, alle vite e cose dimenticate (Cfr. \"Le cose senza storia\"), rafforzata probabilmente dalla provenienza geografica decentrata (Pusterla \u00e8 cresciuto in una citt\u00e0 di frontiera, Chiasso, e insegna attualmente a Lugano, nella Svizzera di lingua italiana). Del suo lavoro come traduttore, condotto attraverso un recupero dei materiali poetici del Novecento italiano, ha scritto Pier Vincenzo Mengaldo: \"si pu\u00f2 dire che il poeta ticinese ha realizzato in queste versioni, con nobilt\u00e0 di patina ma stringatezza di scrittura, un'eccellente triangolazione fra Jaccottet, se medesimo e il senso della lingua poetica italiana\".\nNel 1985 \u00e8 stato il vincitore del Premio Internazionale Eugenio Montale, sezione editi.\nNel 2007 gli \u00e8 stato conferito il secondo pi\u00f9 importante premio letterario svizzero (secondo solo al Gran Premio Schiller): il Premio Gottfried Keller. Nel 2009 la \"collana bianca\" dell'editore Einaudi ha pubblicato un'antologia di poesie del periodo 1985-2008, sotto il titolo \"Le terre emerse\", con il quale nel 2009 ha vinto la sezione poesia del Premio Giuseppe Dess\u00ec.\nSulla sua figura il regista Danilo Catti ha realizzato il documentario \"Salamandre, gatti ciechi, rotaie\", nell'ambito del ciclo \"Lettere dalla Svizzera\" (produzione SRG SSR id\u00e9\u00e9 suisse, 1998).\nRiconoscimenti.\nTra i principali riconoscimenti, il Premio Montale (1986), il Premio Schiller (1986, 2000, 2010), il Premio Dess\u00ec (2009); i Premi Prezzolini (1994), Lionello Fiumi (2007) e Achille Marazza (2008) per la traduzione letteraria; il Premio Gottfried Keller (2007), il Premio Svizzero di Letteratura (2013) e il Premio Napoli (2013) per l'insieme dell'opera."}
{"id": "478447", "revid": "126257", "url": "https://it.wikipedia.org/wiki?curid=478447", "title": "Fornito (araldica)", "text": ""}
{"id": "478448", "revid": "110157", "url": "https://it.wikipedia.org/wiki?curid=478448", "title": "Movistar", "text": "Movistar \u00e8 il marchio commerciale con cui Telef\u00f3nica opera in Spagna e in molti paesi dell'America Latina.\nNel 2004 Movistar ha rafforzato la propria presenza in America Latina acquisendo le attivit\u00e0 dell'operatore statunitense BellSouth. \nIl nome Movistar fu usato in Spagna a partire dal 25 luglio 1995 per il lancio dei servizi GSM.\nDopo l'acquisto di O2 nel 2005, la societ\u00e0 ha annunciato che il marchio O2 continuer\u00e0 a essere usato in Germania, Regno Unito e Irlanda come marchio separato con la sua gestione.\nAppartiene al gruppo anche la societ\u00e0 Movistar+ operante nella distribuzione in streaming via internet di film, serie televisive, pay TV e altri contenuti di intrattenimento.\nAttivit\u00e0.\nIn Spagna ha stretto accordi per fornire l'accesso alla propria rete mobile con i seguenti MVNO spagnoli:"}
{"id": "478450", "revid": "14641", "url": "https://it.wikipedia.org/wiki?curid=478450", "title": "2,4,6,8,10,12 - esanitroesaziosowurtzitano", "text": ""}
{"id": "478455", "revid": "1516566", "url": "https://it.wikipedia.org/wiki?curid=478455", "title": "Guidone (araldica)", "text": "Guidone \u00e8 un termine utilizzato in araldica per indicare la banderuola formata da una lunga striscia di stoffa che termina con due punte o code.\nDurante il Regno d'Italia, il 4 maggio 1870, la Consulta araldica determin\u00f2 che lo stemma dello Stato dovesse avere un \u00abguidone reale italiano, a lungo fusto, svolazzante all'infuori\u00bb."}
{"id": "478458", "revid": "110157", "url": "https://it.wikipedia.org/wiki?curid=478458", "title": "Amena", "text": "Amena \u00e8 la seconda marca di telefonia mobile con cui opera la compagnia spagnola Orange Espa\u00f1a.\nEra nata come compagnia telefonica vera e propria nel 1998 dopo che Retevision aveva ottenuto dal governo spagnolo una terza licenza per l'attivit\u00e0 di telefonia mobile che doveva servire a rompere il duopolio Movistar-Vodafone.\nDopo l'acquisizione nel 2005 da parte di France T\u00e9l\u00e9com e il cambio di nome in Orange Espa\u00f1a, il 7 giugno 2012 la stessa Orange rilanci\u00f2 Amena come seconda marca commerciale.\nIl nome Amena significa \"piacevole\" in Spagna."}
{"id": "478481", "revid": "1305772", "url": "https://it.wikipedia.org/wiki?curid=478481", "title": "Yoigo", "text": "Yoigo \u00e8 il marchio con cui opera il quarto operatore mobile spagnolo con una rete UMTS/3G/LTE 4G di propriet\u00e0. Nei luoghi non ancora raggiunti dal segnale, gli utenti Yoigo possono continuare ad usufruire dei servizi di comunicazione tramite accordi di roaming nazionale sulle reti GSM e UMTS dell'operatore\nMovistar.\nStoria.\nInizialmente l'operatore avrebbe dovuto chiamarsi Xfera, come tuttora indicato dal nome della societ\u00e0. \u00c8 stata creata nel 2000 quando una serie di investitori si sono uniti per partecipare alla gara di assegnazione di una nuova licenza UMTS in Spagna. Inizialmente i principali azionisti erano l'azienda francese Vivendi, il gruppo spagnolo ACS e l'operatore telefonico scandinavo Sonera (oggi TeliaSonera).\nNel 2001 l'azienda non era ancora operativa ed era in una situazione di stallo, questo per via di diversi problemi legati alla nuova tecnologia UMTS e alle difficolt\u00e0 ad accedere al mercato. Le uniche attivit\u00e0 svolte in quel periodo furono la creazione di un brand forte, il tentativo di stringere accordi di roaming nazionale con gli operatori esistenti per garantire una buona copertura del servizio e l'attivazione di alcuni ripetitori al fine di non perdere la licenza UMTS assegnata.\nA giugno 2003 la maggior parte degli azionisti lamentava il forte investimento economico che avevano dovuto fare per un progetto che ancora non era stato lanciato, infine nel 2003 Vivendi vendette la propria quota agli altri azionisti ad un prezzo simbolico di 1 euro.\nDopo continui rinvii e ritardi nel lancio commerciale del servizio, dietro il rischio che il governo spagnolo revocasse la licenza all'operatore finalmente le operazioni iniziano nel giugno 2006, quando TeliaSonera, azionista di minoranza, sal\u00ec al 76,56\u00a0% delle azioni Xfera.\nNell'ottobre 2006, Xfera annunci\u00f2 che il servizio sarebbe stato commercializzato dietro il nuovo brand \"Yoigo\" a partire dal mese di dicembre. Il nuovo nome fu scelto per riflettere la semplicit\u00e0 nelle tariffe e nella facilit\u00e0 d'utilizzo dei servizi.\nYoigo e il mercato.\nYoigo \u00e8 nata con una copertura a macchia di leopardo, pertanto inizialmente ha dovuto ricorrere ad accordi di roaming nazionale sulla rete GSM di Vodafone. Ci\u00f2 ha fatto s\u00ec che almeno nella fase iniziale i servizi di connettivit\u00e0 3G fossero disponibili in zone molto ristrette coperte direttamente dalla rete UMTS di propriet\u00e0 e altri servizi (come quelli di videochiamata) non fossero disponibili. Scaduto l'accordo per il roaming nazionale con Vodafone, ne \u00e8 stato siglato uno nuovo con Movistar.\nPer la distribuzione Yoigo ha scelto di non utilizzare negozi di propriet\u00e0, bens\u00ec di basarsi su una rete di franchising.\nNonostante tutte le difficolt\u00e0 iniziali, la tariffa semplice ed economica offerta da Yoigo (0,12 cent al minuto pi\u00f9 0,12 cent alla risposta a qualsiasi ora e verso qualsiasi numero in Spagna) unita ad un piano dati conveniente (0,12 cent/KB fino ad un massimo di 1,20 euro al giorno) ne hanno fatto un successo. L'azienda stessa annunci\u00f2 di aver triplicato le proprie aspettative durante i primi mesi dal lancio e spieg\u00f2 alcuni ritardi nelle consegne delle USIM proprio con questo successo inatteso.\nNel gennaio 2009 Yoigo ha raggiunto il milione di clienti.\nI principali competitori di Yoigo sono i tre grandi operatori mobili spagnoli (Movistar, Vodafone e Orange) ed i nuovi operatori mobili virtuali come Euskaltel M\u00f3vil, Happy M\u00f3vil, Lebara Espa\u00f1a e Simyo."}
{"id": "478483", "revid": "2519", "url": "https://it.wikipedia.org/wiki?curid=478483", "title": "Atollo Palmyra", "text": ""}
{"id": "478485", "revid": "830939", "url": "https://it.wikipedia.org/wiki?curid=478485", "title": "Gustave Roud", "text": "Roud vive dal 1908 nella fattoria familiare di Carrouge, nel paesaggio collinoso dell'Haut-Jorat, fino alla morte.\nAutore di un'opera tutta dedicata ai temi della natura (straniata attraverso afflati romantici alla Novalis e a un uso strenuamente musicale della lingua), ha lasciato tre volumi di \"Scritti\" (prose poetiche), di cui una scelta \u00e8 stata pubblicata nel 2002 nella collana Poche/Po\u00e9sie di Gallimard, a cura di Philippe Jaccottet. La densa corrispondenza tra i due grandi poeti svizzeri \u00e8 stata pubblicata nello stesso anno dalle edizioni Gallimard."}
{"id": "478489", "revid": "767487", "url": "https://it.wikipedia.org/wiki?curid=478489", "title": "Lucky Luciano (film)", "text": "Lucky Luciano \u00e8 un film del 1973 diretto da Francesco Rosi.\nIl film \u00e8 incentrato sulla figura di Salvatore Lucania, detto \"Lucky Luciano,\" boss della criminalit\u00e0 italo-americana di New York condannato a 50 anni di prigione ma graziato alla fine della Seconda Guerra. Il 3 gennaio 1946, Thomas E. Dewey, diventato governatore dello Stato di New York, grazi\u00f2 Luciano per i servigi resi alla Marina, a condizione che lasciasse gli Stati Uniti per stabilirsi in Italia.\nTrama.\nSalvatore Lucania, alias Lucky Luciano, \u00e8 l'indiscusso capo della malavita italoamericana sin dal 1931, quando prende il potere mediante l'eliminazione di una quarantina di avversari. Nel 1946 il governatore Thomas E. Dewey lo spedisce in Italia. Lucky vive a Napoli una vita apparentemente tranquilla e ineccepibile, ma voci sempre ricorrenti lo accusano di essere l'ispiratore del traffico internazionale della droga.\nCharles Siragusa, capo dell'Ufficio Europeo del Narcotic Bureau, tenta invano di smascherarlo. In un dibattito alle Nazioni Unite, si scontrano, causa Luciano, l'inquisitore Harry J. Anslinger e il delegato italiano. Pressata dall'opinione pubblica internazionale, la Guardia di Finanza sottopone Lucky a pedinamenti, a perquisizioni e interrogatori. Ma egli la far\u00e0 franca. Lucky Luciano muore di infarto all'aeroporto di Napoli, lasciando ai posteri i suoi terribili segreti.\nProduzione.\nLe riprese avvennero nel dicembre 1972 tra Genova, Napoli, Pollena Trocchia (Napoli), Lercara Friddi (Palermo) e New York; le scene interne vennero realizzare presso gli studi della Vides Cinematografica a Roma.\nDistribuzione.\nLa pellicola venne distribuita nelle sale cinematografiche italiane il 19 ottobre 1973. Negli Stati Uniti arriv\u00f2 al cinema dal novembre 1974, con una prima a San Francisco il 24 luglio 1974."}
{"id": "478490", "revid": "287204", "url": "https://it.wikipedia.org/wiki?curid=478490", "title": "Vapore saturo", "text": "Un fluido si trova nello stato di vapore saturo quando si crea una condizione di equilibrio tra una fase condensata (solido o liquido) ed una fase gassosa (vapore), in cui il numero di particelle (o meglio \"entit\u00e0 molecolari\") che dalla fase condensata passano alla fase gassosa \u00e8 uguale al numero di quelle che condensano.\nNel caso di un sistema composto da liquido e vapore in condizione di vapore saturo, la pressione esercitata dal vapore sul liquido prende il nome di pressione di vapore saturo.\nAl fluido in condizioni di vapore saturo corrispondono certi valori massimi di temperatura e pressione (dipendenti dal fluido in esame) oltre i quali, all'aumentare della temperatura, lo stesso fluido passa nelle condizioni di vapore surriscaldato.\nPer conoscere in quali condizioni di temperatura, pressione e volume si ha il passaggio da stato di vapore saturo e surriscaldato si pu\u00f2 fare riferimento al diagramma di stato della sostanza in esame.\nTrattazione termodinamica.\nDa un punto di vista molecolare, l'evaporazione consiste nella fuga di molecole veloci dalla superficie di un liquido. Quando il liquido si trova alla temperatura T (misurata in kelvin), le molecole hanno energia di traslazione che in media \u00e8 uguale a 3/2kT.\nSe il vapore viene continuamente soffiato via, il processo di evaporazione procede in tempi molto rapidi, poich\u00e9 le molecole veloci vengono sottratte al liquido e l'energia cinetica delle molecole restanti diminuisce.\nQuando invece il vapore rimane sopra il liquido alcune molecole allo stato di vapore riescono a ricondensare.\nSe l'evaporazione avviene in un ambiente chiuso, all'inizio vi sar\u00e0 una rapida evaporazione di molecole dal liquido.\nSe un ambiente costituito da aria e acqua diventa saturo di vapore, il vapore raggiunge la massima concentrazione di vapore acqueo permessa per la temperatura a cui si trova, cio\u00e8 la fase liquida e la fase vapore sono in mutuo equilibrio e quindi in uno stato di equilibrio stabile.\nApplicazioni.\nNella pratica progettuale, il vapore viene portato nelle condizioni di vapore surriscaldato poich\u00e9 da un punto di vista termodinamico produce maggiori rendimenti rispetto a trasformazioni termodinamiche che impiegano vapore sotto forma di vapore saturo.\nQuesto \u00e8 ci\u00f2 che per esempio avviene nelle centrali termoelettriche con pi\u00f9 spillamenti. Nei cicli termodinamici che si realizzano in queste centrali infatti il vapore attraversa diverse fasi di riscaldamento e surriscaldamento in caldaia prima di essere reimmesso in turbina.\nIn molte applicazioni industriali (ad esempio centrali termoelettriche, turbine) il fluido a cui si fa riferimento \u00e8 l'acqua. Attraverso lo studio delle trasformazioni dell'acqua (per cui sono note facilmente condizioni di temperatura, pressione, entropia ed entalpia specifiche nelle varie fasi di un ciclo termodinamico) \u00e8 anche possibile approssimare lo studio di molte altre sostanze impiegate.\nIl livello di acqua presente nel vapore nelle condizioni di vapore saturo si identifica con numeri tra 0 e 1 ed \u00e8 detto \"titolo di vapore\".\nA seconda del titolo, il vapore pu\u00f2 essere distinto in:\nIl vapore saturo umido \u00e8 il comune vapore che si pu\u00f2 osservare in cucina ed \u00e8 quello che viene generalmente prodotto nelle caldaie, sia a tubi di fumo che a tubi d'acqua."}
{"id": "478494", "revid": "767487", "url": "https://it.wikipedia.org/wiki?curid=478494", "title": "Vapore surriscaldato", "text": "Nell'ambito della termodinamica, per vapore surriscaldato si intende un vapore portato ad una temperatura superiore alla temperatura di ebollizione (anche detta \"temperatura di saturazione\", in riferimento alle condizioni di vapore saturo).\nSpesso tale terminologia viene riferita al vapore d'acqua surriscaldato, sebbene in generale si possa riferire ai vapori di qualsiasi sostanza chimica come ad esempio un fluido refrigerante.\nAl contrario del vapore saturo, nel caso di un vapore surriscaldato, a parit\u00e0 di pressione aumentano la temperatura e l'entalpia (ossia il contenuto termico).\nApplicazioni.\nLa condizione di vapore surriscaldato comporta la completa vaporizzazione dell'acqua; per tale motivo il vapore surriscaldato viene utilizzato nei motori a vapore al fine di migliorare il rendimento termodinamico.\nIl surriscaldamento si ottiene prelevando in caldaia il vapore saturo e facendogli percorrere il surriscaldatore, un insieme di tubi che vengono investiti direttamente dai gas di combustione. A causa delle elevate temperature che possono essere raggiunte in questi scambiatori e dalla presenza di un flusso di vapore sul lato freddo, che riduce considerevolmente il coefficiente di scambio termico, \u00e8 comune prassi aggiungere un attemperamento per evitare la formazione di punti caldi nello scambiatore stesso.\nIl miglioramento del rendimento che si ottiene \u00e8 paragonabile a quello dato dalla doppia espansione, almeno sulle locomotive a vapore, ma con una notevole semplificazione della macchina, .\nNegli impianti di produzione di potenza a vapore questi strumenti consentono una riduzione del titolo di vapore allo scarico della turbina, migliorando le prestazioni fluidodinamiche della stessa, e riducendo gli effetti deleteri legati alla presenza di condensato nel fluido di lavoro della turbina stessa.\nNegli impianti di aria condizionata l'espansione del fluido refrigerante allo stato liquido nell'evaporatore, con il conseguente assorbimento del calore fornito dall'ambiente, comporta un certo grado di surriscaldamento del risultante refrigerante in fase di vapore. Un organo pneumo-meccanico denominato valvola di espansione termostatica ha il compito di regolare, tramite un sistema di forze nel quale gioca un ruolo importante la pressione esercitata su un diaframma da una carica termostatica contenuta in un apposito bulbo applicato al tubo di uscita dell'evaporatore, l'afflusso del refrigerante liquido proveniente dal condensatore (accumulandone in un contenitore denominato \"ricevitore di liquido\", posto immediatamente prima della valvola stessa, la parte in eccesso rispetto al fabbisogno reale determinato dal carico termico) in modo da mantenere il pi\u00f9 possibile fisso a un determinato valore il surriscaldamento del vapore in uscita, massimizzando il rendimento dell'evaporatore in ogni condizione di carico termico imposto ad esso ed evitando, in presenza di un flusso d'aria sufficiente sulle alette di scambio, sia il congelamento dello stesso, che ne impedirebbe lo scambio termico con l'ambiente, che l'afflusso di refrigerante liquido nel tubo di aspirazione con il conseguente danneggiamento del compressore per compressione di fluido incomprimibile e dilavamento del suo olio lubrificante. La valvola di espansione termostatica rappresenta una soluzione pi\u00f9 sofisticata rispetto a quella rappresentata dal tubo capillare, che, a differenza della prima, opera esclusivamente una limitazione costante del flusso (richiedendo dunque l'installazione, immediatamente prima del compressore, di un \"accumulatore\" che intercetti e faccia evaporare la fase liquida di un eventuale vapore saturo che, ad esempio a causa di una momentanea diminuzione del carico termico sperimentata dall'evaporatore, non ha acquisito energia sufficiente per trasformarsi in vapore surriscaldato, mancando da parte dell'organo di laminazione un controllo del grado di surriscaldamento)."}
{"id": "478502", "revid": "729019", "url": "https://it.wikipedia.org/wiki?curid=478502", "title": "Coprinus angulatus", "text": "\"Coprinus angulatus\" Peck, Twenty-Sixth Annual Report of the New York State Museum, 26: 60 (1874)\nDescrizione della specie.\nCappello.\nInizialmente chiuso, digitaliforme, con un'altezza di 1-2 cm, poi aperto, largo 1-3 cm, campanulato, mai completamente disteso, profondamente striato-solcato; colore da ocra-bruno a fulvo-rossastro, con il tempo secco le striature diventano pi\u00f9 evidenti ed il colore si schiarisce su toni ocracei con il centro sempre pi\u00f9 scuro.\nLamelle.\nSerrate, molto larghe, inizialmente di colore bianco crema, poi grigie, infine rapidamente nerastre con l'inizio della deliquescenza, con il bordo pi\u00f9 chiaro.\nGambo.\n2-6 x 0,2-0,4 cm, cilindrico, non bulboso ma a volte leggermente ingrossato alla base, fistoloso, biancastro, finemente pruinoso, spesso pubescente verso la base.\nCarne.\nSottile, biancastro-crema.\nOdore e sapore: nulli.\nSpore.\n8-11 x 6,5-8 x 5-6,5 \u00b5m, nerastre, lenticolari, ellittico-amigdaliformi viste di lato, mentre mitriformi di faccia.\nPoro germinativo evidente, troncato, apicolo talora poco distinto.\nCommestibilit\u00e0.\nSenza valore.\nHabitat.\nFruttifica in primavera-autunno su carbonaie e terreni bruciati, solitario o pochi individui.\nTassonomia.\nIl collocamento nel genere Coprinus esistono diversi sistemi di classificazione ma tutti riconducibili all'assenza di velo sul cappello o alla presenza di pileocistidi.\nMOSER (1980) inquadra il \"Coprinus angulatus\" nella sezione Setulosi Lange (cappello con pileocistidi), ORTON-WATLING (1979) lo inseriscono nella sezione Pseudocoprinus (velo assente o cappello con sete), mentre SINGER (1986) nella sezione Hemerobii (cappello senza velo ed epicute imeniforme o cappello e gambo con cistidi).&lt;br&gt;\nLa caratteristica peculiare di questo fungo sono le spore che, viste di faccia, sono mitriformi, carattere presente anche nel \"Coprinus episcopalis\" P.D. Orton, che per\u00f2 si distingue per il gambo bulbosoe, l'habitat boschivo e il velo sul pileo."}
{"id": "478503", "revid": "287204", "url": "https://it.wikipedia.org/wiki?curid=478503", "title": "Helmuth Johann Ludwig von Moltke", "text": " Era nipote del feldmaresciallo Helmuth Karl Bernhard von Moltke ed ha servito come capo dello Stato maggiore tedesco dal 1906 al 1914. Il suo ruolo nello sviluppo dei piani strategici tedeschi e nello scoppio della prima guerra mondiale \u00e8 estremamente controverso.\nBiografia.\nNacque nel Meclemburgo-Schwerin e fu chiamato come lo zio, Helmuth Karl Bernhard von Moltke, feldmaresciallo ed eroe dell'unificazione tedesca. Durante la guerra franco-prussiana serv\u00ec nel 7\u00ba Reggimento Granatieri, ed ebbe una citazione per ardimento. Frequent\u00f2 la scuola di guerra fra il 1875 e il 1878 e fu assegnato allo Stato Maggiore nel 1880. Nel 1882 divenne attendente personale dello zio, all'epoca capo di Stato Maggiore. Nel 1891, alla morte dello zio, divenne aiutante di campo di Guglielmo II, entrando dunque a far parte della cerchia pi\u00f9 vicina all'imperatore.\nAlla fine degli anni novanta fu al comando di una brigata e poi di una divisione, ricevendo infine la nomina a tenente generale nel 1902. Nel 1904 divenne intendente generale, a tutti gli effetti vice capo di Stato Maggiore. Nel 1906 divenne capo di stato maggiore al momento del collocamento a riposo di Alfred von Schlieffen. La nomina fu a quel tempo oggetto di controversie, e tale rimane tuttora. Gli altri possibili candidati al ruolo erano Hans von Beseler, Karl von B\u00fclow e Colmar von der Goltz. I critici sostengono che Moltke ebbe la nomina in virt\u00f9 del nome e delle sue relazioni con il \"Kaiser\"; di certo era molto pi\u00f9 vicino all'imperatore rispetto agli altri candidati. Gli storici affermano tuttavia che Beseler era troppo vicino a Schlieffen per succedergli, mentre B\u00fclow e Goltz erano troppo indipendenti perch\u00e9 Guglielmo li accettasse di buon grado. Di certo l'amicizia di Moltke con il \"Kaiser\" gli consentiva una confidenza di cui gli altri non avrebbero goduto.\nIn quanto capo di Stato Maggiore, Moltke fu responsabile dello sviluppo ed esecuzione dei piani strategici dell'esercito tedesco. Esiste un certo dibattito sulla natura dei suoi piani: i critici provenienti dalla cosiddetta scuola Schlieffen sostengono che Moltke prese il piano stilato dal suo predecessore (il \"Piano Schlieffen\"), lo modific\u00f2 senza comprenderlo a pieno, e fall\u00ec nella sua esecuzione, vanificando cos\u00ec lo sforzo tedesco.\nIl Piano Schlieffen.\nDurante la campagna della Marna del 1914 la salute di Moltke si deterior\u00f2 e fu sostituito da Erich von Falkenhayn. \u00c8 materia di dibattito se il fallimento della campagna sia da attribuire a Moltke. Alcuni storici sostengono in questo senso che il fallimento della 1\u00aa Armata di von Kluck nel tenere la posizione contigua alla 2\u00aa Armata di von B\u00fclow, creando con ci\u00f2 una breccia che fu sfruttata dai francesi, fu una causa pi\u00f9 immediata che non gli errori di pianificazione da parte di Moltke.\nLa scuola Schlieffen \u00e8 in disaccordo con questo punto di vista, e afferma che Moltke perse il controllo delle armate d'invasione durante il mese di agosto, non essendo perci\u00f2 pi\u00f9 in grado di reagire quando si arriv\u00f2 alla prima battaglia della Marna in settembre. Entrambe le considerazioni contengono un fondo di verit\u00e0: di certo, sebbene Moltke perse il contatto diretto con i suoi comandanti sul campo, \u00e8 pur vero che la dottrina operativa tedesca ha da sempre enfatizzato il ruolo degli ufficiali subordinati, molto pi\u00f9 che negli altri eserciti.\nLa salute di Moltke continu\u00f2 a peggiorare fino alla morte, avvenuta a Berlino il 18 giugno 1916."}
{"id": "478507", "revid": "123748389", "url": "https://it.wikipedia.org/wiki?curid=478507", "title": "Julie Dreyfus", "text": "Dreyfus, che parla fluentemente giapponese, francese e inglese, \u00e8 ben conosciuta in Giappone e Francia.\nIl suo ruolo pi\u00f9 famoso in occidente \u00e8 quello di Sofie Fatale nel film \"\" ed \u00e8 stata associata alla figura di Quentin Tarantino, di cui \u00e8 una buona amica, e per il quale ha organizzato il casting giapponese del film. I due si sono incontrati negli anni novanta ad un film festival a Tokyo.\nBiografia.\nLa Dreyfus nasce e cresce a Parigi, ma passa le sue estati in Gran Bretagna. I suoi genitori, Francis Dreyfus, fondatore della Dreyfus Records, e Pascale Audret, famosa attrice francese (morta in un incidente stradale nel 2000), si separano nel 1973. \u00c8 discendente del famoso capitano Alfred Dreyfus. Comincia a studiare giapponese nel 1985 all'Istituto per la Lingua e Civilt\u00e0 Orientale di Parigi, dopo aver studiato design di interni ed essersi interessata all'architettura giapponese. Nonostante questo, lasci\u00f2 il corso un anno dopo perch\u00e9 non le sembrava adatto.\nA 20 anni, si trasferisce in Giappone per un corso intensivo di giapponese di sei mesi all'Universit\u00e0 di Lingue Straniere di Osaka, pensando di poter trovare poi un posto come designer di interni. Finito il corso, si trasferisce a Tokyo, dove lavora part time in uno studio di design continuando al tempo stesso ad avere lezioni private di giapponese. Nel 1988 lavora come istruttrice di francese nel programma televisivo mattutino della NHK.\nDopo questo, la Dreyfus \u00e8 stata spesso ingaggiata per ruoli di bellezza ventenne in diversi programmi TV e film giapponesi, che portarono a far di lei uno dei maggiori talenti esteri in Giappone. Ha anche partecipato in qualit\u00e0 di giudice al programma culinario di culto \"Ry\u014dri no Tetsujin\" (\"Cuoco di ferro\").\nNonostante le opinioni favorevoli sulla sua performance in \"Kill Bill\", la Dreyfus non continua la sua carriera di attrice negli Stati Uniti. Ha fatto parte del G\u00e9rardmer Film Festival 2007, che ha reso onore ad un'altra star di \"Kill Bill\", David Carradine. Nel 2009 ha interpretato il personaggio di Francesca Mondino in \"Bastardi senza gloria\", sempre di Tarantino.\nLa Dreyfus ha fatto parte del cast di \"Vinyan\", seguito del criticato \"Calvaire\", del regista Fabrice Du Welz. Il film racconta di una coppia alla ricerca del figlio scomparso dopo lo tsunami del 2004, ed \u00e8 stato prodotto da Michael Gentile in associazione con France's BackUp Films e UK's Film4.\nDoppiatrici italiane.\nNella versione in italiano dei suoi film, la Dreyfus \u00e8 stata doppiata da:"}
{"id": "478511", "revid": "125672484", "url": "https://it.wikipedia.org/wiki?curid=478511", "title": "No Man's Land (film 2001)", "text": "No Man's Land (\"Ni\u010dija zemlja\") \u00e8 un film del 2001 diretto da Danis Tanovi\u0107. Si tratta di una pellicola ambientata nel 1993 durante la guerra serbo-bosniaca.\nAl suo debutto, il bosniaco Tanovi\u0107 raccolse consensi in tutto il mondo, ricevendo svariati premi nei festival cinematografici in cui il film fu presentato (il premio per la miglior sceneggiatura al 54\u00ba Festival di Cannes, il premio del pubblico all'International Film Festival Rotterdam e al Festival internazionale del cinema di San Sebasti\u00e1n), e riuscendo a raggiungere un successo internazionale culminato nell'Oscar per il miglior film straniero e nel Golden Globe per il miglior film straniero.\nTrama.\nCiki, un miliziano bosniaco sopravvissuto al massacro della sua pattuglia dopo che questa nel corso della notte si era persa ed avvicinata alla trincea serba, trova rifugio in una trincea deserta, a met\u00e0 strada fra il fronte serbo e quello bosniaco. Due soldati serbi giungono in ricognizione: Ciki uccide l'ufficiale e risparmia Nino, soldato inesperto. Comincia una lotta fatta di accuse reciproche e di piccoli scontri, che vedono alternare i due nel ruolo di vittima e aggressore. Nella trincea c'\u00e8 un altro soldato bosniaco, Tzera (Cera), da tutti creduto morto: \u00e8 sdraiato su una mina balzante, difatti, l'ufficiale, l'aveva messo al di sopra di una mina, per fare da trappola agli alleati venuti per prendere i corpi, un qualsiasi suo movimento farebbe saltare in aria lui e i compagni.\nPoich\u00e9 la trincea non si trova n\u00e9 in territorio serbo, n\u00e9 in quello bosniaco (\u00e8 la \u201cterra di nessuno\u201d del titolo) intervengono le truppe ONU. La situazione non si sblocca e il sergente Marchand, esasperato dall'indifferenza dei suoi superiori, coinvolge i media perch\u00e9 la notizia abbia risalto. Nino e Ciki vengono allontanati per questioni di sicurezza, ma in un ulteriore litigio, Ciki uccide il serbo davanti alle telecamere e viene ucciso a sua volta da un soldato ONU. Per Tzera non c'\u00e8 pi\u00f9 niente da fare, l'artificiere, una volta scoperto il tipo di mina, capisce che non si pu\u00f2 disinnescare. Con l'inganno, viene fatto credere che la mina \u00e8 stata disinnescata e l'uomo portato in ospedale, cos\u00ec si allontanano tutti e l'uomo rimane solo, immobile, sdraiato sulla mina.\nAccoglienza.\nIncassi\nA fronte di un budget di 2.000.000$, il film ha incassato nelle sale di tutto il mondo quasi 5.000.000$.\nCritica\nDa parte degli aggregatori di recensioni, il film detiene su IMDB una valutazione di 7,9/10 basato su circa 45.000 recensioni, su Rotten Tomatoes 93/100 sia da parte della critica professionale (98 recensioni) che dal pubblico (pi\u00f9 di 10.000) e su Metacritic 84/100 da parte di 29 critiche professionali e 7,9/10 da parte di 41 valutazioni del pubblico."}
{"id": "478517", "revid": "1844579", "url": "https://it.wikipedia.org/wiki?curid=478517", "title": "Futbol'nyj Klub Lokomotiv Moskva", "text": "Il Futbol'nyj Klub Lokomotiv Moskva (), noto in italiano come Lokomotiv Mosca, \u00e8 una societ\u00e0 calcistica di Mosca, in Russia, dove fu fondata nel 1922. Milita in Prem'er-Liga, la massima divisione del campionato russo di calcio.\nDisputa le partite interne alla R\u017dD Arena della capitale russa.\nNel periodo sovietico vinse 2 Coppe dell'URSS (1936 e 1957) e si piazz\u00f2 secondo in campionato nel 1959. A seguito dello scioglimento dell'URSS il club si \u00e8 affermato come una delle protagoniste del panorama calcistico nazionale, riuscendo ad aggiudicarsi 9 Coppe di Russia (1996, 1997, 2000, 2001, 2007, 2015, 2017, 2019 e 2021), 3 Supercoppe di Russia (2003, 2005 e 2019) e 3 titoli di Prem'er-Liga (2002, 2004, 2017-2018). Il Lokomotiv Mosca conta anche sei secondi posti e cinque terzi posti nella massima divisione russa. \u00c8 l'unica tra le cinque maggiori squadre moscovite a non essere divenuta campione sovietico.\nA livello europeo il miglior risultato raggiunto sono a tutt'oggi le due semifinali consecutive di Coppa delle Coppe del 1997-98 e del 1998-99.\nStoria.\nEsordi.\nLa Lokomotiv fu fondata nel 1922 con il nome di \"Kazanka (Moskovskaja-Kazanskaja \u017d.D)\". Nel 1924 il club riuniva i pi\u00f9 forti calciatori tra le associazioni di lavoratori ferroviari KOR (\"Club della rivoluzione d'ottobre\"). Nel 1931 il club cambi\u00f2 nuovamente nome in \"Kazanka (Moskovskaja-Kazanskaja \u017d.D)\" e nel 1936 in \"Lokomotiv\", l'attuale dizione. Durante il periodo in cui al potere vi era il Partito Comunista dell'Unione Sovietica, il Lokomotiv Mosca faceva parte della Societ\u00e0 Sportiva Volontaria Lokomotiv ed era controllato dal Ministero per i Trasporti dell'Unione Sovietica attraverso l'ente pubblico delle Ferrovie Russe.\nEpoca sovietica.\nQuando, nel 1936, fu creata la Societ\u00e0 Sportiva Volontaria Lokomotiv, la sua divisione calcistica comprendeva i migliori calciatori del \"Kazanka\" e un certo numero di forti calciatori sovietici dell'epoca come Valentin Granatkin, Nikolaj Il'in, Aleksej Sokolov, P\u00ebtr Terenkov, Michail \u017dukov, Il'ja Gvozdkov e Ivan Andreev.\nIl Lokomotiv debutt\u00f2 nella massima serie del campionato sovietico di calcio il 22 maggio 1936 contro la Dinamo Leningrado. Nei primi due campionati stagionali (primavera e autunno) il Lokomotiv si piazz\u00f2 rispettivamente quinto e quarto. Nel 1936 mise in bacheca il primo trofeo, la Coppa dell'Unione Sovietica, battendo in finale la Dinamo Tbilisi per 2-0.\nNella stagione 1941 la squadra fu accorpata alle moscovite Torpedo, Metallurg e Kryl'ja Sovetov per dar vita a due squadre: la \"ProfSojuzy-1\" e la \"ProfSojuzy-2\". Il campionato non fu concluso e dopo la fine della seconda guerra mondiale l'unione fu sciolta.\nDopo la seconda guerra mondiale i risultati della squadra latitarono e negli anni seguenti arrivarono due retrocessioni in seconda divisione sovietica. Ottenuta la promozione in massima serie nel 1951, il Lokomotiv visse un periodo di rinascita, giungendo a competere per i principali trofei sovietici agli inizi degli anni '60. Nel 1957 il Lokomotiv vinse la sua seconda Coppa dell'Unione Sovietica e nel 1959 ottenne il secondo posto in campionato, che sarebbe rimasto il miglior risultato del club moscovita nel campionato sovietico.\nFino alla fine degli anni '50, a causa delle limitazioni imposte dal governo, era molto difficile che i club sovietici disputassero incontri internazionali. Ciononostante, dal 1955 il Lokomotiv divenne quasi un ambasciatore calcistico del paese all'estero, partecipando a numerose amichevoli in varie parti del mondo: Europa, Asia, Africa e America Settentrionale. Quella squadra della Lokomotiv annoverava alcuni tra i migliori calciatori sovietici dell'epoca, tra cui Volodymyr Masla\u010denko, Gennadij Zabelin, Evgenij Rogov, Valentin Bubukin, Viktor Sokolov, Viktor Voro\u0161ilov, Igor' Zajcev, Zaur Kaloev, Jurij Koval\u00ebv e Vitalij Artem'ev. Quando i suoi giocatori pi\u00f9 quotati lasciarono la squadra, per\u00f2, la compagine della capitale inizi\u00f2 a conseguire risultati altalenanti, che la portarono a ondeggiare tra prima e seconda divisione sino alla fine degli anni '80.\nEpoca post-sovietica.\nAll'inizio degli anni '90 il Lokomotiv era reputato la squadra meno forte tra le compagini moscovite. Sotto la guida dell'allenatore Jurij S\u00ebmin e del presidente Valeri Filatov, la squadra conobbe per\u00f2 una decisa ascesa, tanto da poter essere inserita presto nel novero delle grandi squadre moscovite accanto a Spartak, CSKA, Dinamo e Torpedo.\nLa squadra riusc\u00ec a riguadagnare una certa solidit\u00e0 in campionato e si affacci\u00f2 anche sul palcoscenico della UEFA Champions League.\nNel 2002 fu costruito un nuovo stadio, lo Stadio Lokomotiv, moderno impianto costruito sul modello degli stadi inglesi. Anche grazie al nuovo stadio l'entusiasmo attorno al Lokomotiv aument\u00f2 e nel 2009 la media spettatori fu la seconda tra gli stadi moscoviti. Nello stesso anno il Lokomotiv e il CSKA terminarono il campionato a pari punti e per decidere la squadra campione si gioc\u00f2 il derby tra le due compagini. Il match, giocato allo Stadio Dinamo della capitale russa, vide la vittoria del Lokomotiv grazie ad un gol di Dmitrij Los'kov, che consegn\u00f2 al club il primo titolo russo della sua storia.\nDopo il quarto posto del 2003, nel 2004 la squadra di Mosca si ripet\u00e9, aggiudicandosi per la seconda volta il campionato russo con un margine di un punto sul CSKA. La partita decisiva fu quella vinta contro il \u0160innik Jaroslavl' per 2-0 a Jaroslavl', una settimana dopo che il CSKA era stato sconfitto in casa dalla Dinamo Mosca.\nNel 2005 Jurij S\u00ebmin lasci\u00f2 il Lokomotiv Mosca per allenare la nazionale russa. Al suo posto fu ingaggiato Vladimir \u0116\u0161trekov. Nella stagione 2005 il Lokomotiv fu in testa al campionato per la maggior parte dell'anno, ma, perdendo le ultime partite, fu superato dal CSKA Mosca, terminando poi il campionato al terzo posto. Nel dicembre 2005 \u0116\u0161trekov fu rimpiazzato dal serbo Slavoljub Muslin.\nNella stagione 2006, malgrado un brutto inizio, la squadra si piazz\u00f2 di nuovo terza in campionato, ma Muslin fu sostituito con Anatolij By\u0161ovec, mentre Jurij S\u00ebmin divenne il presidente del club. Nel 2007 la squadra si piazz\u00f2 settima in campionato e vinse la Coppa di Russia. Nel corso della stagione By\u0161ovec e S\u00ebmin furono sollevati dai rispettivi incarichi e fu nominato traghettatore Rinat Bilyaletdinov, poi sostituito dall'allenatore Ra\u0161id Rachimov, che firm\u00f2 un triennale il 6 dicembre 2006. Il settimo posto fu confermato nella stagione 2008 e l'inizio del campionato 2009 fu negativo, tanto che il 28 aprile Rakhimov fu esonerato. Al suo posto in panchina arriv\u00f2 temporaneamente l'ex calciatore Vladimir Maminov, poi sostituito, il 1\u00ba giugno 2009, da S\u00ebmin, che risollev\u00f2 la squadra, conducendola al quarto posto.\nNel 2010 il Lokomotiv si classific\u00f2 quinto in massima divisione. Jurij S\u00ebmin lasci\u00f2 il club alla fine della stagione.\nIl 6 giugno 2011 il nuovo tecnico Jurij Krasno\u017ean, accusato di aver contribuito a combinare il risultato (sconfitta per 2-1) del match interno contro l'An\u017ei Macha\u010dkala del 27 maggio, fu esonerato dalla presidentessa Ol'ga Smorodskaja con la squadra al quinto posto. Maminov assunse le redini della squadra come traghettatore per tre settimane prima dell'ufficializzazione, avvenuta il 1\u00ba luglio 2011, dell'ingaggio del portoghese Jos\u00e9 Couceiro, che firm\u00f2 un contratto biennale. Couceiro rimase alla guida della squadra per una sola stagione. Al termine del campionato 2011-2012 fu sostituito dal croato Slaven Bili\u0107, che firm\u00f2 un triennale. Il nono posto nella stagione 2012-2013, peggior risultato di sempre nell'epoca post-sovietica, provoc\u00f2 l'esonero di Bili\u0107 e l'ingaggio di Leonid Ku\u010duk, che condusse la squadra al terzo posto nella stagione 2013-2014.\nIl 17 settembre 2014, a causa del deterioramento dei rapporti con i giocatori, Ku\u010duk si dimise. Il 4 ottobre gli subentr\u00f2 Miodrag Bo\u017eovi\u0107, che rimase in carica sino all'11 maggio 2015, quando al suo posto fu ingaggiato il tagiko Igor' \u010cerev\u010denko, che il 21 maggio guid\u00f2 la squadra alla vittoria della Coppa di Russia, ottenuta sconfiggendo in finale ad Astrachan' il Kuban Krasnodar per 3-1 dopo i tempi supplementari. In campionato la squadra si classific\u00f2 settima.\nIl 12 luglio 2015 il Lokomotiv perse la sfida valida per l'assegnazione della Supercoppa di Russia contro lo Zenit per 4-2 dopo i tiri di rigore (1-1 dopo i tempi supplementari). Nel campionato 2015-2016 si piazz\u00f2 sesto.\nNell'agosto 2016 la panchina del Lokomotiv \u00e8 passata a Jurij S\u00ebmin, che nel 2016-2017 ha condotto la compagine moscovita alla vittoria della sua settima Coppa di Russia grazie al successo per 2-0 in finale contro l' allo Stadio Olimpico Fi\u0161t di So\u010di. Grazie a questo successo il club \u00e8 diventato il pi\u00f9 vincente nella competizione, a pari merito con il CSKA Mosca.\nNella stagione 2017-2018 il Lokomotiv, battendo per 1-0 in casa lo , si \u00e8 laureato campione di Russia per la terza volta nella propria storia e con una giornata d'anticipo rispetto alla fine del campionato. Questo successo ha consentito al club di qualificarsi automaticamente alla fase a gironi di UEFA Champions League 2018-2019 come testa di serie, ma il cammino nel gruppo D (con Porto, Schalke 04 e Galatasaray) viene concluso al quarto posto con 3 punti (una sola vittoria in Russia contro i turchi).\nLa stagione 2018-2019 si chiude con il secondo posto in campionato e la vittoria della Coppa di Russia. L'annata seguente inizia con il terzo successo nella Supercoppa di Russia, trofeo che mancava da 14 anni. Nel 2019-2020 partecipa alla UEFA Champions League, e arriva ultima nel girone con 3 punti, frutto di una vittoria 2-1 contro il Bayer Lewerkusen. Nel 2020-2021 partecipa nuovamente al torneo ed arriva di nuovo ultimo, di nuovo a 3 punti, dati da tre pareggi con Atletico Madrid (due volte) e Salisburgo.\nStatistiche.\nStatistiche individuali.\n\"Presenze e reti nelle competizioni ufficiali sono aggiornate al 13 maggio 2012.\"\nOrganico.\nRosa 2021-2022.\n\"Aggiornata al 22 gennaio 2022.\""}
{"id": "478518", "revid": "1658", "url": "https://it.wikipedia.org/wiki?curid=478518", "title": "Presa tripolare", "text": ""}
{"id": "478527", "revid": "287204", "url": "https://it.wikipedia.org/wiki?curid=478527", "title": "Virtua Tennis 2", "text": "Virtua Tennis 2, conosciuto come Power Smash 2 in Giappone e come Sega Sports Tennis 2K2 negli USA, \u00e8 il seguito di \"Virtua Tennis\" e fu immesso in commercio per Sega Dreamcast, l'arcade Sega Naomi e la PlayStation 2. Le nuove aggiunte comprendono la possibilit\u00e0 di usare una giocatrice femminile (come Monica Seles, Venus Williams, Serena Williams e Lindsay Davenport) e giocare doppi misti. Il gioco \u00e8 stato creato e prodotto da Hitmaker, software house di propriet\u00e0 di SEGA, ed \u00e8 stato pubblicato in Europa dalla Acclaim Entertainment."}
{"id": "478529", "revid": "21880", "url": "https://it.wikipedia.org/wiki?curid=478529", "title": "Ophrys bertolonii benacensis", "text": ""}
{"id": "478531", "revid": "1745361", "url": "https://it.wikipedia.org/wiki?curid=478531", "title": "Merion", "text": "Merion (o Meirchion) \u00e8 un leggendario re di Cornovaglia (Cerniw) del V secolo, noto per essere il padre del pi\u00f9 famoso Marco di Cornovaglia e, forse, di re Meliodas di Lyonesse.\nEra il figlio pi\u00f9 giovane di re Costantino Corneu della Dumnonia, ed eredit\u00f2 l'estremit\u00e0 occidentale del regno paterno, come monarca dipendente dal fratello Erbin."}
{"id": "478535", "revid": "22475", "url": "https://it.wikipedia.org/wiki?curid=478535", "title": "Coprinus ellisii", "text": "Coprinellus ellisii \u00e8 un fungo basidiomicete della famiglia delle Psathyrellaceae.\nDescrizione della specie.\nCappello.\nPrima ovoide, poi subgloboso, cilindrico-ellissoide, infine espanso, 2\u20134\u00a0cm di diametro, talora revoluto, lacerato; crema-ocraceo con disco pi\u00f9 scuro, sino a fulvo, infine grigiastro. Allo stadio giovanile \u00e8 ricoperto da un velo cotonoso biancastro che a maturit\u00e0 si dissocia in forforosit\u00e0, scaglie e lembi fioccosi, assumendo tonalit\u00e0 crema-cannella. La cuticola \u00e8 liscia e con il margine striato.\nLamelle.\nInizialmente biancastre poi fulve, infine da porpora a nerastre.\nGambo.\n4-8 x 0,2-0,6\u00a0cm, attenuato in alto, con base bulbosa, bianco, pruinoso, pubescente. La base \u00e8 provvista di una calza simile ad una volva, dapprima concolore al margine del cappello, poi pi\u00f9 scura, sino a fulvastra.\nCarne.\nEsigua, biancastra.\nOdore e sapore: nulli.\nCaratteri microscopici.\n7,3 x 4\u00a0\u00b5m, cilindrico-ellissoidi, faseoliformi, bruno-rossastro pallide, guttulate, con poro germinativo poco evidente.\nDistribuzione e habitat.\nFruttifica su terreno bruciato.\nCommestibilit\u00e0.\nSenza valore alimentare."}
{"id": "478541", "revid": "124811801", "url": "https://it.wikipedia.org/wiki?curid=478541", "title": "Live &amp; Off the Record", "text": "Live &amp; Off the Record \u00e8 il secondo album dal vivo della cantante colombiana Shakira, pubblicato il 30 marzo 2004 dalla Epic Records.\nDescrizione.\nProdotto da Shakira stessa insieme a Tim Mitchell, il disco chiude il periodo di successo a livello internazionale dell'artista, che qui ascoltiamo durante un tour nel quale, oltre a brani del suo allora ultimo disco \"Laundry Service\" (che ha venduto 20 milioni di dischi in tutto il mondo), come \"The One\", \"Rules\", \"Ready for the Good Times\",\" Objection (Tango)\" e il grande successo \"Whenever, Wherever\", propone anche successi del passato \"Ciega, sordomuda\", \"Si te vas\", \"Estoy aqu\u00ed\", \"Octavo d\u00eda\" e altri.\nNell'album \u00e8 presente anche un DVD con la registrazione video di un concerto a Rotterdam e contenuti multimediali, come un documentario e una discografia aggiornata alla raccolta \"Grandes \u00e9xitos\"."}
{"id": "478542", "revid": "983580", "url": "https://it.wikipedia.org/wiki?curid=478542", "title": "Commerciante", "text": ""}
{"id": "478543", "revid": "688552", "url": "https://it.wikipedia.org/wiki?curid=478543", "title": "Carlos Tenorio", "text": "Caratteristiche tecniche.\nCarlos Tenorio gioca come punta centrale; \u00e8 dotato di una grande velocit\u00e0 palla al piede, molto forte nelle azioni di dribbling, abile nelle fasi di rifinitura con entrambi i piedi ed anche di testa.\nCarriera.\nClub.\nCarlos Tenorio ha iniziato la sua carriera da calciatore professionista in patria nel 2001 con la maglia del LDU Quito, dove \u00e8 rimasto sino al 2003, anno in cui si trasferisce in Arabia Saudita per giocare con l'Al-Nassr, dove diventa il miglior marcatore del campionato saudita.\nDal 2004 al 2009 gioca in Qatar con l'Al-Sadd, con cui ha avuto maggiore fortuna, classificandosi secondo nella classifica cannonieri dopo Gabriel Batistuta nel 2004 e vincendo il campionato per 3 volte (2004, 2006 e 2007), la coppa nazionale per 2 volte (2005 e 2007), la Qatar Crown Prince Cup per 3 volte (2006, 2007 e 2008) e la Sheik Jassem Cup (2006). Nel 2006 vince il titolo di miglior marcatore della Qatari Stars League con 21 reti realizzate.\nNel 2009 passa a giocare nel campionato degli Emirati Arabi con la maglia del Al-Nasr, dove gioca sino al gennaio del 2012, quando si trasferisce in Brasile nel Vasco da Gama.\nNazionale.\nHa debuttato nella Nazionale ecuadoriana il 14 novembre 2001 contro il Cile, partecipando: ai Mondiali 2002 e 2006, alla CONCACAF Gold Cup 2002 ed alla Copa Am\u00e9rica 2007.\nHa segnato il primo gol dell'Ecuador ai Mondiali 2006 contro la Polonia."}
{"id": "478544", "revid": "287204", "url": "https://it.wikipedia.org/wiki?curid=478544", "title": "Illuminato da Rieti", "text": "Di nobile famiglia reatina si un\u00ec, nel 1210, a Francesco d'Assisi seguendolo nella missione in Oriente. \u00c8 citato da Dante nella Divina Commedia (Paradiso, canto XII)."}
{"id": "478546", "revid": "1543377", "url": "https://it.wikipedia.org/wiki?curid=478546", "title": "Salom", "text": "Si conosce poco del suo regno, anche se viene ricordato come il capo militare supremo dei britanni. Era il figlio pi\u00f9 giovane di re Erbin della Dumnonia e spos\u00f2 Wenna, figlia di un principe irlandese che si era stabilito a Caer-Goch, vicino Mynyw. Tra i loro figli ci furono il famoso Cybi e, forse, Fracan e Cadfan. Il suo memoriale potrebbe essere individuato nella pietra recante l'iscrizione Chi-Rho che si trova a San Just in Penwith, che recita: \"Selus riposa qui\". Non va confuso con il nipote Salom Selevan."}
{"id": "478549", "revid": "465169", "url": "https://it.wikipedia.org/wiki?curid=478549", "title": "\u00bfD\u00f3nde est\u00e1n los ladrones?", "text": "\u00bfD\u00f3nde est\u00e1n los ladrones? \u00e8 il quarto album in studio della cantante colombiana Shakira, pubblicato nel 1998 dalla Epic Records.\nShakira ha dichiarato che il nome di questo album deriva dal fatto che nell'aeroporto le fu rubata una valigetta con dentro i testi delle sue canzoni. La copertina dell'album ritrae la cantante al centro, su uno sfondo rosato scuro ricoperto di fuliggine, con i capelli stile Medusa e con le mani sporche, simbolo del senso di colpa.\nDescrizione.\nL'album costituisce un'abile opera di armonizzazione di stili e generi musicali differenti, dalla chitarra elettrica della titolare \"\u00bfD\u00f3nde est\u00e1n los ladrones?\" ai mariachi di \"Ciega, sordomuda\", dall'armonia e delicatezza di \"T\u00fa\" al sapore medio-orientale di \"Ojos as\u00ed\". Fu scritto dopo che la valigia che conteneva 30 nuovi brani della cantante le venne rubata in aeroporto. Malgrado un iniziale smarrimento, Shakira si riprese in fretta dal duro colpo e inizi\u00f2 immediatamente a ri-comporre i nuovi pezzi di questo disco tra cui la canzone che d\u00e0 il titolo all'album, \u00bfD\u00f3nde est\u00e1n los ladrones?, e che Shakira scrisse proprio in ricordo del furto subito. Shakira ha ricevuto 2 Latin Grammy`s per questo album, incluso Best Female Pop Vocal Performance e Best Female Rock Vocal Performance. Ha inoltre ricevuto la sua prima nomination ai Grammy per il Best Latin Rock Alternative Album.\n\"\u00bfDonde estas los ladrones?\" ha venduto pi\u00f9 di 10 milioni di copie nel mondo.\nL'album si apre con \"Ciega, Sordomuda\", che descrive l'amore come uno stato di trance ipnotica che quasi assorda e acceca, e musicalmente \u00e8 caratterizzato dalla musica messicana; \"Si te vas\", invece, parla di una ragazza che avverte il proprio amante che se se ne va e la tradisce, che non osi pi\u00f9 ritornare; \"Moscas En La Casa\" descrive il dolore provato quando la persona amata \u00e8 lontana; in \"No Creo\", Shakira afferma di non credere in nessun'altra cosa, nemmeno in s\u00e9 stessa, se non nel vero amore; \"Inevitable\" \u00e8 invece un vero e proprio esame di coscienza della cantante; \"Octavo D\u00eda\" mostra un ipotetico punto di vista secondo il quale Dio, l'ottavo giorno dalla creazione della Terra, abbia fatto una pausa, e appena \u00e8 tornato abbia visto il mondo in rovina, con gli uomini sulla Terra comandati dagli altri \"come pedine degli 'scacchi\", e abbia infine deciso di diventare una persona normale; \"Que Vuelvas\", simile musicalmente a Estoy aqu\u00ed del precedente Pies descalzos (1995), descrive l'ardente desiderio della protagonista che il suo amante ritorni in quanto non pu\u00f2 nascondere \"quel paio di ali rotte\"; (\"C\u00f3mo escondo este par de alas rotas\") in \"T\u00fa\" viene invece descritto l'amore in tutta la sua dolcezza; la titolare \"\u00bfD\u00f3nde Est\u00e1n Los Ladrones?\", invece, musicalmente caratterizzata da una chitarra elettrica e un'armonica, \u00e8 una critica sociale che esprime il concetto che ciascuno di noi pu\u00f2 essere il \"ladro della situazione\": \"\u00bfY qu\u00e9 pasa si son ellos? \u00bfY qu\u00e9 pasa si soy yo? El que toca esta guitarra o la que canta esta canci\u00f3n\"; (\"che succede se son loro, che succede se sono io, quello che suona questa chitarra o quella che canta questa canzone\") \"Sombras De Ti\" descrive una ragazza che ricorda ancora i momenti passati col suo ex-amante come fossero ombre; nell'ultima canzone, \"Ojos As\u00ed\", caratterizzata da un sound da antico oriente e una preghiera in arabo nel ritornello, la protagonista afferma che \"ha viaggiato dal Bahrein fino al Beirut, \u00e8 stata dal nord al Polo Sud\" e non ha mai trovato degli occhi come quelli del suo amato.\""}
{"id": "478552", "revid": "1543377", "url": "https://it.wikipedia.org/wiki?curid=478552", "title": "Coprinopsis gonophylla", "text": "Coprinopsis gonophylla (Qu\u00e9l.) \u00e8 un fungo basidiomicete della famiglia delle Psathyrellaceae.\nDescrizione della specie.\nCappello.\nInizialmente sugloboso, ovoide, fino a 2\u00a0cm di diametro, poi disteso-convesso, largo 1\u20133\u00a0cm, dapprima ricoperto interamente da un velo biancastro fioccoso-cotonoso che in seguito si rompe formando placche o lembi, talora di colore brunastro, facilmente detersibili. La superficie pileica sotto il velo appare minutamente striata e di colore grigio-piombo.\nLamelle.\nFitte, libere al gambo, viste di faccia distintamente triangolari, bianche, poi grigio-topo, infine bruno-nerastre, deliquescenti a maturit\u00e0.\nGambo.\n1,5-5 x 0,1-0,2\u00a0cm, cilindrico, attenuato in alto, allargato in basso con base subbulbosa, fistoloso,\nbiancastro, da pruinoso a liscio, diritto o caratteristicamente arcuato.\nCarne.\nEsigua, biancastra nel gambo, grigiastra nel cappello.\nOdore e sapore: non particolari.\nDistribuzione e habitat.\nSu carbonaie e terreni bruciati, solitario o a gruppetti di pochi esemplari; primavera-autunno.\nCommestibilit\u00e0.\nSenza valore alimentare.\nTassonomia.\nSpecie simili.\nPu\u00f2 essere confuso con:"}
{"id": "478554", "revid": "123147429", "url": "https://it.wikipedia.org/wiki?curid=478554", "title": "Illiniwek", "text": "Gli Illiniwek (o anche Illini, Illinois, Illinois Confederacy) sono una popolazione di nativi dell'America del Nord.\nDi stirpe algonchina, un tempo erano stanziati nella regione a est del Mississippi, fra la confluenza del Missouri e dell'Ohio. Gli Illinois erano agricoltori alla zappa. Le principali trib\u00f9 di questo popolo erano i Kaskaskia, i Cahokia, i Peoria, i Tamaroa, i Moingwena i Michigamea, i Chepoussa, i Chinkoa, i Coiracoentanon, gli Espeminkia, i Maroa, ed i Tapouara. Al tempo dei primi contatti con gli europei, nel XVII secolo, il loro numero totale era stimato in pi\u00f9 di 10.000 persone.\nGli Illiniwek parlavano diversi dialetti della Lingua Miami-Illinois, appartenente alla Famiglia linguistica algonchina.\nQuando i francesi esplorarono la regione per la prima volta, provenienti dal Canada, nel XVII sec., vi trovarono questo vigoroso popolo che chiamarono, appunto, Illiniwek che letteralmente significa \"uomini di Illino\". Quello che conosciamo oggi degli Illini proviene dalle \"Jesuit Relations\", che erano i rapporti di viaggio che i missionari gesuiti spedivano periodicamente ai loro superiori in Francia.\nNel XVII secolo gli Illiniwek soffrirono le malattie portate dagli europei e l'espansione degli Irochesi, altra popolazione indigena, nella zona est dei Grandi Laghi. In quel periodo gli Irochesi avevano abbandonato la loro zona tradizionale e avevano cominciato a colonizzare le aree vicine con villaggi ed insediamenti. Agivano in questo modo per soddisfare le sempre pi\u00f9 pressanti richieste dei commercianti europei, dai quali dipendeva il loro flebile commercio.\nSecondo lo storico Francis Parkman nella \"Cospirazione di Pontiac\", una guerra fu dichiarata agli Illiniwek dopo l'omicidio del capo indiano Pontiac, leader della trib\u00f9 di nativi americani Ottawa, da parte di un guerriero Peoria. Secondo la leggenda, a seguito della guerra i Peoria furono poi relegati in quello che oggi \u00e8 conosciuto come lo Starved Rock State Park. Questa versione dei fatti fu poi rinnegata dallo storico Howard Peckham nel 1947, il quale afferm\u00f2 che non vi fu nessuna evidenza dei fatti in seguito alla discussa rappresaglia per l'omicidio di Pontiac.\nCome conseguenza dell'internamento delle popolazioni indigene nelle riserve, i discendenti dei Illiniwek si possono oggi trovare nella regione di Ottawa, in Oklahoma."}
{"id": "478555", "revid": "46931", "url": "https://it.wikipedia.org/wiki?curid=478555", "title": "Illini", "text": ""}
{"id": "478560", "revid": "1305772", "url": "https://it.wikipedia.org/wiki?curid=478560", "title": "Von B\u00fclow", "text": "von B\u00fclow \u00e8 un cognome nobiliare tedesco. I membri della famiglia hanno il titolo di barone (\"Freiherr\") o principe (\"F\u00fcrst\")."}
{"id": "478561", "revid": "287204", "url": "https://it.wikipedia.org/wiki?curid=478561", "title": "Von Bulow", "text": ""}
{"id": "478565", "revid": "339392", "url": "https://it.wikipedia.org/wiki?curid=478565", "title": "Y2J", "text": ""}
{"id": "478567", "revid": "2173600", "url": "https://it.wikipedia.org/wiki?curid=478567", "title": "La donna del lago", "text": "La donna del lago \u00e8 un'opera lirica di Gioachino Rossini su libretto di Andrea Leone Tottola. Il soggetto deriva dal poema \"La donna del lago\" (\"The Lady of the Lake\") di Walter Scott, pubblicato nel 1810.\nLa prima rappresentazione ebbe luogo il 24 ottobre 1819 al teatro San Carlo di Napoli L'opera divenne molto famosa in Europa e in America, ma scomparve dai repertori dei teatri nella seconda met\u00e0 del secolo.\nRitorn\u00f2 sulle scene nel 1958 a Firenze al Teatro della Pergola, sotto la direzione di Tullio Serafin con Rosanna Carteri e Cesare Valletti, tuttavia rimaneggiata e con alcuni numeri tagliati. \nSuccessivamente, con la scoperta dell'edizione critica e l'avvento del Rossini Opera Festival l'opera fu finalmente ripristinata: la prima rappresentazione secondo l'edizione critica avvenne nel 1981 a Pesaro diretta da Maurizio Pollini con Lella Cuberli. Da allora l'opera \u00e8 eseguita piuttosto regolarmente.\nFamose interpreti del ruolo di Elena furono: Montserrat Caball\u00e9, Katia Ricciarelli, Cecilia Gasdia, June Anderson, Mariella Devia e Joyce DiDonato. Come Malcolm vanno ricordate: Marilyn Horne, Lucia Valentini Terrani e Daniela Barcellona. Rockwell Blake e Juan Diego Fl\u00f3rez hanno fatto del ruolo di Giacomo-Uberto i loro cavalli di battaglia; vanno inoltre ricordati Chris Merritt, Gregory Kunde, Dano Raffanti, Michael Spyres e John Osborn, interpreti del difficile ruolo di Rodrigo.\nTrama.\nAtto I.\nScozia, XVI secolo. \u00c8 l'alba. Sulle sponde del lago Katrine pastori e pastorelle intrecciano canti, mentre lontano squillano i corni dei cacciatori. Elena (la \"donna del lago\") saluta l'alba dalla sua barca e canta il suo amore per Malcolm. Dalla vicina rocca di Benledi la osserva il cavaliere Uberto, nome sotto cui si cela il re di Scozia Giacomo V.\nUberto \u00e8 venuto fin l\u00ec spinto dal desiderio di ammirare Elena, che gli \u00e8 stata descritta come donna di grande bellezza; una fama la sua che gli sembra pi\u00f9 che meritata. Quando Elena lo scorge Uberto le racconta un'innocente bugia: ha perduto il cammino mentre era a caccia con i suoi compagni. Pietosamente la fanciulla lo invita a raggiungerla sulla barca e andare con lei a ristorarsi a casa sua dall'altra parte del lago.\nMentre i cacciatori cercano inutilmente Uberto, nella magione di Elena e di suo padre Douglas, due loro amici, Albina e Serano, si scambiano delle confidenze: apprendiamo cos\u00ec che Giacomo \u00e8 un oppressore ingiusto, che Rodrigo, che sta per giungere, \u00e8 il capo dei ribelli e che a lui Douglas ha promesso in sposa Elena per sancire un'alleanza volta a liberare la Scozia dal dominio del re.\nGiunti a casa di Elena, Uberto scopre con suo disappunto di essere in pericolo perch\u00e9 si trova nell'abitazione di un suo grande nemico, Douglas, il nobile che ha abbandonato la corte del re per schierarsi con i ribelli.\nApprende anche che Elena, sua figlia, \u00e8 s\u00ec la promessa sposa di Rodrigo, ma \u00e8 stata promessa contro la propria volont\u00e0 e il suo cuore si apre alla speranza di poterla conquistare. Dal canto suo Elena, forse stimolata dalle cortesie del cavaliere, torna ancora una volta col pensiero a Malcolm, il suo amore lontano. Ma il pericolo incombe su Uberto, che controvoglia si separa dalla fanciulla per raggiungere i cacciatori suoi compagni. Albina lo traghetter\u00e0 sull'altra sponda del lago.\nAllontanatosi Uberto, compare Malcolm che in solitudine proclama il suo amore per Elena. Sopraggiunge Serano che lo informa che Rodrigo sta arrivando e Douglas \u00e8 sempre intenzionato a dargli Elena in sposa. Si allontana Serano e giungono Douglas ed Elena, osservati di nascosto da Malcolm. Vincendo la debole protesta della figlia, il padre le ingiunge di sposare Rodrigo e la invita a seguirlo per andargli incontro. Douglas esce e Malcolm si manifesta a Elena; insieme i due innamorati si giurano eterna fede.\nNella vicina pianura Rodrigo viene accolto dagli uomini dei clan e da Douglas, seguito da Elena che appare riluttante e, nonostante le pressioni del padre, non riesce a nascondere il suo disagio nell'incontrare il promesso sposo, disagio che non sfugge a Rodrigo.\nGiunge anche Malcolm con i suoi seguaci; quando i due innamorati si scorgono, il loro turbamento li tradisce con grande ira di Douglas e di Rodrigo. Per\u00f2 si stanno avvicinando anche i soldati di re Giacomo ed il pericolo unisce tutti spronandoli alla battaglia.\nAtto II.\nL'inizio della battaglia \u00e8 ormai vicino Uberto canta il suo amore per Elena mentre da solo la sta cercando. Elena che si \u00e8 nascosta in una grotta con Albina e Serano, manda quest'ultimo ad avere notizie del padre. Uberto trova Elena e le dichiara il suo amore, ma Elena gli confida di essere innamorata di Malcolm e che lui \u00e8 senza speranza.\nRomanticamente Uberto rispetta la sua scelta e, non solo rinuncia a lei, ma prima di lasciarla compie un gesto molto generoso: le dona un anello del re Giacomo, invitandola a presentarlo al re per avere la grazia qualora lei, il padre o l'amante fossero in pericolo.\nIntanto giunge alla grotta anche Rodrigo seguito da uno stuolo di guerrieri; Uberto e Rodrigo si affrontano e infine si scagliano l'uno contro l'altro ingaggiando un aspro duello che li allontana dalla grotta seguiti da Elena e dai guerrieri.\nA sua volta Malcolm arriva alla grotta dove incontra Albina; la battaglia sta volgendo al peggio per i clan e lui \u00e8 venuto a cercare Elena per metterla in salvo. Arriva anche Serano che dice che Douglas intende consegnarsi al re per evitare ulteriori sofferenze alla patria. Di questo ha informato Elena che \u00e8 corsa alla reggia. Infine sopraggiungono alcuni guerrieri con la notizia che Rodrigo \u00e8 stato ucciso e il re ha vinto. Disperato Malcolm parte con i guerrieri.\nNella reggia di Stirling, dopo aver vinto in incognito il torneo indetto dal re per celebrare la vittoria, Douglas si consegna a Giacomo. Giunge anche Elena cercando del re e mostrando l'anello ricevuto da Uberto.\nViene condotta da colui che crede Uberto e che si rivela essere re Giacomo. Generosamente il re perdona Douglas e gli restituisce il suo precedente stato di nobile. Elena chiede la grazia anche per Rodrigo, ma il re la informa che \u00e8 morto. Poi fa venire avanti Malcolm, che \u00e8 suo prigioniero, lo grazia e gli concede la mano dell'amata. Elena si abbandona ad un canto pieno di felicit\u00e0 e gratitudine per il sovrano e tutti cantano le lodi del re per la sua magnanimit\u00e0.\nOrganico orchestrale.\nLa partitura di Rossini prevede l'utilizzo di:\nDa suonare internamente:\nBrani celebri.\nAtto secondo.\nIl rond\u00f2 finale di Elena fu riutilizzato per il rond\u00f2 finale di Bianca ne Bianca e Falliero (stessa musica, ma versi diversi), e utilizzato per una ripresa veneziana del Maometto secondo, sostituendo cos\u00ec il finale tragico con un anomalo lieto fine."}
{"id": "478568", "revid": "110157", "url": "https://it.wikipedia.org/wiki?curid=478568", "title": "Telemaco (Gluck)", "text": "Il Telemaco, o sia L'isola di Circe \u00e8 un'opera di Christoph Willibald Gluck su libretto di Marco Coltellini, allievo di Ranieri de' Calzabigi.\nFu allestita in tutta fretta per i festeggiamenti di nozze tra il principe ereditario, figlio di Maria Teresa d'Austria ed in seguito imperatore Giuseppe II, e Maria Giuseppa di Baviera e fu rappresentata al Burgtheater di Vienna il 30 gennaio 1765.\nRispetto al libretto, l'opera manca sia del balletto-pantomima dei sogni, previsto nel secondo atto, sia di quello conclusivo. Inoltre diversi brani non sono che adattamenti di musiche preesistenti. Non \u00e8 neppure certo che l'opera fosse originariamente costituita di due soli atti.\nA fronte dei capolavori italiani della riforma gluckiana (\"Orfeo ed Euridice\", del 1762; \"Alceste\", del 1767; \"Paride ed Elena\", del 1770), il \"Telemaco\" non conobbe alcuna fortuna e, forse anche per questo, non venne mai rivista e completata dall'autore.\nGli interpreti principali della prima sono tuttavia figure di spicco del teatro d'opera, aperte alle nuove tendenze o anche direttamente legati al nome di Gluck: Gaetano Guadagni (gi\u00e0 Orfeo in \"Orfeo ed Euridice\"), Giuseppe Tibaldi (futuro Admeto nell'\"Alceste\"), Rosa Tartaglini ed Elisabeth Teyber.\nCaratteri drammaturgici.\nPur senza aderire pienamente allo spirito riformatore, Coltellini speriment\u00f2 soluzioni drammaturgiche innovative, per lo meno rispetto al canone metastasiano, assegnando al coro ed ai brani d'assieme, in antitesi al consueto binomio scenico recitativo-aria, una funzione aggregatrice ed unificante. La vicenda si sviluppa senza rigore, dando spazio anche ai plot secondari.\nRiprese in tempi moderni.\nL'opera \u00e8 stata riproposta per la prima volta in tempi moderni alla Konzerthaus di Vienna il 19 maggio 1987."}
{"id": "478569", "revid": "118993201", "url": "https://it.wikipedia.org/wiki?curid=478569", "title": "Fly-by-wire", "text": "Il sistema di controllo Fly-by-Wire, a volte chiamato Digital-Fly-by-Wire o abbreviato in FBW, letteralmente \"volare tramite cavo\", \u00e8 un sistema che sostituisce i tradizionali comandi di volo diretti (cio\u00e8 direttamente connessi agli elementi da controllare, meccanicamente o tramite un sistema idraulico) con un sistema di comando elettronico digitale. Le connessioni meccaniche tra barra di comando e superfici alari sono cos\u00ec sostituite da una catena di trasduttori e sensori (potenziometri ed encoder) che dalla cloche inviano il comando, tramite segnali elettrici, insieme ad una opportuna serie di dati, a uno o pi\u00f9 computer che, dopo opportune elaborazioni, trasmettono dei segnali ad appositi attuatori, i quali a loro volta muovono le superfici aerodinamiche attraverso il sistema idraulico o attraverso attuatori elettromeccanici.\nSimilmente, anche le manette non sono meccanicamente connesse ai motori, ma inviano segnali elettrici al FADEC (Full Authority Digital Engine Control).\nSviluppo.\nIn virt\u00f9 della connessione di tipo fisico e meccanico tra organo di comando (la barra) e superfici di governo aerodinamico, il sistema di controllo diretto \u00e8 reversibile perch\u00e9, esercitando manualmente un'adeguata forza sulle superfici aerodinamiche, si ottiene un corrispondente movimento della barra di controllo.\nNel passato tale sistema era installato su tutti gli apparecchi, mentre oggi si trova generalmente solo sui velivoli pi\u00f9 semplici.\nI sistemi di controllo reversibili sono stati validi finch\u00e9 gli aerei non hanno superato dimensioni e velocit\u00e0 di volo tali da far diventare lo sforzo sulla barra troppo elevato, rendendo impossibile il governo dell'aeromobile anche con l'uso di sistemi di compensazione aerodinamici (ad esempio opportune alette di compensazione).\nEsistono anche sistemi di controllo irreversibili: lo sforzo esercitato dal pilota si traduce opportunamente, attraverso cavi e pulegge, in un comando a delle servovalvole, le quali azionano gli organi di potenza che sono in genere costituiti da attuatori idraulici; in tale caso, ad esempio, muovendo manualmente l'equilibratore non si osserva una conseguente rotazione della barra di controllo. Il sistema certamente non guadagna in semplicit\u00e0, poich\u00e9 ha bisogno di un circuito idraulico in pressione e di un organo di sensibilit\u00e0 artificiale: bisogna tener presente infatti che il pilota percepisce l'azione che sta effettuando sul velivolo solo attraverso gli sforzi che si trova a dover esercitare sugli organi di comando e non ha modo di avvertire l'effettivo movimento delle superfici (ad alte velocit\u00e0 di volo le rotazioni sono minime, dell'ordine di qualche grado o addirittura di frazioni di grado); interrompendo la connessione meccanica fra organi di comando e superficie di governo, \u00e8 necessario avere sistemi che ricostruiscano per il pilota gli sforzi che deriverebbero dalle superfici aerodinamiche.\nUn altro motivo che ha portato all'utilizzo di questi sistemi di controllo \u00e8 che il numero di Mach in regime transonico modifica tutti i coefficienti aerodinamici del velivolo.\nDi fronte a questo tipo di problemi, garantire il corretto andamento degli sforzi di barra in funzione della velocit\u00e0 di volo con sistemi di comando reversibili sarebbe diventato di fatto impossibile.\nDai sistemi di controllo reversibili (come quello sopracitato, nel quale era mantenuto un collegamento meccanico tra barra di comando ed organi di attuazione, in particolare servovalvole) si \u00e8 passati in tempi pi\u00f9 recenti ai sistemi detti \"fly-by-wire\" nei quali il collegamento fra barra di comando ed attuatore non \u00e8 pi\u00f9 realizzato mediante un meccanismo fisico, ma mediante una connessione di tipo informatico.\nStoria.\nIl 25 maggio 1972 Gary Krier decoll\u00f2 dalla base aerea di Edwards, in California, a bordo di un Vought F-8 Crusader sul quale spiccava sulla coda la scritta \"NASA 802\". Krier fu il primo uomo a sperimentare il volo mediante un sistema di controllo \"fly-by-wire\": qualsiasi comando impartito mediante un \"joystick\" veniva elaborato da un calcolatore prima di essere inviato ad un sistema idraulico che controllava alettoni, equilibratori, timone, spinta e cos\u00ec via.\nIl primo velivolo di serie ad adottare questo sistema fu l'aereo da combattimento General Dynamics F-16 Fighting Falcon. L'applicazione successiva \u00e8 quella dei sistemi detti \"fly-by-light\" che dal punto di vista concettuale differiscono da quelli precedenti in quanto il collegamento mediante segnali elettrici \u00e8 sostituito da un collegamento a fibre ottiche. In questo tipo di sistemi i segnali elettrici provenienti dai trasduttori vengono convertiti in segnali ottici che viaggiano all'interno di fibre ottiche e poi in prossimit\u00e0 della servovalvola vengono riconvertiti in segnali elettrici. I motivi per i quali si utilizzano questi sistemi sono diversi: il peso ridotto, la quantit\u00e0 di informazioni trasmesse, ma il pi\u00f9 importante \u00e8 la minor sensibilit\u00e0 di questi sistemi alle interferenze elettromagnetiche.\nL'F-16 \u00e8 stato il primo velivolo ad avere un sistema di controllo \"fly-by-wire\": questo velivolo \u00e8 pilotato non con una barra di comando classica, ma con una barra detta \"sidestick\" (barra laterale) la quale, nella versione originale, non rispondeva con un ritorno di forza. Con questo sistema non si guadagna in peso o in semplicit\u00e0 (perch\u00e9 bisogna garantire il funzionamento anche in caso di certe avarie e quindi \u00e8 richiesta una triplice o quadrupla ridondanza), ma l'innegabile vantaggio \u00e8 che questo si interfaccia molto bene con tutto ci\u00f2 che a bordo proviene dal calcolatore. Rispetto ad un sistema meccanico o parzialmente meccanico, il sistema installato sull'F-16 permette di interfacciare i comandi che provengono dal pilota con quelli che provengono dai calcolatori di bordo nel modo pi\u00f9 efficiente, in quanto tutto il sistema p di tipo elettrico, almeno fino ad arrivare ai sottosistemi di potenza posti in prossimit\u00e0 delle superfici aerodinamiche. Il motivo per cui nell'F-16 una parte consistente di sicurezza del volo era gestita dai calcolatori elettronici \u00e8 che questo \u00e8 stato il primo velivolo realizzato con stabilit\u00e0 statica rilassata, cio\u00e8 senza stabilit\u00e0 statica positiva nelle condizioni di volo al di sotto di Mach 1, quindi \u00e8 un velivolo che richiede un sistema di aumento di stabilit\u00e0, che ha in uscita dei segnali elettrici che si interfacciano perfettamente con il sistema \"fly-by-wire\". Questo velivolo fu realizzato volutamente con stabilit\u00e0 statica longitudinale negativa: prescindendo da momenti vari, in una configurazione convenzionale il baricentro si trova davanti al centro aerodinamico o punto neutro del profilo alare (supponiamo per semplicit\u00e0 di confondere il centro aerodinamico dell'ala con quello del velivolo completo) e in questa condizione la coda \u00e8 deportante.\nIn una configurazione di stabilit\u00e0 statica rilassata, il baricentro si colloca a valle del centro aerodinamico: in questo caso la coda ha portanza positiva e quindi contribuisce alla portanza totale del velivolo. In regime subsonico l'F-16 \u00e8 stabilizzato longitudinalmente mediante opportuni sistemi di aumento di stabilit\u00e0.\nAirbus.\nI velivoli Airbus hanno un sistema di controllo computerizzato che permette di rimanere all'interno dell'inviluppo di volo consentito dal progetto del velivolo; questo sistema mantiene sempre il controllo dell'aereo e, tranne in casi eccezionali e critici, non permette ai piloti di volare eccedendo i limiti di prestazioni stabiliti dai progettisti.\nIl sistema computerizzato Airbus pu\u00f2 funzionare in cinque diverse modalit\u00e0 operative, dette \"leggi\" (\"law\"):\nBoeing.\nA partire dal Boeing 777, nei progetti Boeing i piloti possono escludere completamente il sistema computerizzato di controllo del volo e possono superare le delimitazioni dell'inviluppo di volo teorico durante le emergenze."}
{"id": "478570", "revid": "339392", "url": "https://it.wikipedia.org/wiki?curid=478570", "title": "Ultimate Mr. Fantastic", "text": ""}
{"id": "478571", "revid": "110157", "url": "https://it.wikipedia.org/wiki?curid=478571", "title": "La Sagne", "text": "La Sagne (toponimo francese) \u00e8 un comune svizzero di 963 abitanti del Canton Neuch\u00e2tel, nel distretto di La Chaux-de-Fonds.\nInfrastrutture e trasporti.\nLa Sagne \u00e8 servito dall'omonima stazione sulla ferrovia La Chaux-de-Fonds-Les Ponts-de-Martel."}
{"id": "478572", "revid": "767487", "url": "https://it.wikipedia.org/wiki?curid=478572", "title": "L'uomo ombra (romanzo)", "text": "L'uomo ombra (in originale \"The Thin Man\") \u00e8 un romanzo giallo \"hard boiled\" dello scrittore statunitense Dashiell Hammett. Una prima stesura parziale di dieci capitoli apparve per la prima volta nel dicembre 1933 sulle pagine della rivista \"Redbook\", ora inserita in varie raccolte di racconti di Hammett; non vi compaiono i due protagonisti del romanzo, Nick e Nora Charles. L'8 gennaio 1934 il romanzo, completato, fu pubblicato in un volume dalla casa editrice Knopf.\nFu l'ultima opera scritta da Hammett, che per il resto della sua vita si dedic\u00f2 quasi solamente all'attivismo politico.\nTrama.\nLa storia \u00e8 ambientata a New York, nell'era del Proibizionismo. I protagonisti sono un ex-detective privato, Nick Charles, e sua moglie Nora, giovane e sveglia. Nick, figlio di immigrati greci (al padre fu contratto il cognome all'anagrafe dall'originale \"Charalambides\"), ha cessato la sua attivit\u00e0 da quando ha sposato la ricca Nora, e insieme passano gran parte del tempo in camere d'albergo o in \"speakeasy\", bevendo alcolici allegramente, spesso giungendo all'ubriachezza. Nick e Nora non hanno figli, ma posseggono un Fox Terrier femmina chiamata Asta.\nNick viene coinvolto, suo malgrado, in un caso di omicidio. L'indagine porta la coppia a contatto con un'eccentrica famiglia, i Wynants, e con vari elementi della polizia e della malavita. Mentre cercano di risolvere il caso, Nick e Nora dimostrano molta affinit\u00e0 nello scambiarsi continuamente battute ironiche e argute e nel bere grandi quantit\u00e0 di alcol.\nNel corso del romanzo si delinea un indiziato principale, Clyde Wynant, il misterioso ed eccentrico patriarca della famiglia Wynant. Durante l'indagine viene trovato uno scheletro che viene riconosciuto come il cadavere di una persona grassa, per via dei larghi indumenti ritrovati con lui. Si scopre poi essere un tentativo di depistaggio: erano i resti di un uomo magro (in inglese \"Thin Man\", come il titolo originale del romanzo), precisamente lo scomparso Clyde Wynant. Il diversivo, fatto per incastrare Wynant, era opera di persone che gli avevano rubato un grande ammontare di denaro e che lo avevano ucciso nell'ultima notte in cui era stato visto.\nCommento.\nIl romanzo, sanguigno ed intenso, si dipana lungo un filo logico estremamente serrato.\nI protagonisti di Hammett sono figure realisticamente complesse. Il ritmo viene rinvigorito dai continui colpi di scesa: lo stesso omicidio della segretaria dell'inventore, che d\u00e0 il la al racconto, non viene spiattellato nella prima pagina ma soltanto dopo che la strana coppia Charles ha incuriosito il lettore con la sua sregolatezza e la quotidiana bulimia alcolica che la contraddistingue.\nLa tridimensionalit\u00e0 dei protagonisti, unita alla descrizione delle loro abitudini di vita, follemente sregolate, si colloca perfettamente sullo sfondo di una New York dopata e frenetica.\nIl tentativo di individuare un colpevole credibile viene frustrato da falsi indizi e dalla consapevolezza che ogni personaggio \u00e8, per sue ottime ragioni, un colpevole credibile.\nAdattamenti cinematografici.\nNel 1934 dal romanzo fu tratto un film omonimo, diretto da W. S. Van Dyke. Sebbene Hammett non avesse mai scritto un seguito, furono invece prodotti altri cinque \"sequel\" cinematografici con gli stessi protagonisti, Nick e Nora Charles: \"Dopo l'uomo ombra\" (\"After the Thin Man\", 1936), \"Si riparla dell'uomo ombra\" (\"Another Thin Man\", 1939), \"L'ombra dell'uomo ombra\" (\"Shadow of the Thin Man\", 1941), diretti ancora da Van Dyke, \"L'uomo ombra torna a casa\" (\"The Thin Man Goes Home\", 1945) di Richard Thorpe, e \"Il canto dell'uomo ombra\" (\"Song of the Thin Man\", 1947) per la regia di Edward Buzzell.\nNel 2011 \u00e8 stata annunciata la lavorazione di un \"remake\", che sar\u00e0 diretto da Rob Marshall e in cui il ruolo del protagonista sar\u00e0 affidato a Johnny Depp."}
{"id": "478576", "revid": "1705737", "url": "https://it.wikipedia.org/wiki?curid=478576", "title": "Sistema parlamentare", "text": "Il sistema parlamentare \u00e8 un tipo di forma di governo democratica, la pi\u00f9 diffusa in Europa, in cui la volont\u00e0 popolare \u00e8 affidata al parlamento. Essa si pu\u00f2 distinguere in due modi:\nEntrambe le forme di governo, comunque, sono articolate secondo la stessa fisionomia di tipo monistico (dal greco m\u00f2nos = uno solo) il che vuol dire che il potere politico si concentra in un unico organo: il \"Parlamento\". Esso, in virt\u00f9 del circuito democratico nel quale si articola la democrazia rappresentativa, \u00e8 il mandatario del Corpo elettorale e mandante del potere esercitato dal Governo.\nSotto il profilo storico.\nLe origini del sistema parlamentare si trovano nella nascita dell'istituzione Parlamento nel Medioevo e nel suo progressivo accrescimento di funzioni e poteri per tutto il corso dell'et\u00e0 moderna; ci\u00f2 avvenne soprattutto in ambito anglosassone attraverso un'evoluzione costituzionale della responsabilit\u00e0 ministeriale.\nIn seguito, \"la fortuna delle assemblee legislative coincide con quella dei partiti politici, il cui battesimo fu celebrato per l'appunto in Inghilterra, con il Reform Act del 1832\".\nSotto il profilo giuridico.\nIl Parlamento, eletto direttamente dal popolo, nella forma di governo parlamentare non ha competenze soltanto legislative, ma ha anche il compito di esprimere il governo e di controllarne l'operato. Infatti il governo, che detiene il potere esecutivo, \u00e8 la rappresentazione della maggioranza del parlamento, da esso deve ricevere la fiducia ed \u00e8 costretto a dimettersi se tale fiducia viene a mancare. Di contro al potere del parlamento, fa normalmente da contrappeso il potere, assegnato talvolta al governo e talvolta al capo dello stato, di sciogliere le camere e indire elezioni anticipate.\nIn tali sistemi il ruolo decisivo lo assume la maggioranza parlamentare, ovvero la formazione dei partiti, da soli o in coalizione, che - conseguendo la maggioranza nelle assemblee, i cui seggi sono posti in palio mediante il voto popolare - vincono le elezioni e quindi assumono il diritto di formare il Governo. Tra potere esecutivo e potere legislativo non vi \u00e8 in genere contrapposizione: infatti il primo \u00e8 formato dalla stessa maggioranza del secondo e, quindi, ha di fatto il potere di fissare l'agenda dei lavori parlamentari. Nel parlamento comunque sono presenti anche i partiti di opposizione che possono ostacolare l'azione di governo.\nSotto il profilo sociologico.\nLa forma di governo parlamentare, affermatasi in Europa a partire dagli esempi inglese e francese della seconda met\u00e0 dell'Ottocento, ha dato luogo ad una nuova \u201cgeografia dei poteri\u201d che ha individuato nel Parlamento un luogo di conflitto e di componimento tra gli interessi di gruppo: \"intorno alla sua funzione di rappresentanza si \u00e8 esercitata non soltanto la scienza ma anche l'azione politica, in termini di spazio da occupare o pericolo da eludere (Kautsky, Bernstein, Lenin), in termini di modalit\u00e0 di esercizio del potere (Weber, Schmitt), in termini di produzione della norma (Kelsen) o di funzionamento del meccanismo dello scambio politico\" di Schumpeter ed Anthony Downs.\nMandato fiduciario.\nIl voto di fiducia, in senso politico, \u00e8 lo strumento tipico delle democrazie parlamentari nelle quali il Governo \u00e8 legato al Parlamento da un mandato di fiducia.\nEsso serve ad esprimere il consenso del Parlamento, generalmente l'unico organo pienamente rappresentante della piena volont\u00e0 popolare, alla formazione di uno specifico esecutivo.\nLe modalit\u00e0 mediante le quali il Parlamento pu\u00f2 accordare o revocare la fiducia \u00e8 funzione del tipo di parlamentarismo adottato in un determinato Stato."}
{"id": "478577", "revid": "181699", "url": "https://it.wikipedia.org/wiki?curid=478577", "title": "Comitato di \u00c1rva", "text": "Il comitato di \u00c1rva (in ungherese \"\u00c1rva v\u00e1rmegye\", in slovacco \"Oravsk\u00e1 \u017eupa\", in latino \"Comitatus Arvensis\") \u00e8 stato un antico comitato del Regno d'Ungheria, situato nell'attuale Slovacchia settentrionale. Capoluogo del comitato era Als\u00f3kubin (oggi \"Doln\u00fd Kub\u00edn\").\nIl comitato di \u00c1rva confinava con gli altri comitati di Trencs\u00e9n, Tur\u00f3c, Lipt\u00f3, oltre che con la regione austriaca della Galizia.\nStoria.\nNel 1918 (con la conferma del Trattato del Trianon nel 1920), il comitato di \u00c1rva entr\u00f2 a far parte della neonata Cecoslovacchia. Una serie di dispute confinarie che coinvolsero anche una parte del contiguo ex comitato di Szepes provocarono tuttavia il distacco della porzione nordorientale del comitato di \u00c1rva, che pass\u00f2 alla Polonia. Un ulteriore frammento dell'antico comitato pass\u00f2 allo stato polacco nel 1925 in cambio questa volta di un piccolo incremento territoriale a favore della Cecoslovacchia. Il confine stabilito a seguito di questi aggiustamenti rimase poi fisso ed il territorio dell'ex comitato segu\u00ec poi rispettivamente le vicende storico-amministrative della Polonia e della Cecoslovacchia (e della Slovacchia dal 1993)."}
{"id": "478579", "revid": "767487", "url": "https://it.wikipedia.org/wiki?curid=478579", "title": "\u015ar\u012b", "text": "\u015ar\u012b (devanagari \u0936\u094d\u0930\u0940, talvolta adattato in Shri, Shree o Sri) \u00e8 un sostantivo femminile sanscrito che indica la \"luce\", la \"luminosit\u00e0\", lo \"splendore\", la \"bellezza\", ma anche la \"prosperit\u00e0\" e la \"ricchezza\" ed \u00e8 usato come titolo di rispetto e venerazione, che deriva dalla concezione vedica di prosperit\u00e0: in questo senso \u00e8 attributo, ad esempio, della dea Lak\u1e63m\u012b, paredra di Vi\u1e63\u1e47u, o anche di Sarasvat\u012b, che rappresentano l'ideale di bellezza, abbondanza e grazia.\nL'uso pi\u00f9 noto \u00e8 come epiteto di molte divinit\u00e0 induiste, o, in qualit\u00e0 di aggettivo, come prefisso ai nomi di uomini e donne considerati \"importanti\" o \"santi\" o che traggono la loro importanza da qualcosa di \"santo\", in quest'ultimo senso rende il termine \"venerabile\"."}
{"id": "478580", "revid": "1776051", "url": "https://it.wikipedia.org/wiki?curid=478580", "title": "Les Geneveys-sur-Coffrane", "text": "Les Geneveys-sur-Coffrane (toponimo francese) \u00e8 una frazione di 1\u00a0611 abitanti del comune svizzero di Val-de-Ruz, nel distretto di Val-de-Ruz (Canton Neuch\u00e2tel).\nStoria.\nFino al 31 dicembre 2012 \u00e8 stato un comune autonomo che si estendeva per 7,86\u00a0km\u00b2; il 1\u00ba gennaio 2013 \u00e8 stato accorpato agli altri comuni soppressi di Boudevilliers, Cernier, Ch\u00e9zard-Saint-Martin, Coffrane, Dombresson, Engollon, Fenin-Vilars-Saules, Fontainemelon, Fontaines, Le P\u00e2quier, Les Hauts-Geneveys, Montmollin, Savagnier e Villiers per formare il nuovo comune di Val-de-Ruz."}
{"id": "478582", "revid": "124947989", "url": "https://it.wikipedia.org/wiki?curid=478582", "title": "Pietro III Candiano", "text": "Biografia.\nPrime attestazioni ed elezione.\nFiglio di Pietro II Candiano, che era stato doge negli anni 930, esord\u00ec in politica quando il padre lo invi\u00f2 in missione a Costantinopoli (il Ducato di Venezia era ancora parte dell'impero Bizantino). Secondo Giovanni Diacono ne torn\u00f2 \u00ab\"cum maximis donis\"\u00bb e con il titolo di protospatario, notizia quest'ultima messa in dubbio dai documenti coevi che non citano mai tale onorificenza. Alcuni storici affermano che il padre lo avesse associato al suo governo (come avevano gi\u00e0 fatto altri predecessori) ma questo evento non \u00e8 attestato.\nAssunse il dogato verso il 942, succedendo a Pietro Partecipazio che era a sua volta figlio del predecessore del padre. Questa alternanza fra le famiglie Partecipazio e Candiano, che perseguivano politiche opposte, potrebbe essere letta come il raggiungimento di un equilibrio tra le parti e non come una fase di scontro.\nPolitica estera: i successi commerciali.\nCome il padre, si occup\u00f2 della sicurezza dei traffici commerciali veneziani nel mar Adriatico, ma si interess\u00f2 anche alle vicende dell'entroterra. Inoltre, sotto di lui i rapporti con Costantinopoli subirono un'interruzione, infatti non si ha notizia delle tradizionali missioni che il doge organizzava, probabilmente in occasione dell'elezione, per rinsaldare i rapporti veneto-bizantini. Non \u00e8 facile dare una spiegazione a ci\u00f2 (volont\u00e0 d'indipendenza o maggior interesse per l'Occidente?), certamente non dovette agevolare i rapporti con l'Impero d'Oriente.\nPrimo provvedimento di rilievo fu il rafforzamento dei confini settentrionali del Ducato, in modo da garantire ai mercanti veneziani gli sbocchi commerciali verso l'entroterra. Durante il dogato di suo padre i traffici avevano particolarmente sofferto in Istria per l'aggressione del marchese del Friuli Wintero; ora analoghe problematiche si ripresentavano verso il Friuli a causa del patriarca di Aquileia Lupo II. \nAlle annose dispute di carattere ecclesiastico tra la sede aquileiense e quella gradense, si aggiungevano gli interessi commerciali, con Grado, piazzaforte mercantile veneziana, che utilizzava come via per i traffici il Natissa, corso d'acqua controllato dal patriarca. Altro motivo di scontro era il \"Pactum Lotharii\", accordo di epoca carolingia che garantiva ai Gradesi lo sfruttamento dei boschi friulani.\nLe tensioni si aggravarono quando alcuni sostenitori del prelato entrarono armati a Grado. Solo la mediazione del patriarca di Grado Marino imped\u00ec lo scontro aperto riportando la pace. Il 13 marzo 944 Lupo, con il suo clero e il suo popolo, firmava una \"promissionis carta\" con cui si impegnava a mantenere gli accordi presi in precedenza con il Ducato, a non compiere pi\u00f9 aggressioni ed a denunciare gli attacchi tramati da altri.\nIl successo conseguito con Aquileia permise al Candiano di rivolgersi ai problemi nell'Adriatico, dove i pirati narentani, favoriti dalla crisi del Regno di Croazia, avevano ripreso a disturbare i traffici commerciali. Intorno al 948 furono condotte due grandi operazioni navali con lo scopo, pi\u00f9 che altro, di intimidire gli avversari e di riportarli all'ordine. Anche questa iniziativa diede risultati positivi.\nGli studiosi dubitano, invece, che nel 951 circa il Candiano avesse ottenuto da Berengario II il rinnovo del vecchio \"Pactum\" con l'Impero d'Occidente.\nPolitica interna: l'affermazione familiare.\nPer quanto riguarda il piano interno, il Candiano rinnov\u00f2 la consuetudine, in uso sino alla fine del IX secolo, di associarsi al governo il figlio Pietro IV. Questo avvenimento avvenne prima del marzo 958, come attesta un documento di quel periodo, e non provoc\u00f2 particolari scosse all'interno della vita pubblica: pare infatti che il doge, servendosi della sua abilit\u00e0 politica, fosse riuscito a farsi \"suggerire\" dal popolo la nomina.\nSempre nell'ambito di tale politica di rafforzamento familiare si inquadrano la nomina dell'altro figlio, Domenico, a vescovo di Torcello e il potenziamento dei suoi legami con la terraferma. Sappiamo, infatti, che nel marzo del 944 acquist\u00f2 da Anna, vedova di Guido di Bertaldo conte di Reggio Emilia, alcuni beni localizzati a Conche e a Fogolana; si trattava di due centri del Padovano assai vicini al confine veneziano (e in particolare a Chioggia), nonch\u00e9 prossimi alle vie fluviali rappresentate dal Brenta e dall'Adige. Va segnalata, in aggiunta, la moglie del doge Richilde; di lei non si sa nulla, ma il nome la farebbe originaria Regno d'Italia.\nLa ribellione del figlio e la morte.\nL'ultima fase del dogato fu segnata dalla ribellione di Pietro IV nel tentativo di rovesciare il padre. Grazie all'appoggio di cui godeva fra il popolo, il doge usc\u00ec indenne dal colpo di mano; anzi, perdon\u00f2 il figlio impedendone l'esecuzione, tuttavia non pot\u00e9 far nulla di fronte alla condanna all'esilio, pronunciata pressoch\u00e9 all'unanimit\u00e0 dalle pi\u00f9 importanti personalit\u00e0 laiche ed ecclesiastiche.\nNon \u00e8 facile capire le ragioni di questo episodio. Probabilmente Pietro IV fu mosso non solo dalle ambizioni personali o dalla rivalit\u00e0 nei confronti del padre, ma anche da motivazioni pi\u00f9 profonde. Forse gli interessi fondiari e commerciali nel \"Regnum\" erano degenerati divenendo anche politici, e questo spiegherebbe perch\u00e9, negli anni dell'esilio, il rampollo aiut\u00f2 Berengario II a difendere i suoi domini contro Tibaldo II di Camerino e Spoleto. Viceversa, il doge manteneva s\u00ec dei legami con la terraferma, ma con un atteggiamento pi\u00f9 prudente, conscio un'alleanza con il Regno d'Italia, in forte crisi, avrebbe provocato la reazione di potenze ben pi\u00f9 agguerrite come Bisanzio e il Regno di Germania\nIl Candiano mor\u00ec tra l'estate e l'autunno del 959, due mesi e mezzo dopo la congiura. Oltre ai gi\u00e0 citati Pietro IV e Domenico ebbe altri due figli, Stefano e Vitale detto Ugo. Secondo Andrea Dandolo ne ebbe anche un quinto, Vitale, che fu doge tra il 978 e il 979 dopo Pietro I Orseolo (Roberto Cessi ha tuttavia messo in forte dubbio questa parentela)."}
{"id": "478583", "revid": "124947978", "url": "https://it.wikipedia.org/wiki?curid=478583", "title": "Pietro IV Candiano", "text": "Biografia.\nI primi anni e l'esilio.\nFiglio del predecessore Pietro III Candiano, entr\u00f2 in politica quando il padre se lo associ\u00f2 al governo su \"suggerimento\" del popolo. Questo doveva essere avvenuto prima del marzo 958: in quell'anno, infatti, i due concorsero alla concessione di alcune saline.\nNegli ultimi anni del dogato entr\u00f2 in conflitto con il padre, probabilmente perch\u00e9 stava cedendo alle lusinghe provenienti dal re d'Italia Berengario II, inteso ad espandere la propria influenza sullo Stato Pontificio e a resistere alle pressioni del re dei Franchi Orientali Ottone I. Pietro III, al contrario, pur mantenendo forti interessi in terraferma, preferiva una politica pi\u00f9 neutrale, vista l'incertezza della situazione.\nGli attriti sfociarono ben presto in una vera e propria ribellione ma, grazie al sostegno offerto dal popolo al vecchio doge, essa fu un fallimento. Pietro IV venne arrestato e solo l'intercessione di suo padre gli risparmi\u00f2 l'esecuzione; venne comunque condannato all'esilio e il giovane Candiano si rifugi\u00f2, com'era prevedibile, presso Berengario.\nIn questo periodo non fu soltanto un ospite del sovrano, ma gli garant\u00ec anche il suo appoggio militare combattendo contro il duca di Spoleto e marchese di Camerino, Tebaldo II. In seguito, sempre su ordine di Berengario, part\u00ec da Ravenna con sei navi e cattur\u00f2 sette imbarcazioni veneziane che sostavano presso il Po di Primaro.\nLa nomina a doge e i primi provvedimenti.\nQuesta politica aggressiva del \"Regnum\" nei confronti del Ducato, probabilmente, gett\u00f2 le basi per il ritorno di Pietro IV e la sua nomina a doge, avvenuta nel 959 dopo la morte del padre. Pur essendo stato accolto con tutti gli onori, erano passati solo due mesi e mezzo dal suo esilio e quindi egli prefer\u00ec tutelare il proprio potere imponendo al governo un giuramento di fedelt\u00e0, consuetudine sconosciuta a Venezia e forse importata proprio dalla terraferma.\nSuccessivamente volle mettere mano ai rapporti con Bisanzio, bruscamente interrotti ai tempi di suo padre. A questo scopo redasse con il patriarca di Grado Bono e altri maggiorenti una \"constitutio\", con cui ribadiva il legame con l'Impero d'Oriente, ma al contempo affermava il potere e l'autonomia ducale (giugno 960).\nLa \"constitutio\", infatti, rinnovava quanto decretato a suo tempo dal doge Orso sul divieto di commerciare schiavi, in particolare per quanto riguardava uomini dei territori bizantini. Inoltre, impediva ai Veneti di trasportare la corrispondenza inviata dal Regno d'Italia, dalla Baviera e dalla Sassonia verso Bisanzio; in questa maniera venivano tutelati i Veneziani che, loro malgrado, recassero delle epistole dal contenuto offensivo. Ma, d'altro canto, la tratta degli schiavi era permessa \u00ab\"pro causa palatii\"\u00bb e, per quanto riguarda la corrispondenza, era prevista una deroga per il doge, che aveva la facolt\u00e0 di inoltrarla a sua discrezione.\nI rapporti con il \"Regnum\".\nRisolta cos\u00ec la questione bizantina, il Candiano si rivolse allora al \"Regnum\". Ripudi\u00f2 sua moglie Giovanna e la obblig\u00f2 a chiudersi nel monastero di San Zaccaria e cos\u00ec fece con il figlio Vitale, che costrinse allo stato ecclesiastico (sarebbe poi diventato patriarca di Grado); spos\u00f2 quindi Waldrada, esponente di una delle pi\u00f9 prestigiose famiglie italiche, essendo figlia del marchese di Toscana Uberto e di Willa, cugina della moglie di Ottone I. Il matrimonio rec\u00f2 al doge una dote non indifferente, sia in termini di beni immobili che mobili; ma, soprattutto, gli serv\u00ec per arruolare milizie nel regno d'Italia per poter difendere i propri possedimenti in terraferma (e anche, evidentemente, per poter tutelare s\u00e9 stesso in patria).\nA questo punto ebbe maggiore libert\u00e0 di azione nel \"Regnum\" e organizz\u00f2 delle campagne contro quanti potessero minacciare i traffici veneziani nell'entroterra. In particolare sottomise Ferrara che, grazie alla decadenza della vicina Comacchio, stava emergendo come centro commerciale dell'area padana, e distrusse Oderzo, la quale controllava le vie dirette al nord Europa.\nSecondo la gran parte degli storici, con queste mosse Pietro IV assicur\u00f2 il proprio sostegno a Ottone I che, dopo aver estromesso Berengario II assumendo le redini del Sacro Romano Impero, stava fronteggiando la resistenza dell'ex sovrano e dei suoi alleati. Non sarebbe un caso, quindi, se il 26 agosto 963 Ottone confermava alla badessa di San Zaccaria, Giovanna (prima moglie del Candiano?), alcuni beni nella zona di Monselice, o se il 2 dicembre 967 veniva rinnovato l'antico \"Pactum Lotharii\" tra il Ducato e il \"Regnum\"; o, ancora, se Vitale, detto Ugo Candiano, fratello del doge, veniva investito del comitato di Padova.\nCarlo Guido Mor, tuttavia, non condivide questa interpretazione. Ricorda, infatti, come il suocero del Candiano, il marchese Uberto, fosse nemico di Ottone, e come lo stesso doge avesse sin dagli inizi militato nella fazione di Berengario. In aggiunta, nota come i privilegi di cui si \u00e8 appena parlato furono concessi ai parenti con cui Pietro era in conflitto (l'ex moglie Giovanna e il figlio - non il fratello - Vitale). Infine, alcuni provvedimenti di Ottone sembrano favorire delle personalit\u00e0 con cui Venezia intratteneva cattivi rapporti: si citano il vescovo di Belluno Giovanni, che ebbe benefici proprio a Oderzo, e quello di Padova, il quale, confinando con il ducato, ebbe il permesso di erigere \u00ab\"castella cum turris et propugnaculis\"\u00bb. Solo successivamente, di fronte al crollo del partito berengariano (tra il 965 e il 966) e alla caduta di Bisanzio in Sicilia (965), il Candiano fu costretto a scendere a patti con Ottone; il rinnovo del \"Pactum\" va letto nell'ottica di questa alleanza, cos\u00ec come il successivo riconoscimento della metropolia di Grado a scapito di Aquileia (sinodo di Roma del 967-968).\nNon \u00e8 facile dire quale delle due ipotesi si pi\u00f9 plausibile, sia a causa dell'assenza di riferimenti cronologici (per quanto riguarda il secondo matrimonio, le guerre contro Ferrara e Oderzo, la riappacificazione tra Uberto e Ottone), sia per le incertezze nell'identificazione dei vari personaggi (vedi Vitale Candiano, o la badessa Giovanna).\nIn ogni caso, quando Ottone I scese per l'ultima volta in Italia (966-972), il Candiano non riusc\u00ec a conservare la sua posizione di favore nei confronti del \"Regnum\": il \"Pactum\" rinnovato nel 967 vide un netto ridimensionamento delle concessioni ai Veneziani. Fu infatti introdotto il regime della \"quadragesima\" (in sostanza un inasprimento delle imposte sulle merci), mentre i diritti di pascolo e legnatico rimasero i medesimi senza un miglioramento delle condizioni. Inoltre, aspetto non secondario, si assistette a un ridimensionamento del territorio del Ducato: esso perdeva Brondolo e Fossone, due importanti centri dell'industria salina, per di pi\u00f9 collocati lungo le vie fluviali del Brenta e dell'Adige; in aggiunta, scomparivano i confini a nord di Cittanova, da dove partivano le vie dirette al Nordeuropa, cosa che provocher\u00e0, nei decenni futuri, degli aspri scontri con il bellicoso vescovo di Belluno, Giovanni.\nUnico risvolto davvero positivo furono i risultati del sinodo di Roma, che riconobbe il ruolo di metropolia alla Chiesa di Grado (al cui vertice sedeva, come \u00e8 stato visto, il figlio del Candiano), chiudendo, almeno per il momento, l'annosa disputa con il patriarcato di Aquileia. La sentenza fu in qualche modo riconosciuta anche da Ottone, che il 2 gennaio 968 concedeva un privilegio al patriarcato gradense.\nRisulta evidente, ad ogni modo, come il Candiano avesse ormai perso ogni iniziativa politica nei confronti di Ottone e che l'intero Ducato stesse pagando l'alleanza con l'Impero a un prezzo altissimo. Vero \u00e8 che questa politica permise a Venezia di mantenere rapporti sempre ottimi con l'Impero per tutta la durata del dogado.\nLa crescita del malcontento.\nSul fronte interno, d'altro canto, le cose non procedevano serenamente. La politica estera del doge era costata gravi sacrifici a Venezia e per questo non era da tutti condivisa, cos\u00ec come non erano visti di buon occhio i favoritismi nei confronti dei famigliari. Significativo quanto traspare dalla cronaca di Giovanni Diacono, in cui il Candiano \u00e8 ricordato per l'\u00ab\"audacia\"\u00bb con cui opprimeva i sudditi \u00ab\"virtutis rigore plus solito\"\u00bb.\nNel 971 il Ducato obbed\u00ec al divieto da parte di Bisanzio, impegnato contro i Fatimidi, di commerciare materiale bellico con gli Arabi, pena l'incendio delle navi veneziane con gli uomini e le merci trasportate. L'ingiunzione fu espressa non sotto forma di \"constitutio\", ma di \"promissio\" dell'assemblea nei confronti del doge; di fatto, il doge accettava unilateralmente le imposizioni bizantine, quindi impegnava il governo ad obbedire ad esse, probabilmente sotto la minaccia di ritorsioni violente. Questo avvenimento, che oltretutto minava gli interessi economici di Venezia, aument\u00f2 l'insofferenza nei confronti del Candiano, che si ritrov\u00f2 sempre pi\u00f9 isolato. Vani furono i tentativi di Ottone I e di suo figlio Ottone II di rafforzare ulteriormente la famiglia del doge, concedendo a Vitale Candiano \"Veneticus\" (forse lo stesso fratello del doge che era gi\u00e0 conte di Padova, oppure l'omonimo futuro doge) il caposaldo commerciale di Isola d'Istria (972) e confermando beni e giurisdizioni al patriarca Vitale (974).\nLa morte.\nAlla fine i Veneziani decisero di organizzare una rivolta. A nulla servirono le sue guardie del corpo: il palazzo ducale fu incendiato e il doge, costretto ad uscire, venne intercettato da alcuni \"maiores\" (fra cui certi suoi parenti) e trucidato assieme al figlioletto Pietro, che aveva avuto da Waldrada. I loro corpi, inizialmente destinati al mattatoio, furono pietosamente ricomposti da Giovanni Gradenigo e sepolti nell'abbazia di Sant'Ilario (nei cui dintorni, pare, si estendessero alcune propriet\u00e0 del Candiano).\nL'incendio appiccato al palazzo si estese poi ai dintorni e distrusse trecento abitazioni, nonch\u00e9 le chiese di San Marco, San Teodoro e Santa Maria Zobenigo. La vedova Waldrada, presi alcuni accordi economici con il successore Pietro I Orseolo, lasci\u00f2 Venezia e non vi fece pi\u00f9 ritorno.\nNegli anni successivi altre personalit\u00e0 legate al Candiano sedettero ai vertici del Ducato: sono Vitale Candiano, la cui parentela non \u00e8 chiara, e Tribuno Memmo, suo genero, dogi rispettivamente nel 978-979 e nel 979-992. Si tratta, in ogni caso, di figure molto marginali, privi di una politica propria e in balia delle fazioni, che dilaniarono Venezia finch\u00e9 non emerse il grande Pietro II Orseolo."}
{"id": "478584", "revid": "1776051", "url": "https://it.wikipedia.org/wiki?curid=478584", "title": "Fontainemelon", "text": "Fontainemelon (toponimo francese) \u00e8 una frazione di 1\u00a0633 abitanti del comune svizzero di Val-de-Ruz, nel distretto di Val-de-Ruz (Canton Neuch\u00e2tel).\n\u00c8 sede del gruppo che ha acquistato la fonderia Swissmetal Boillat.\nStoria.\nFino al 31 dicembre 2012 \u00e8 stato un comune autonomo che si estendeva per 2,45\u00a0km\u00b2; il 1\u00ba gennaio 2013 \u00e8 stato accorpato agli altri comuni soppressi di Boudevilliers, Cernier, Ch\u00e9zard-Saint-Martin, Coffrane, Dombresson, Engollon, Fenin-Vilars-Saules, Fontaines, Le P\u00e2quier, Les Geneveys-sur-Coffrane, Les Hauts-Geneveys, Montmollin, Savagnier e Villiers per formare il nuovo comune di Val-de-Ruz."}
{"id": "478586", "revid": "124612819", "url": "https://it.wikipedia.org/wiki?curid=478586", "title": "Pietro I Orseolo", "text": " \u00c8 venerato come santo dalla Chiesa cattolica (ricorrenza 10 gennaio).\nBiografia.\nOrigini e prime notizie.\nFu il primo membro della famiglia Orseolo a distinguersi nella vita politica veneziana. Spos\u00f2 Felicia, da cui ebbe l'omonimo figlio, che fu a sua volta doge dal 991 al 1009, e una figlia di cui non si conosce il nome, sposata a Giovanni Morosini.\nSecondo la testimonianza di Giovanni diacono, al momento della sua rinuncia al dogato nel 978 non aveva pi\u00f9 di cinquant'anni, pertanto sarebbe nato verso la fine degli anni 920.\nIl primo documento a citarlo risale invece al giugno del 960, quando sottoscrisse un decreto del doge Pietro IV Candiano che inibiva il commercio degli schiavi. Il suo nome compare anche in un documento del luglio 971 con cui lo stesso doge, su pressione dei Bizantini impegnati contro i Fatimidi, vietava ai Veneziani la vendita di armi e legname ai saraceni.\nTutto ci\u00f2 fa capire come gi\u00e0 in quel periodo l'Orseolo rivestisse una posizione di un certo prestigio all'interno della societ\u00e0 lagunare.\nDogato.\nNel 976, probabilmente il 12 agosto, fu eletto doge. Sostitu\u00ec Pietro IV Candiano, ucciso il giorno precedente dagli avversari che si opponevano alla sua vicinanza con la dinastia ottoniana, in contrasto con gli interessi marittimi del Ducato e la sua tradizionale equidistanza tra i due imperi. Evidentemente l'Orseolo apparteneva a questa fazione.\nLa sua elezione avvenne a conclusione di un'assemblea riunita nella cattedrale di San Pietro di Castello, poich\u00e9 sia il Palazzo ducale, sia la cappella ducale di San Marco erano stati danneggiati dai rivoltosi che avevano appiccato un incendio per stanare il Candiano.\nLa sua prima azione di governo fu la regolazione dei rapporti patrimoniali con la vedova del predecessore, Waldrada, figlia del marchese Uberto di Toscana e parente dell'imperatrice Adelaide. Al termine delle trattative, nel settembre 976, la donna rinunci\u00f2 ad ogni rivendicazione, riconfermando quanto stabilito il 25 ottobre successivo. Rimaneva irrisolta la questione dei beni sequestrati ai Candiano, rivendicati dal figlio di Pietro IV, il patriarca di Grado Vitale, sostenuto dall'imperatore Ottone II.\nSuccessivamente l'Orseolo si occup\u00f2 del restauro degli edifici colpiti dalla rivolta; tra l'altro, commission\u00f2 a Costantinopoli la famosa Pala d'oro. Il 17 ottobre 977 si accord\u00f2 con il conte d'Istria Sicardo in favore dei commerci veneziani nella regione.\nAbdicazione.\nNonostante questi successi, la politica del doge continuava ad essere fortemente osteggiata dai sostenitori dei Candiano, sostenuti dall'imperatore germanico. Forse fu proprio questi a suggerire l'arrivo in laguna di Guarino, abate di San Michele di Cux\u00e0, che tornava da un pellegrinaggio a Roma. Il monaco incontr\u00f2 il doge e cerc\u00f2 di convincerlo ad abdicare e a ritirarsi dal mondo.\nPietro non accolse la proposta, ma nell'estate del 978 Guarino torn\u00f2 a Venezia, assieme al giovane san Romualdo e a un eremita di nome Marino. In questa occasione il doge cedette e, nella notte del 31 agosto dello stesso anno, lasci\u00f2 di nascosto il Ducato e raggiunse un luogo non lontano dal monastero di sant'Ilario (che raggiunse evidentemente via acqua) per poi proseguire via cavallo per Vercelli e quindi al monastero di Cux\u00e0 nei Pirenei assieme ai tre monaci, al genero Giovanni Morosini e a Giovanni Gradenigo.\nAl di l\u00e0 dell'interpretazione di questa scelta (dettata da motivazioni religiose secondo Giovanni diacono, politiche secondo Pier Damiani), dopo di essa prevalse la fazione avversa, tanto che il suo successore fu Vitale Candiano, omonimo e parente del patriarca gradense.\nMor\u00ec il 10 gennaio del 987 o del 988 a Cux\u00e0, dove fu sepolto.\nCanonizzazione e iconografia.\nNel 1027 fu proclamato beato dalla chiesa di Roma, ed il suo corpo venne portato all'interno della chiesa di Cuxa. Intervennero poi molti spostamenti, finch\u00e9 il 6 dicembre 1644 le sue ossa furono chiuse in una cassa di legno dorato esposta sopra un altare dedicato a san Romualdo, cui venne aggiunto anche il suo nome.\nIl 18 aprile 1731 fu proclamato santo da Clemente XII. La Serenissima chiese di avere delle reliquie e ottenne tre ossa della gamba sinistra. Queste arrivarono a Venezia nel 1732 ed il 7 gennaio 1733 vennero depositate nella Basilica di San Marco, dentro un'urna d'argento. Il 7 febbraio 1732 si svolse una sontuosa cerimonia ed alla messa solenne cant\u00f2 il celebre sopranista Farinelli. Da questa data, il Senato stabil\u00ec che il 14 gennaio di ogni anno si svolgesse una messa solenne, alla presenza del doge, in cui venivano esposte le reliquie di san Pietro Orseolo. Nel 1790, al tempo della rivoluzione francese, per timore dei sacrilegi l'ultimo abate di Cuxa port\u00f2 le reliquie nella chiesa di San Pietro di Prades.\nOggi \u00e8 compatrono secondario di Venezia.\nUn suo ritratto \u00e8 conservato nella chiesa dell'Assunta annessa alla Ca' di Dio a Venezia, ed un mosaico del XIII-XIV secolo nella cappella del battistero della basilica di San Marco lo raffigura vestito da monaco e con il corno ducale in mano. Al suo ritratto, nella galleria dei dogi del palazzo ducale, fu aggiunta l'aureola dopo la canonizzazione.\nLa moglie Felicita \u00e8 compresa in un elenco di beati veneziani, bench\u00e9 non sia stata proclamata dalla Chiesa."}
{"id": "478591", "revid": "767487", "url": "https://it.wikipedia.org/wiki?curid=478591", "title": "Kaskaskia", "text": "I Kaskaskia furono una delle numerose trib\u00f9 native dell'America del nord che facevano parte della cosiddetta confederazione Illiniwek. \nIl loro primo contatto con gli europei avvenne a Green Bay, nel Wisconsin, nel 1667 con un gruppo di missionari gesuiti. Secondo la leggenda, furono gli stessi Kaskaskia a chiedere ai francesi di mandare loro un esponente dei missionari gesuiti per favorire un primo contatto.\nNel 1673, il padre gesuita Jacques Marquette e l'esploratore canadese Louis Jolliet intrapresero questo viaggio e furono i primi europei ad incontrare una trib\u00f9 Illiniwek.\nA conclusione della guerra tra i francesi e le popolazioni indigene i Kaskaskia subirono un forte ridimensionamento e la popolazione arriv\u00f2 a poche migliaia di nativi.\nI discendenti dei Kaskaskia oggi vivono in Oklahoma sotto la bandiera della \"Confederated Peoria Tribe\". Sembra quasi certo che ormai oggi non esista un solo nativo di puro sangue Kaskaskia.\nIl termine \"Kaskaskia\" per\u00f2 sopravvive ancora oggi nel fiume Kaskaskia, nel Kaskaskia College a Centralia, contea di Marion, Illinois e nella Kaskaskia Baptist Association, a Patoka, che portano il nome di questa trib\u00f9 indiana. Anche un sottomarino della marina statunitense ha il nome della trib\u00f9: l\"'USS Kaskaskia\" (AO-27)."}
{"id": "478592", "revid": "287204", "url": "https://it.wikipedia.org/wiki?curid=478592", "title": "Direttrice retta", "text": ""}
{"id": "478593", "revid": "1904508", "url": "https://it.wikipedia.org/wiki?curid=478593", "title": "Tribuno Memmo", "text": "Biografia.\nGiovinezza.\nPatrizio veneziano della famiglia Memmo, imparentato con la famiglia dei Candiano; per aver sposato Marina, figlia di Pietro IV Candiano. Ebbero un figlio di nome Maurizio.\nDogado.\nPare che si sia trasferito solo verso la fine del suo dogado nel palazzo ducale, che era ancora in restauro dopo l'incendio avvenuto alla destituzione del doge Pietro IV Candiano. Durante il suo dogado la basilica di San Marco divenne per decreto una propriet\u00e0 dogale, una sorta di cappella privata nella quale le funzioni ecclesiastiche erano delegate ad un primicerio (dal latino \"primicerius\", che indicava l'ufficiale iscritto per primo sulla tavoletta di cera: in questo caso indicava il prelato posto a capo dei diaconi e dei chierici).\nInizialmente, l'imperatore Ottone II rinnov\u00f2 i privilegi commerciali che gi\u00e0 erano stati siglati con molti dogi, il giorno 7 giugno 983. Successivamente, le tensioni tra la fazione che appoggiava il Sacro Romano Impero, capeggiata dalla famiglia Coloprini, e quella pi\u00f9 vicina all'impero d'oriente, appoggiata dai Morosini, portarono all'assassinio di Domenico Morosini. Per il timore di rappresaglie la famiglia Coloprini scapp\u00f2 da Venezia e si rifugi\u00f2 a Verona presso l'imperatore d'occidente, che impose il bando dei commerci a Venezia. La citt\u00e0 di Cavarzere si ribell\u00f2 a Venezia ed il vescovo di Belluno ne invase alcuni possedimenti. Nel frattempo, a Venezia furono bruciate le case degli esuli e le loro famiglie furono prese in ostaggio. Alla morte di Ottone II, avvenuta a Roma il 7 dicembre 983, i Coloprini ottennero il perdono e tornarono a Venezia, ma tre di loro furono poi uccisi. Il capofamiglia, Stefano, si era invece rifugiato presso il duca di Toscana.\nUltimi anni e morte.\nPer cercare di riallacciare i rapporti con l'impero d'oriente e controbilanciare il potere dell'impero d'occidente, Tribuno Memmio mand\u00f2 il proprio figlio Maurizio a Costantinopoli, ma non ottenne nulla. Nel 991 fu costretto ad abdicare e a ritirarsi nel convento di San Zaccaria oppure in quello di San Giorgio Maggiore, entrambi a Venezia. Pare che sia morto nello stesso anno."}
{"id": "478596", "revid": "1305772", "url": "https://it.wikipedia.org/wiki?curid=478596", "title": "Peoria (trib\u00f9)", "text": "I Peoria sono una trib\u00f9 di nativi americani confederati nel pi\u00f9 ampio gruppo denominato Illiniwek.\nDopo essere stati decimati dalle malattie e dalle guerre, i membri delle trib\u00f9 Kaskaskia, Peoria, Piankeshaw e Wea furono riuniti sotto il nome di Peoria e collocati nel Kansas. Dopo la guerra civile, molte di queste trib\u00f9 furono quindi spostate in Oklahoma, nella ex \"Indian Territory\". La trib\u00f9 perse il riconoscimento federale nel 1959 ma lo riottenne nel 1978.\nI Peoria parlano un particolare dialetto proprio della Lingua Miami-Illinois. Il termine Peoria deriva dal nome originario nella loro lingua nativa \"peewaareewa\"."}
{"id": "478601", "revid": "1272592", "url": "https://it.wikipedia.org/wiki?curid=478601", "title": "Pietro II Orseolo", "text": "Origini e famiglia.\nEra l'unico figlio di Pietro I Orseolo e di Felicita Malipiero (o Badoer). Nel 976 il padre era asceso sul trono ducale, ma dopo soli due anni aveva lasciato la carica per ritirarsi nell'abbazia di San Michele di Cuxa.\nLa prima notizia documentaria sul suo conto \u00e8 del 20 dicembre 982, quando comparve tra i testimoni dell'atto di donazione dell'isola di San Giorgio Maggiore ai monaci benedettini perch\u00e9 vi fondassero un monastero.\nDalla moglie Maria ebbe numerosi figli, che occuparono le maggiori cariche del Ducato: Giovanni, che fu coreggente sino alla sua prematura scomparsa, Ottone, che sostitu\u00ec il precedente e divenne doge alla morte del padre, Orso e Vitale, entrambi ecclesiastici, Enrico, di cui non si sa nulla se non che fu tenuto a battesimo dall'imperatore Enrico II; delle femmine si ricordano Hicela o Icella, moglie di re Stefano I di Croazia, Felicita, badessa del monastero di San Giovanni Evangelista di Torcello e altre due non note, che pure presero i voti.\nDogado.\nNel 991 venne eletto doge in sostituzione di Tribuno Memmo, costretto ad abdicare durante gli scontri tra le famiglie Coloprini e Morosini.\nL'esordio dell'Orseolo fu assai felice: nei primi mesi di governo riusc\u00ec a conseguire il favore delle maggiori potenze straniere, assicurando al Ducato stabilit\u00e0 politica e prosperit\u00e0 economica. In particolare, dagli imperatori bizantini Basilio II e Costantino VIII ottenne una crisobolla, grazie alla quale i mercanti veneziani poterono godere di concessioni e privilegi; un diploma dagli analoghi contenuti venne emesso il 19 luglio 992 dall'imperatore d'Occidente Ottone III. Altri accordi vennero conclusi con alcuni vescovadi della terraferma, ovvero Treviso, Ceneda e Belluno.\nTra il 996 e il 998 fu impegnato nella crisi seguita all'occupazione di Eraclea da parte del vescovo di Belluno, Giovanni II. La discesa di Ottone III in Italia fu determinante nella risoluzione della vertenza a favore dei Veneziani e,in questa stessa occasione, l'imperatore conferm\u00f2 la sua alleanza con il Ducato facendo da padrino alla cresima del figlio del doge (il quale cambi\u00f2 nome da Pietro a Ottone).\nIl giorno dell'Ascensione dell'anno 1000 (o del 998, secondo alcuni) il doge, appoggiato da Basilio, inaugur\u00f2 la sua pi\u00f9 importante impresa, celebrata nei secoli successivi con la nota festa della Sensa. In quel giorno salp\u00f2 alla testa di una consistente flotta contro i pirati narentani, che ormai da tempo ostacolavano i commerci veneziani nell'Adriatico.\nL'evento ebbe soprattutto ripercussioni politiche: durante il viaggio la flotta visit\u00f2 tutti i principali centri delle coste istriane e dalmate e le popolazioni locali, vessate dagli scontri tra il re croato Svetislavo e suo fratello Cresimiro, accolsero il doge con tutti gli onori, giurandogli fedelt\u00e0. Solo Lagosta oppose resistenza e dovette essere occupata con la forza. Nel luglio successivo il doge, insignito del titolo di \"Dux Dalmatiae\", tornava vittorioso in laguna.\nLa spedizione non aveva sortito la conquista della regione, che rimase indiscutibilmente sotto il controllo Bizantino, ma certamente gett\u00f2 le basi per l'influenza veneziana sulla sponda orientale dell'Adriatico.\nL'impresa adriatica aveva rafforzato i rapporti con Costantinopoli, ma l'abilit\u00e0 diplomatica dell'Orseolo permise a Venezia di mantenere saldi anche i rapporti con Ottone III. Nel 1001 l'imperatore, con la scusa di certe cure termali, si era recato all'abbazia di Pomposa. Raggiunto dal funzionario ducale Giovanni diacono, fu accompagnato sino al monastero di San Servolo e poi in quello di San Zaccaria, dove incontr\u00f2 segretamente il doge. Il contenuto dei colloqui rimane un mistero; si pu\u00f2 ipotizzare che Ottone cercasse l'appoggio di Venezia per le sue iniziative in Italia, ma che l'Orseolo riuscisse a mantenere una posizione neutrale pur senza compromettere l'amicizia con il sovrano.\nNel 1002 l'Orseolo si associ\u00f2 al governo il giovane figlio Giovanni. Nel 1003 guid\u00f2 con successo una flotta di 100 navi contro i Saraceni che assediavano Bari da mesi. Come ringraziamento fu edificata la chiesa di San Marco dei Veneziani a Bari vecchia. Anche in questo caso l'impresa, attuata con il benestare di Basilio II, fu un successo.\nL'alleanza con Bisanzio fu ulteriormente rafforzata dal matrimonio tra Giovanni Orseolo e Maria, nipote dell'imperatore. La nascita di un bambino, chiamato Basilio in onore del sovrano, avrebbe offerto nuove prospettive alla politica dell'Orseolo; ma nel 1007 padre, madre e figlio morirono, vittime di una pestilenza. Il doge si associ\u00f2 allora il secondo figlio, Ottone, sebbene meno dotato rispetto al fratello.\nPoco dopo spir\u00f2 anche il doge. Lasci\u00f2 i suoi averi ai poveri e al clero e venne sepolto, accanto al figlio, nell'atrio della chiesa di San Zaccaria."}
{"id": "478603", "revid": "3489569", "url": "https://it.wikipedia.org/wiki?curid=478603", "title": "Gruppo '63", "text": ""}
{"id": "478609", "revid": "4", "url": "https://it.wikipedia.org/wiki?curid=478609", "title": "Prefetto Mori", "text": ""}
{"id": "478615", "revid": "125688027", "url": "https://it.wikipedia.org/wiki?curid=478615", "title": "Aladdin (film 1992)", "text": "Aladdin \u00e8 un film d'animazione del 1992 prodotto dai Walt Disney Animation Studios e distribuito dalla Walt Disney Pictures. \u00c8 considerato il 31\u00ba Classico Disney secondo il \"canone ufficiale\" ed \u00e8 il quarto film dell'era del Rinascimento Disney. Il film \u00e8 stato diretto da Ron Clements e John Musker ed \u00e8 basato sul famoso racconto persiano di \"Aladino e la lampada meravigliosa\" contenuto nella raccolta di novelle orientali \"Le mille e una notte\". Il cast di doppiatori originali \u00e8 composto da Scott Weinger, Robin Williams, Linda Larkin, Jonathan Freeman, Gilbert Gottfried, Frank Welker e Douglas Seale.\nHoward Ashman, l'autore dei testi delle canzoni del film, concep\u00ec l'idea del film e la sceneggiatura pass\u00f2 attraverso tre bozze prima che il presidente della Disney Jeffrey Katzenberg desse il via alla produzione. Gli animatori basarono i loro disegni sul lavoro del caricaturista Al Hirschfeld e il computer venne impiegato sia per la colorazione sia per la creazione di qualche elemento animato. La colonna sonora \u00e8 stata composta da Alan Menken e comprende sei canzoni con testi scritti anche da Tim Rice, entrato nel progetto dopo la scomparsa di Ashman.\n\"Aladdin\" venne distribuito per la prima volta a Los Angeles e New York l'11 novembre 1992, ed in tutti i cinema USA il 25 novembre con critiche positive, nonostante alcune accuse di razzismo da parte della comunit\u00e0 araba, e fu il maggiore successo di quell'anno incassando negli Stati Uniti e in tutto il mondo (a fronte di un budget di 28 milioni di dollari). La pellicola si \u00e8 inoltre aggiudicata molti premi, molti dei quali per la colonna sonora. Il successo di \"Aladdin\" diede vita ad un mercato legato al film come due seguiti direct-to-video, \"Il ritorno di Jafar\" (1994) e \"Aladdin e il re dei ladri\" (1996), un'omonima serie televisiva animata (1994-1996), giochi, videogiochi, spin-off e altro.\nTrama.\nIl film inizia con un eccentrico venditore ambulante che presenta la sua mercanzia allo spettatore. Dopo aver presentato una serie di ninnoli senza alcun valore, il mercante vuole accaparrarsi l'interesse del pubblico, e cos\u00ec offre una vecchia lampada, spiegando che si tratta di un oggetto molto speciale, malgrado la scialba apparenza, tanto che molti anni prima cambi\u00f2 il destino di un ragazzo, un giovane che, come la stessa lampada, valeva assai pi\u00f9 di quanto non appaia. Catturata cos\u00ec l'attenzione, il mercante inizia a narrarne la storia.\nJafar, il Gran Visir del sultano di Agrabah, vuole impadronirsi di una lampada magica nascosta in una caverna incantata, e a tale scopo si incontra con il brigante Gazeem, che ha recuperato un talismano che funge da chiave della caverna. Lo spirito guardiano della caverna lo avvisa che pu\u00f2 entrarvi solo una persona, il cos\u00ec detto \"Diamante allo Stato Grezzo\", ossia una persona apparentemente banale e di condizioni umili che per\u00f2 in s\u00e9 cela un grande valore. Jafar, incurante dell'avvertimento, costringe Gazeem ad entrare, ma la caverna collassa, uccidendo il brigante. Prima di dissolversi, lo spirito guardiano restituisce il talismano a Jafar e gli intima di trovare il \"Diamante allo Stato Grezzo\".\nAd Agrabah, la principessa Jasmine, la figlia del sultano, respinge l'ennesimo principe pretendente alla sua mano. Stanca di tutte le imposizioni e soprattutto di rimanere confinata a palazzo, Jasmine si traveste da popolana e fugge per visitare Agrabah; girovagando per la citt\u00e0, la principessa s'imbatte nel ladruncolo Aladdin. Jasmine \u00e8 immediatamente attratta dal ragazzo e anche Aladdin rimane molto colpito dal carattere forte e indipendente della principessa (e soprattutto dalla sua bellezza incredibile), ma il bel momento \u00e8 interrotto dalle guardie che catturano Aladdin. Rientrata a palazzo, Jasmine cerca di intercedere per lui con Jafar, ma il Visir la informa di aver gi\u00e0 fatto giustiziare il ragazzo. Aladdin, per\u00f2, in realt\u00e0 \u00e8 ancora vivo, rinchiuso nelle segrete del palazzo: Jafar, infatti, ha scoperto che il \"Diamante allo Stato Grezzo\" \u00e8 proprio lui e ne ha architettato la cattura e la finta morte per potersene servire liberamente. Travestito da mendicante, Jafar avvicina il ragazzo e gli offre la libert\u00e0 e tutte le ricchezze che trover\u00e0 nella caverna delle meraviglie in cambio del suo aiuto nel recuperare la lampada; Aladdin, seppur titubante, accetta.\nLo spirito guardiano permette ad Aladdin di entrare, ma gli impone di prendere soltanto la lampada. Nei meandri della grotta, Aladdin stringe amicizia con un tappeto magico in grado di volare che lo guida fino alla lampada; Abu, la scimmietta di Aladdin per\u00f2 cede alla tentazione e ruba una grossa gemma, causando l'ira dello spirito guardiano. La grotta inizia a crollare e Aladdin e Abu si salvano grazie al tappeto magico; giunti all'uscita, per\u00f2, Jafar tradisce Aladdin e lo abbandona al suo destino dopo essersi impadronito della lampada. La Caverna delle Meraviglie scompare, seppellendo Aladdin, Abu e il tappeto, ma Jafar scopre con rabbia di essere stato ingannato: Abu, infatti, \u00e8 riuscito a sfilargli la lampada, lasciandolo a mani vuote.\nAladdin, esaminando la lampada, libera inavvertitamente il Genio, uno straordinario essere dotato di immensi poteri magici. Il Genio, pur essendo pressoch\u00e9 onnipotente, \u00e8 schiavo della volont\u00e0 di colui che lo evoca ed ha il potere di esaudire tre desideri di qualsiasi tipo, tranne uccidere, far innamorare qualcuno e resuscitare i morti. Come primo desiderio Aladdin chiede al genio di diventare un principe per poter ambire alla mano di Jasmine. Il Genio esaudisce il suo desiderio e Aladdin, sotto le mentite spoglie del ricchissimo principe Ali Ababwa, fa cos\u00ec ritorno ad Agrabah. Jasmine, inizialmente, non vuole avere niente a che fare con lui, ma quando capisce che si tratta del ragazzo conosciuto qualche giorno prima, accetta la sua corte. Tutto sembra andare per il meglio e Aladdin conquista finalmente il cuore della principessa; a questo punto, Jafar, che essendo rimasto senza la lampada progettava di sposare lui stesso Jasmine per diventare sultano, decide di sbarazzarsi del principe.\nJafar fa catturare Aladdin dai propri sicari che lo gettano in mare incatenato e imbavagliato; il ragazzo si salva ricorrendo al secondo desiderio e torna a palazzo, dove svela a tutti gli intrighi del perfido Visir, costringendolo a darsi alla macchia. Un attimo prima di sparire, Jafar per\u00f2 nota la Lampada dentro il turbante di Aladdin, realizzando cos\u00ec la vera identit\u00e0 di Al\u00ec Ababua. Aladdin si rende conto che sposando Jasmine erediterebbe il trono, e temendo di non poter sopportare le responsabilit\u00e0 di governare un regno senza l'aiuto del Genio, si vede costretto a continuare la messinscena nonostante avesse promesso al Genio di usare il terzo desiderio per liberarlo dalla lampada. Il Genio \u00e8 molto deluso e Aladdin capisce finalmente di dover dire la verit\u00e0. Prima che possa farlo, per\u00f2, Jafar fa rubare la lampada dal suo assistente, il pappagallo Iago, che riesce a raggirare Aladdin. Diventato cos\u00ec il nuovo padrone del Genio, Jafar esprime il primo desiderio per diventare il nuovo sultano di Agrabah, dopodich\u00e9 usa il secondo desiderio per diventare lo stregone pi\u00f9 potente del mondo. Con i suoi nuovi poteri soggioga il sultano e smaschera Aladdin agli occhi di Jasmine, per poi esiliarlo su una lontana montagna innevata.\nTornato ad Agrabah con Abu grazie al tappeto magico, Aladdin tenta di rubare la lampada a Jafar, ma lo stregone si trasforma in un cobra gigantesco inizia a lottare con il ragazzo. Jafar, dopo aver intrappolato Aladdin tra le sue spire, sta per stritolarlo, vantandosi dei suoi poteri. Aladdin capisce allora che il punto debole di Jafar \u00e8 la sua insaziabile sete di potere e cos\u00ec, con l'inganno, gli fa notare che il Genio sar\u00e0 sempre pi\u00f9 potente di lui. Jafar, di conseguenza, utilizza il suo ultimo desiderio per farsi trasformare in un Genio Onnipotente, dimenticandosi per\u00f2 che un Genio, per quanto potente, non \u00e8 libero, finendo perci\u00f2 intrappolato all'interno della sua neonata lampada insieme a Iago. Tutto si sistema: Agrabah torna alla normalit\u00e0 e il Genio scaglia la lampada di Jafar nella Caverna delle Meraviglie, cos\u00ec che nessuno possa mai liberarlo.\nAladdin, che ormai ha capito di non poter continuare a fingere di essere qualcuno che non \u00e8, usa il suo ultimo desiderio per liberare il Genio, il quale decide come prima cosa di farsi un viaggio in giro per il mondo; il sultano, commosso dal valore di Aladdin, modifica la legge per permettergli di sposare Jasmine. La lampada, divenuta ora un oggetto qualsiasi, finir\u00e0 tempo dopo in mano al mercante, che la utilizzer\u00e0 per ricordare a tutti la storia e il coraggio di Aladdin.\nProduzione.\nSceneggiatura e sviluppo.\nNel 1988 Howard Ashman lanci\u00f2 alla Disney l'idea di un adattamento musicale animato di Aladdin. Dopo che Ashman scrisse delle canzoni con Alan Menken e un trattamento, una sceneggiatura venne stesa da Linda Woolverton, che aveva gi\u00e0 lavorato a \"La bella e la bestia\". Dopo di che i registi John Musker e Ron Clements presero parte alla produzione scegliendo \"Aladdin\" fra tre progetti loro offerti, tra i quali un adattamento de \"Il lago dei cigni\" e \"Il re della giungla\" - che sarebbe poi diventato \"Il re leone\". Musker e Clements scrissero una bozza della sceneggiatura e la presentarono al presidente degli studios Jeffrey Katzenberg nel 1991, ma quest'ultimo pens\u00f2 che lo script \"non attirava\" e lo approv\u00f2 solo dopo che il duo Ted Elliott e Terry Rossio lo riscrisse.\nTra i cambiamenti presenti c'\u00e8 la rimozione del personaggio della mamma di Aladdin, la Principessa Jasmine \u00e8 stata resa pi\u00f9 forte, il carattere di Aladdin \u00e8 stato reso \"un po' grezzo, come un giovane Harrison Ford\", e il pappagallo Iago, concepito come un personaggio calmo e all'inglese, \u00e8 diventato un personaggio comico in seguito alla visione, da parte dei produttori, di Gilbert Gottfried in \"Beverly Hills Cop II - Un piedipiatti a Beverly Hills II\". Non a caso Gottfried venne assunto come doppiatore di Iago. Molti personaggi ed elementi si basano sulla versione cinematografica della storia del 1940 \"Il ladro di Bagdad\", e molti aspetti della storia originale sono stati adattati per il contesto del film; per esempio, l'ambientazione non \u00e8 pi\u00f9 Baghdad, ma la fittizia citt\u00e0 araba di Agrabah.\nProgettazione e animazione.\nUna delle prime decisioni che gli animatori si trovarono ad affrontare in \"Aladdin\" fu la rappresentazione di Aladdin stesso. Il regista e produttore John Musker disse: \nInizialmente doveva avere circa tredici anni, ma questa et\u00e0 venne cambiata in diciotto. Aladdin venne realizzato da un team guidato dall'animatore Glen Keane e inizialmente doveva assomigliare all'attore Michael J. Fox. Durante la produzione venne appurato che il personaggio sembrava troppo fanciullesco e \"non abbastanza attraente\", cosicch\u00e9 venne allora ridisegnato prendendo spunto da Tom Cruise e dai modelli Calvin Klein.\nPer la maggior parte dei personaggi il progetto \u00e8 stato fatto basandosi sul lavoro del caricaturista Al Hirschfeld, considerato appropriato dal disegnatore Richard Vander Wende a causa delle similarit\u00e0 con le linee delle miniature persiane e la calligrafia islamica. Il design di Jafar non \u00e8 stato basato sul lavoro di Hirschfeld in quanto il suo animatore responsabile, Andreas Deja, voleva un personaggio in contrasto con gli altri. Ogni personaggio \u00e8 stato animato singolarmente e per la realizzazione di scene con interazione tra pi\u00f9 personaggi vi era una consultazione dei responsabili per una buona realizzazione. Per esempio l'animatore di Aladdin Glen Keane lavorava nel ramo californiano dei Walt Disney Animation Studios, mentre l'animatore di Jasmine Mark Henn si trovava in Florida ai Disney-MGM Studios e dovevano continuamente telefonarsi, inviarsi fax, disegni e altro materiale l'uno con l'altro.\nPer la creazione degli scenari il supervisore Rasoul Azadani prese come ispirazione molte immagini di Isfahan in Iran, suo paese natale. Altre fonti di ispirazione furono i film d'animazione Disney degli anni quaranta e cinquanta e il film \"Il ladro di Bagdad\". La colorazione avvenne con il processo CAPS e i motivi colorati vennero scelti in base alle personalit\u00e0 da rappresentare - i protagonisti hanno colori chiari come l'azzurro, gli antagonisti invece colori pi\u00f9 scuri come il rosso o il nero mentre per Agrabah e il suo palazzo si sono utilizzati colori neutrali come il giallo. L'animazione computerizzata venne usata per qualche elemento del film come per l'ingresso a forma di tigre della Caverna delle Meraviglie o per la scena dove Aladdin cerca di scappare dalla distruzione della Caverna stessa.\nMusker and Clements crearono il Genio pensando a Robin Williams, nonostante Katzenberg sugger\u00ec attori come John Candy, Steve Martin e Eddie Murphy. Williams venne contattato e accett\u00f2 il ruolo di doppiatore. La sessione di doppiaggio di Williams avvenne durante una pausa delle riprese di due film ai quali l'attore stava iniziando a lavorare in quel periodo, \"Hook - Capitan Uncino\" e \"Toys - Giocattoli\". Incredibilmente per un film animato Robin Williams improvvis\u00f2 molti dei suoi dialoghi: per alcune scene gli vennero date solo delle linee guida cos\u00ec da permettere un'improvvisazione realistica. \u00c8 stato stimato che vi sono stati 52 personaggi creati al momento e Eric Goldberg, responsabile dell'animazione del Genio, dovette selezionare i migliori e con il suo team inserirli nel film in modo appropriato.\nI produttori hanno inserito alcuni \"scherzetti\" e simpatici collegamenti a precedenti lavori Disney nel film, come il \"cameo\" dei registi Clements e Musker e il disegno di qualche noto personaggio disneyano: Bestia, Sebastian e Pinocchio fanno delle rapide apparizioni e la valigia del Genio al termine del film con il cappello di Pippo, la maglietta Hawaiiana e i sandali sono tutti rimandi ad un corto che Robin Williams fece per un tour dei Disney/MGM Studios alla fine degli anni ottanta.\nConflitti di Robin Williams con lo studio.\nIn gratitudine del successo ottenuto con il film Disney/Touchstone \"Good Morning, Vietnam\", Robin Williams doppi\u00f2 il Genio allo stipendio minimo dettato dal SAG ($75.000) a condizione che il suo nome o la sua immagine non fossero utilizzate a scopi promozionali e che il suo personaggio (secondario) non prendesse pi\u00f9 del 25% di spazio su poster e/o materiale pubblicitario, in quanto \"Toys - Giocattoli\" doveva essere distribuito nelle sale appena un mese dopo il debutto di \"Aladdin\". Per ragioni finanziarie lo studio non rispett\u00f2 l'accordo in nessun dei due punti, in particolare nei poster dove il Genio occupava il 25% dell'immagine ma tutti gli altri personaggi, principali e secondari, avevano uno spazio minore. Il libro Disney Hyperion \"Aladdin: The Making Of An Animated Film\" classific\u00f2 come personaggi principali sia \"Il venditore ambulante\" che \"Il Genio\", ma con riferimento a Williams solamente come \"l'attore che interpreta il Genio\".\nWilliams e la Disney ebbero un conflitto e come conseguenza Dan Castellaneta doppi\u00f2 il Genio in \"Il ritorno di Jafar\", nella serie televisiva animata di Aladdin e registr\u00f2 la parte di \"Aladdin e il re dei ladri\". Quando Jeffrey Katzenberg venne licenziato dalla Disney e venne sostituito dal precedente capo produzione della 20th Century Fox Joe Roth (il cui ultimo film con la Fox fu il buon successo proprio con Williams \"Mrs. Doubtfire - Mammo per sempre\") questi fece delle scuse pubbliche a Williams da parte della Disney. Williams accett\u00f2 di interpretare il film della Hollywood Pictures \"Jack\", diretto da Francis Ford Coppola, ma soprattutto accett\u00f2 di doppiare ancora una volta il Genio nel sequel \"il re dei ladri\" (per un compenso maggiore), sostituendo tutto il lavoro di Castellaneta.\nColonna sonora.\nIl compositore Alan Menken e gli autori dei testi Howard Ashman e Tim Rice vennero elogiati per la creazione di una colonna sonora che \u00e8 \"decisamente buona, degna rivale degli altri film animati Disney degli anni novanta\". Menken e Ashman iniziarono a lavorare al film assieme, mentre Rice entr\u00f2 nel progetto dopo la morte di Ashman in seguito ad una complicazione dovuta all'AIDS all'inizio del 1991. Bench\u00e9 quattordici canzoni vennero scritte per \"Aladdin\" solo sei sono presenti nel film, tre per ciascun autore. L'edizione speciale DVD del 2004 include quattro canzoni extra nei primi test animati e il video musicale di una, \"Proud of Your Boy\", interpretata da Clay Aiken, apparsa anche nell'album \"DisneyMania 3\".\nTematiche.\nI produttori pensavano che il messaggio originale della storia non fosse appropriato per il film e decisero di dargli \"una spintarella\" facendo sembrare i desideri una cosa bellissima che potrebbe diventare per\u00f2 un serio problema. Altro grande tema \u00e8 riferito al non sembrare ci\u00f2 che non si \u00e8: sia Aladdin che Jasmine fingono di essere persone che non sono finendo nei guai o il Principe Al\u00ec fallisce nell'impressionare Jasmine in quanto essa \u00e8 l'unica persona a riconoscerlo come Aladdin. \u00c8 presente anche la tematica dell'\"imprigionamento\", situazione comune a molti dei personaggi - Aladdin e Jasmine sono infelici della loro vita, il Genio \u00e8 vincolato alla sua lampada e Jafar al Sultano; questa situazione \u00e8 rappresentata visivamente da muri, sbarre e dalle prigioni nel palazzo di Agrabah oltre che dalla scena in cui Jasmine libera degli uccelli chiusi in gabbia. Al riguardo, \u00e8 interessante notare sia la somiglianza che il contrasto tra il protagonista e l'antagonista: sia Aladdin che Jafar sono insoddisfatti della loro vita, vorrebbero di pi\u00f9 e usano la lampada per riuscire ad essere pi\u00f9 di quello che sono, fondamentalmente percorrono la stessa strada con la differenza che Jafar mostra apertamente un carattere egoista e divorato dall'ambizione e dalla sete di potere. Tuttavia, il fatto che Aladdin, prima che la lampada venisse rubata, si rifiutasse di mantenere la promessa di liberare il Genio, lascia intendere che col tempo perfino lui avrebbe potuto essere sopraffatto dall'ambizione e diventare come Jafar (e questo sembra capirlo lo stesso Aladdin che sceglie di rifiutare di tornare ad essere un principe alla fine). Jasmine \u00e8 inoltre descritta come una principessa Disney differente da quelle classiche per la sua ribellione alla vita reale e alla scala sociale cercando di trovare la sua strada al contrario delle principesse che cercano solo di essere salvate.\nPromozione.\nIl debutto di \"Aladdin\" nei cinema statunitensi fu preceduto da una massiccia campagna promozionale, comprendente il trailer allegato alla maggior parte dei VHS dei precedenti film Disney.\nDistribuzione.\nDopo un'anteprima limitata il 13 novembre 1992, \"Aladdin\" debutt\u00f2 in 1131 sale cinematografiche il 25 novembre dello stesso anno.\nEdizioni home video.\nIn America del Nord, il film venne distribuito nel formato VHS il 1\u00ba ottobre 1993 nella collana dei \"Classici Disney\". Nel suo primo weekend \"Aladdin\" vendette circa 10.8 milioni di copie per raggiungere poi i 25 milioni totali (record che sarebbe stato poi infranto da \"Il re leone\"). Venne poi ritirato dal mercato il 30 aprile 1994. In Italia il film \u00e8 uscito in VHS della Walt Disney Home Video il 16 ottobre 1994.\nIn America del Nord, \"Aladdin\" venne distribuito per la prima volta in DVD il 5 ottobre 2004 nella Walt Disney Platinum Edition. Questa versione conteneva un disco con materiale extra ed era caratterizzata da disegni restaurati e puliti, preparati per una ridistribuzione programmata e mai avvenuta nel circuito IMAX nel 2003. Accompagnato da una campagna marketing di 19 milioni di $, il DVD vendette circa 3 milioni di unit\u00e0 in meno degli altri titoli \"Platinum Edition\". La colonna sonora del film fu disponibile in Dolby 5.1 o nel formato Disney Enhanced Home Theater Mix. Il DVD venne ritirato dal mercato nel gennaio 2008 assieme ai due sequel del film. In Italia il DVD \u00e8 uscito il 13 ottobre 2004, ed \u00e8 stato ristampato tre volte: il 3 dicembre 2008 come parte della collana \"I Capolavori del Musical Disney\", il 6 luglio 2011 con il titolo \"Aladdin - Edizione con Contenuti Speciali Musicali\" e il 4 novembre 2015 come parte della collana \"Disney: I Classici\".\nIn America del Nord, il film \u00e8 uscito anche in Blu-Ray il 6 ottobre 2015 nella collana Walt Disney Diamond Edition. In Italia il film \u00e8 uscito in BD due anni prima, il 23 ottobre 2013, tuttavia a differenza dell'edizione nordamericana quest'edizione non fa parte della collana Diamond Edition, ma si tratta sostanzialmente di una riedizione rimasterizzata della Platinum Edition.\nLa sigla finale nella versione italiana del DVD \u00e8 cantata da Gigi D'Alessio e Anna Tatangelo, che si presenta in due versioni differenti, una come singolo e una come colonna sonora. La stessa edizione DVD \u00e8 scelta definitivamente come versione televisiva dei canali HD (venendo trasmessa dalla Rai e da Sky Italia).\nEdizione italiana.\nIl doppiaggio italiano del film \u00e8 stato effettuato presso la Royfilm con la collaborazione della Angriservices Edizioni e diretto da Renzo Stacchi su dialoghi di Elettra Caporello.\nAccoglienza.\nIncassi.\nIl film ha incassato 19,2 milioni di dollari nel suo primo weekend, classificandosi secondo al botteghino dietro a \"\". Ci vollero otto settimane prima che il film divenisse primo al botteghino americano: questo avvenne nella settimana tra Natale e Capodanno con 32,2 milioni di dollari. Il film mantenne questa posizione cinque settimane sulle ventidue durante le quali venne distribuito. \"Aladdin\" divenne cos\u00ec il miglior successo del 1992 (superando il favorito \"Guardia del corpo\", uscito nello stesso giorno, ossia il 25 novembre) incassando 217\u00a0350\u00a0219 dollari negli Stati Uniti e 504\u00a0050\u00a0219 in tutto il mondo; fu il maggiore incasso ottenuto per un film d'animazione fino all'uscita de \"Il re leone\", due anni pi\u00f9 tardi. In Italia la pellicola arriv\u00f2 il 3 dicembre del 1993 e quando fu ritirato aveva incassato oltre 30 miliardi di lire e al box office fu al secondo posto dietro a \"Jurassic Park\" di Steven Spielberg.\nA fine 2010 \u00e8 il diciannovesimo maggiore incasso tra i film d'animazione nonch\u00e9 il terzo film di maggior successo realizzato in animazione tradizionale, dietro a \"Il re leone\" e \"I Simpson - Il film\". Grazie al suo immenso incasso, \u00e8 stato il secondo classico Disney con il maggiore incasso fino al 2010. In quell'anno, infatti, \u00e8 stato superato da \"Rapunzel - L'intreccio della torre\", diventando il terzo. Durante il 2013, \u00e8 stato nuovamente superato da \"Frozen - Il regno di ghiaccio\", poi nel 2014 da \"Big Hero 6\", e nel 2016 da \"Zootropolis\" e \"Oceania\", diventando quindi il settimo classico Disney di maggior successo della storia.\nCritica.\nRotten Tomatoes ha riferito che il 95% dei critici ha dato al film una recensione positiva basata su un campione di 74 recensioni, con una valutazione media di 8,15/10. Su Metacritic il film ha un punteggio medio ponderato di 86 su 100 basato sulle valutazione di 25 critici.\nMolti critici elogiarono il doppiaggio di Robin Williams: Janet Maslin del \"The New York Times\" disse che i bambini \"non avevano bisogno di capire cosa il signor Williams voleva evocare per capire quanto divertente fosse\". Chuck Jones, animatore della Warner Bros., disse che il film era \"la pi\u00f9 simpatica cosa mai fatta.\" James Berardinelli gli diede 3,5 stelle su 4 apprezzando \"la fresca visione e i meravigliosi numeri di musica e danza\". Peter Travers di \"Rolling Stone\" disse che il lato comico rendeve il film accessibile sia ai bambini che agli adulti, commento condiviso con Desson Howe del \"The Washington Post\", che aggiunse \"i bambini stanno entrando nel regno del magico e dell'avventuroso.\" Brian Lowry di \"Variety\" elogi\u00f2 la creazione dei personaggi, descrivendo l'espressivo Tappeto \"quello meglio realizzato\" e dicendo che \"\"Aladdin\" supera certe pecche tipiche delle storie grazie ad un mix di virtuosismo tecnico\".\nAlcuni aspetti del film vennero ampiamente criticati. Ed Gonzalez di \"Slant Magazine\" fece una recensione negativa descrivendo il film come razzista, ridicolo e un \"narcisistico spettacolo da circo\" l'interpretazione di Robin Williams. La recensione di IGN disse che oltre al Genio e alla scena all'interno della Caverna delle Meraviglie, \"Aladdin\" \"\u00e8 totalmente privo di sorprese (...). Tu sai gi\u00e0 cosa succeder\u00e0, e nel contenuto \u00e8 cos\u00ec piccolo da sembrare quasi speciale\" e descrisse il cast, in particolare i protagonisti, come \"personaggi ben confezionati\". Roger Ebert consider\u00f2 invece la musica inferiore ai due precedenti film \"La sirenetta\" e \"La bella e la bestia\" e disse che Aladdin e Jasmine erano \"scialbi e di routine\".\nControversie.\nSia nella versione italiana sia in quella americana uno dei versi dalla canzone d'apertura, \"Le notti d'oriente\", venne modificato in seguito alle proteste dell'American-Arab Anti-Discrimination Committee (ADC). I versi vennero cambiati nel luglio 1993 da \"E ti trovi in galera anche senza un perch\u00e9/che barbarie, ma \u00e8 la mia trib\u00f9\" (Where they cut off your ear if they don't like your face/It's barbaric, but, hey, it's home) della versione originale a \"C'\u00e8 un deserto immenso e un calore intenso/Non \u00e8 facile, ma io ci vivo laggi\u00f9\" (Where it's flat and immense and the heat is intense/It's barbaric, but, hey, it's home). Questa modifica apparve per la prima volta nell'edizione video americana del 1993. L'edizione originale americana era ancora disponibile nella prima distribuzione del CD audio ma nella seconda edizione vennero usati i nuovi versi. La nuova registrazione utilizza ancora lo stesso doppiatore/cantante della prima versione. \"Entertainment Weekly\" inser\u00ec \"Aladdin\" nella lista dei film pi\u00f9 controversi della storia a causa di questo fatto. L'ADC critic\u00f2 anche la rappresentazione di Aladdin e Jasmine, considerandoli troppo anglicizzati e con un accento anglo-americano in contrasto con gli altri personaggi del film, i quali appaiono con la pelle scura, accento arabo, lineamenti grotteschi e risultano villani e avari.\nUn'altra scena ha sollevato ulteriori polemiche, ma solamente nella versione americana del film. Quando Aladdin viene attaccato dalla tigre Rajah sul balcone del palazzo, egli dice a bassa voce \"Come on, good kitty, take off and go...\" e la parola \"kitty\" si accavalla con un ringhio di Rajah. Alcuni spettatori riportarono di aver sentito \"Good teenagers, take off your clothes,\" considerandolo un riferimento subliminale alla promiscuit\u00e0. A causa di questo problema la Disney cambi\u00f2 la frase con \"Down, kitty\" nell'edizione DVD.\nGli appassionati dei film d'animazione notarono delle somiglianze tra \"Aladdin\" e il non concluso film di Richard Williams \"The Thief and the Cobbler\" (conosciuto anche come \"Arabian Knight\" sotto la Miramax Films e \"The Princess and the Cobbler\" al Majestic Films International). Queste similitudini riguardano: la trama, i personaggi, scene, fondali e l'antagonista Zig-Zag assomiglia nel disegno e nei modi ad alcuni tratti del Genio e Jafar. Bench\u00e9 \"Aladdin\" venne distribuito prima di \"The Thief and the Cobbler\", quest'ultimo entr\u00f2 in produzione nei primi anni sessanta, incontrando per\u00f2 molti ostacoli come problemi finanziari, detenzioni di copyright e ritardi di produzione dovuti alla separazione degli studios produttori mentre cercavano di concludere il film dopo che Richard Williams venne allontanato dal progetto per la non riuscita dello stesso. La rimandata distribuzione avvenuta con la Miramax (studio di propriet\u00e0 della Disney) fece ri-editare il film e per questo a volte risulta che \"The Thief and the Cobbler\" sia una copia di \"Aladdin\".\nSequel.\nDopo \"Aladdin\" venne realizzato il primo sequel direct-to-video della Disney, \"Il ritorno di Jafar\", nel 1994. Il film introduce il nuovo personaggio di Abis Mal, doppiato da Jason Alexander, e vede il ritorno di tutto il cast di doppiatori originale ad eccezione di Robin Williams, sostituito da Dan Castellaneta, e di Douglas Seale, rimpiazzato da Val Bettin. La storia si concentra sulla sete di vendetta di Jafar ma questa volta Iago \u00e8 alleato di Aladdin, e Abis Mal diventa il nuovo braccio destro di Jafar.\nNel 1996 usc\u00ec sul mercato il secondo ed ultimo sequel, \"Aladdin e il re dei ladri\" dove nella versione originale Robin Williams torna a doppiare il Genio nonostante sia stato in precedenza sostituito da Dan Castellaneta nel secondo film e nella serie animata a causa di un conflitto con la Disney poi risolto. La storia inizia con Aladdin e Jasmine in procinto di sposarsi, proprio mentre Aladdin scopre che suo padre \u00e8 ancora vivo ed \u00e8 il cosiddetto \"re dei ladri\", capo dei Quaranta Ladroni.\nEsiste anche un film incentrato sulla principessa Jasmine chiamato \"Le magiche fiabe di Jasmine\" e un\u2019apparizione di questa nel film collettivo direct-to-video \"\".\nRemake in live-action.\nNel 2017 \u00e8 stato annunciato dalla Disney un remake live-action diretto da Guy Ritchie. Le riprese del film sono iniziate nel mese di luglio del 2017 con un cast multietnico. Le riprese sono terminate il 24 gennaio 2018, e il film stato distribuito in Italia il 22 maggio 2019, negli Stati Uniti il 24 maggio, incassando oltre un miliardo di dollari in tutto il mondo, e diventando cos\u00ec il terzo film di maggior incasso del 2019. Il film ha ricevuto recensioni contrastanti da parte della critica, che ha elogiato le performance degli attori, i costumi e lo spartito musicale, ma ha criticato la regia di Ritchie e gli effetti CGI.\nOpere derivate.\nSerie TV.\nPoco dopo l'uscita de \"Il ritorno di Jafar\" venne trasmessa la serie televisiva animata di \"Aladdin\". Gli episodi raccontano le avventure di Aladdin dopo gli eventi del secondo film.\nCome nel film \"Il ritorno di Jafar\", il Genio non \u00e8 doppiato da Robin Williams ma da Dan Castellaneta, mentre nel doppiaggio italiano Gigi Proietti \u00e8 sostituito da Roberto Pedicini. Il resto del cast \u00e8 invece rimasto lo stesso, sia in originale che in italiano.\nTelevisione.\nNel film televisivo \"Descendants\", trasmesso su Disney Channel nel 2015, appaiono Jafar e il figlio Jay. Nel seguito \"Descendants 2\" torna il figlio Jay ma \u00e8 assente Jafar. Nello stesso film appaiono come cameo i personaggi di Aladdin e Jasmine.\nNella serie animata \"\" \u00e8 tra i protagonisti anche Jordan, la figlia del Genio.\nCrossover.\nI personaggi di \"Aladdin\" appaiono in un crossover nella \"serie animata di Hercules\" (che si ambienta dopo \"Aladdin e il re dei ladri\"). I personaggi sono spesso anche ospiti della serie \"House of Mouse - Il Topoclub\" dove Jafar diventer\u00e0 il leader della rivolta dei cattivi vista in \"Topolino e i Cattivi Disney\", e dopo la sua sconfitta subita, Topolino ridivent\u00f2 leader al suo posto trasformando il Club dei Cattivi nel Topoclub.\nVideogiochi.\nOltre ai film vennero prodotti anche tre differenti videogiochi basati sulle avventure di \"Aladdin\". Una coproduzione tra Virgin Games e Walt Disney Animation Studios per la console Sega Mega Drive, \"Disney's Aladdin\", venne realizzata all'inizio del 1993 per poi essere adattata anche a Nintendo Entertainment System, PC, Game Boy e Game Boy Color. \n\"Disney's Aladdin\", questa volta Capcom, venne realizzato, sempre nel 1993, per Super Nintendo ed esteso poi al Game Boy Advance.\nL'ultimo gioco, \"Disney's Aladdin\", \u00e8 stato realizzato da SIMS per Game Gear e Sega Master System.\nLa serie televisiva ispir\u00f2 un ulteriore videogioco realizzato da Argonaut Games intitolato \"\" e uscito nel 2000 per PlayStation e PC. Inoltre nel 2004 Vivendi cre\u00f2 \"Disney's Aladdin Chess Adventures\", un gioco di scacchi al computer con i personaggi del mondo di Aladdin.\nLa serie di giochi di \"Kingdom Hearts\" presenta un mondo giocabile ispirato ad \"Aladdin\" e ad Agrabah. In \"Kingdom Hearts\" e \"\" la storia \u00e8 per\u00f2 slegata da quella del film originale, mentre in \"Kingdom Hearts II\" \u00e8 un misto tra quella di \"Aladdin\" e de \"Il ritorno di Jafar\".\nAnche \"Disney Universe\" prevede la presenza del mondo di Aladdin e la possibilit\u00e0 per il giocatore di travestirsi da cinque personaggi del film: Jasmine, Aladdin, Jago, Jafar e il Genio.\nAladdin e Jasmine sono due personaggi giocabili nel videogioco \"Disney Infinity 2.0: Marvel Super Heroes\" uscito nel 2014.\nAltri media.\nIl film \u00e8 stato anche fonte di ispirazione di un musical a Broadway, uno spettacolo su ghiaccio (Disney On Ice), e di due attrazioni nei parchi a tema Disney: The Magic Carpets of Aladdin, un'attrazione simile a Dumbo the Flying Elephant, sia a Magic Kingdom al Walt Disney World Resort e al Walt Disney Studios a Disneyland Paris; e lo spettacolo \"\" al Disney's California Adventure Park."}
{"id": "478618", "revid": "125139945", "url": "https://it.wikipedia.org/wiki?curid=478618", "title": "Nastro Azzurro", "text": "Il Nastro Azzurro (\"Blue Riband\" in inglese, pronuncia: ) era il riconoscimento non ufficiale che veniva attribuito alla nave passeggeri che deteneva il record di velocit\u00e0 media di attraversamento dell'Atlantico, in regolare servizio e senza scali di rifornimento. \nCon l'avvento dell'aviazione commerciale e la conseguente fine del trasporto passeggeri transatlantico, il riconoscimento non \u00e8 pi\u00f9 stato attribuito.\nStoria.\nIl nome del riconoscimento, che deriverebbe dalle corse di cavalli, fu usato per la prima volta intorno al 1910. Secondo regole non scritte, e perch\u00e9 ogni nave percorre una rotta differente, il record viene attribuito in relazione alla velocit\u00e0 media piuttosto che al tempo impiegato per la traversata. Tradizionalmente, una nave pu\u00f2 fregiarsi del Nastro Azzurro solo quando infrange il precedente record di velocit\u00e0 relativo alla traversata da Est a Ovest, durante la quale \u00e8 necessario affrontare la corrente del Golfo. I record stabiliti nelle traversate da Ovest a Est godono comunque di una certa considerazione.\nIl riconoscimento \u00e8 stato ufficializzato come trofeo per la prima volta nel 1935, su proposta del deputato inglese Harold Hales, per questo anche chiamato \"Hales Trophy\". La RMS Queen Mary si aggiudic\u00f2 l'ambito trofeo nel 1938 e detenne il record per 14 anni prima di essere superata nel 1952 dalla grandissima nave da passeggeri statunitense SS United States che abbass\u00f2 il tempo di traversata a 82 ore 31 minuti. I regolamenti ufficiali per aggiudicarsi il prestigioso trofeo prevedono che le navi concorrenti siano navi mercantili regolarmente iscritte nei registri ufficiali del naviglio dello stato di bandiera, che siano ufficialmente autorizzate al servizio passeggeri, che siano abilitate al trasporto postale, che nel corso della traversata atlantica da est ad ovest nella quale il record viene realizzato abbiano a bordo posta e passeggeri paganti e che siano armate con un equipaggio di cui i membri tutti, dal comandante all'ultimo, siano naviganti professionisti.\nLa prima nave italiana in grado di fregiarsi del Nastro Azzurro \u00e8 stata il transatlantico Rex della Italia Flotte Riunite, che nel 1933, al comando del Comandante Francesco Tarabotto, partendo da Gibilterra, impieg\u00f2 4 giorni, 12 ore e 53 minuti per raggiungere il faro di Ambrose, situato all'imboccatura del porto di New York, ad una media di 28,92 nodi.\nTentativi recenti.\nCon la fine del regolare traffico commerciale per passeggeri, il Nastro Azzurro non \u00e8 stato pi\u00f9 attribuito. Tuttavia alcuni natanti hanno provato ugualmente a reclamare il trofeo. Nessun reclamo, tuttavia, \u00e8 esente da controversie.\nRichard Branson cerc\u00f2 di riportare il record in Inghilterra nel 1985 facendo un tempo record di 80 ore 31 minuti con il \"Virgin Atlantic Challenger\", ma nonostante il tempo eccezionale non riusc\u00ec nell'intento di strappare il premio custodito nel Maritime Museum a Long Island, perch\u00e9 si riforn\u00ec per tre volte, non soddisfacendo in tal modo le condizioni necessarie per vincere il trofeo.\nNel 1990 la nave \"HSC Hoverspeed Great Britain\" con un tempo di 79 ore 54 minuti strappa il record agli USA che per\u00f2 mantengono il Nastro Azzurro, dal momento che la nave inglese non era una nave passeggeri in servizio di linea.\nNel 1992 la nave italiana Destriero con una velocit\u00e0 media di quasi 100\u00a0km/h migliora di 21 ore e mezza il precedente record e lo porta a 58 ore e 34 minuti, reclamando cos\u00ec il riconoscimento, sulla cui reale attribuzione, tuttavia, esistono controversie."}
{"id": "478620", "revid": "2043251", "url": "https://it.wikipedia.org/wiki?curid=478620", "title": "Vincenzo Fagiolo", "text": "Biografia.\nDopo gli studi medi compiuti presso il Pontificio Seminario Romano Maggiore, il 6 marzo 1943 venne ordinato sacerdote e inizi\u00f2 a prestare servizio pastorale presso diverse parrocchie romane e presso l'Ente Nazionale Sordomuti.\nCome giovane prete presso la parrocchia dei Santi Venanzio e Fabiano collabor\u00f2 alla salvezza dell'ebreo romano Michael Tagliacozzo nel periodo dell'occupazione tedesca, in una catena di solidariet\u00e0 che coinvolse anche la professoressa Maria Amendola, il cardinale Pietro Palazzini e il pastore avventista Daniele Cupertino. Per questo Fagiolo e gli altri ricevettero nel 1983 la medaglia d'oro di giusti tra le nazioni a Yad Vashem a Gerusalemme.\nApprofond\u00ec gli studi teologici e filosofici presso la Pontificia Universit\u00e0 Lateranense, dove poi consegu\u00ec la laurea in Diritto canonico: in seguito ottenne anche la Libera docenza in Diritto canonico ed ecclesiastico presso l'Universit\u00e0 La Sapienza e fu docente presso la LUISS e l'Universit\u00e0 di Chieti (dal 1960). Partecip\u00f2 come perito ad alcune fasi del Concilio Vaticano II.\nIl 20 novembre 1971 venne eletto arcivescovo di Chieti da papa Paolo VI e il 19 dicembre dello stesso anno ricevette l'ordinazione episcopale dal cardinale Carlo Confalonieri: dal 1979 fu anche vicepresidente della CEI e Presidente della Caritas Italiana.\nIl 15 luglio 1984 abbandon\u00f2 l'ufficio di arcivescovo di Chieti per prestare servizio presso la Curia Romana: l'8 aprile di quell'anno era stato nominato segretario della Congregazione per gli Istituti di Vita Consacrata e le Societ\u00e0 di Vita Apostolica; dal 15 dicembre del 1990 fu presidente del Pontificio Consiglio per l'Interpretazione dei Testi Legislativi.\nPapa Giovanni Paolo II lo elev\u00f2 al rango di cardinale diacono nel concistoro del 26 novembre 1994 conferendogli la diaconia di San Teodoro.\nMor\u00ec a Roma il 22 settembre 2000, all'et\u00e0 di 82 anni.\nLe esequie si sono tenute il 26 settembre alle ore 10.00 all'Altare della Cattedra della Basilica di San Pietro. La liturgia esequiale \u00e8 stata presieduta dal papa Giovanni Paolo II.\n\u00c8 sepolto in un sarcofago di marmo nella cattedrale metropolitana di Chieti.\nGenealogia episcopale.\nLa genealogia episcopale \u00e8:"}
{"id": "478622", "revid": "44627", "url": "https://it.wikipedia.org/wiki?curid=478622", "title": "D\u00f3nde est\u00e1n los ladrones? (Shakira)", "text": ""}
{"id": "478623", "revid": "1498232", "url": "https://it.wikipedia.org/wiki?curid=478623", "title": "Birra Nastro Azzurro", "text": "La Nastro Azzurro o Peroni Nastro Azzurro, a seconda dei mercati di riferimento, \u00e8 una birra premium pilsner italiana prodotta a partire dagli anni sessanta dal birrificio Peroni di Roma. Il nome della birra \u00e8 un omaggio nei confronti del transatlantico italiano \"Rex\" che nel 1933 riusc\u00ec a conquistare il premio Nastro Azzurro.\nProdotto.\nLa birra Nastro Azzurro viene prodotta con malto, acqua dolce, luppoli Saaz e Tettnang e mais nostrano; questa variet\u00e0 di mais, derivato dalle variet\u00e0 \"Nostrano dell\u2019Isola\", \"Scagliolo Marne\" e \"Marano\" selezionato dall\"'Unit\u00e0 di Ricerca per la maiscoltura\" di Bergamo, \u00e8 prodotto in Piemonte, Veneto e Lombardia.\nVarianti.\nInoltre vi sono state alcune bottiglie prodotte in tiratura limitata:\nCommercializzazione.\nLa Nastro azzurro \u00e8 fra le birre italiane pi\u00f9 vendute al mondo, esportata in tutti i continenti e in oltre 75 paesi.\nPromozione.\nDal 1997 al 2006 la Nastro Azzurro sponsorizza Valentino Rossi; durante questi dieci anni di collaborazione, il motociclista compare in una serie di campagne pubblicitarie con lo slogan \u00abc'\u00e8 pi\u00f9 gusto ad essere italiani\u00bb, nonostante dal 2003 la propriet\u00e0 del marchio pass\u00f2 al gruppo sudafricano SABMiller. Inoltre ha sponsorizzato le sue motociclette: la Aprilia Racing dal 1997 al 1998 e la Honda Racing dal 2000 al 2002. Sono state inoltre emesse, tra il 1996 e il 1999, sei lattine celebrative, relative al motomondiale, raffiguranti Valentino Rossi, due delle quali celebrano le vittorie di quest'ultimo nei mondiali 1997 e 1999. Dal 2021 la Peroni Nastro Azzurro \u00e8 sponsor della scuderia di Formula 1 Aston Martin F1 Team col marchio in mostra sulla livrea della vettura nonch\u00e9 sull\u2019abbigliamento da gara.\nIl marchio ha collaborato in qualit\u00e0 di sponsor con il Milano Film Festival nelle edizioni del 2009, 2010, 2015 e 2016."}
{"id": "478626", "revid": "599013", "url": "https://it.wikipedia.org/wiki?curid=478626", "title": "Cogitosus", "text": "Cogitosus \u00e8 stato un monaco attivo in area irlandese presumibilmente attorno alla met\u00e0 del VII secolo. Legato al monastero brigidino di Kildare, \u00e8 autore di un\u2019opera sulla vita di Santa Brigida, seconda patrona d\u2019Irlanda.\nBiografia.\nDi Cogitosus abbiamo pochissime notizie, pressoch\u00e9 tutte connesse al testo agiografico da lui composto. Il forte legame con Kildare e l\u2019attivit\u00e0 di scrittura in ambiente monastico sono gli unici elementi desumibili dall\u2019opera, in quanto non ci offre indizi cronologici precisi sul periodo in cui vive. L\u2019appellativo \"cogitosus\" l\u2019autore stesso se lo assegna all\u2019interno dell\u2019epilogo, seguendo la pratica di altre figure medievali irlandesi di traslare il proprio nome celtico nell\u2019equivalente significato latino. Le ricerche degli studiosi si sono rivolte in questo senso agli antichi martirologi dell\u2019isola, nei quali \u00e8 stato rintracciato un \"Cogitosus Sapiens\" (martirologio di Tallach) e un \"Cogitosus Justus\" (martirologio di O\u2019Gorman) probabilmente identificabili con il nostro autore. L\u2019originale nome del monaco potrebbe essere dunque stato Toimtenach (raro nome irlandese derivato dal sostantivo verbale \u201cpensare\u201d), presente all\u2019interno delle genealogie iberniche.\nDibattito cronologico.\nInizialmente le ricerche di editori seicenteschi del testo associarono Cogitosus al VI secolo. Nell\u2019epilogo della \"Vita di Santa Brigida\" egli inserisce la preghiera \"Orate pro me Cogitoso nepote culpabili Aedo.\" A seguito di un\u2019incomprensione legata al termine \"Aedo\", mancante nei manoscritti utilizzati per l\u2019edizione, \"nepos\" venne attribuito letteralmente ad un legame di parentela tra il monaco e la Santa, scomparsa nel 525 secondo fonti come gli annali dell\u2019Ulster. Tuttavia questo nome, oltre a non essere presente nelle ricerche genealogiche legate a Brigida, va connesso ad una tradizione differente: nell\u2019Irlanda coeva era molto diffusa la trib\u00f9 celtica degli U\u00ed \u00c1edo, rintracciata negli Annali Irlandesi anche nel territorio provinciale di Leinster, dove Kildare si trova e di cui evidentemente Cogitosus faceva parte. Gli studiosi hanno dunque seguito altri percorsi di identificazione cronologica.\nA riprova del ricco dibattito prodotto dallo studio di questo autore, nel XIX secolo gli studiosi elaborarono ipotesi orientate a secoli ancora successivi. Innanzitutto il celebre passo in cui Cogitosus descrive i dettagli della chiesa e della porta principale del monastero irlandese, venne letto come il ritratto di un\u2019architettura appartenente ad un periodo artistico successivo al VII secolo. Per questo alcuni mantennero come limite temporale il XII secolo, mentre per altri limite \"ante quem\" di cui si sarebbe dovuto tenere conto \u00e8 l\u2019836, per il fatto che Kildare sia descritta dall\u2019autore prima dei saccheggi.\nLa proposta pi\u00f9 accreditata ad oggi \u00e8 di natura mediana rispetto alle precedenti, perch\u00e9 collocherebbe il nostro autore a met\u00e0 tra i secoli individuati in passato. Questa volta sono elementi filologico-letterari a costruire un\u2019ipotesi fondata sul dialogo tra autori e opere parallele. Nella \"Vita Patricii\" di Muirch\u00fa vediamo quest\u2019ultimo autore nominare Cogitosus in quanto \"pater\". Il significato non letterale va letto nella chiave figurata di legame spirituale o letterario con un maestro-modello con il quale probabilmente poteva essere entrato in contatto, spostando l\u2019asse di collocazione non oltre il 650 (o pi\u00f9 genericamente tra 620 e 680), ovvero all\u2019incirca una generazione prima di Muirch\u00fa, che scrive attorno al 680.\n\"Vita Sanctae Brigidae\".\nLe \"Vitae\" di Santa Brigida.\nIl testo di Cogitosus rappresenta un\u2019importante testimonianza agiografica e letteraria per l\u2019Irlanda. Rispettando la datazione dell\u2019autore al 650, rintracciamo pochi altri esempi di agiografie insulari rimastici dallo stesso periodo: la vita di Brigida tra tutti sembrerebbe essere il pi\u00f9 antico. A questo proposito tuttavia si pone un ulteriore dibattito cronologico, legato stavolta alla datazione della Vita di Cogitosus e a un\u2019altra testimonianza agiografica sulla Santa. Oltre al testo del nostro monaco, di appartenenza irlandese ci restano anche una \"Vita prima Sanctae Brigidae\" anonima e il \"Bethu Brigte\": quest\u2019ultimo \u00e8 un\u2019opera del IX secolo scritta in parte in latino, in parte in antico irlandese fortemente connessa alle tradizioni pre-cristiane dell\u2019isola; il primo invece \u00e8 un documento definito \"prima\" per un\u2019edizione seicentesca dei Bollandisti che lo dat\u00f2 inizialmente come precedente al lavoro di Cogitosus e che ancora oggi alcuni autori retrodatano rispetto alla \"Vita secunda Cogitosi\".\nAltri sono i testi dedicati a Brigida: la \"Vitae Sanctae Brigidae Kildariae in Hibernia\" dell\u2019abate irlandese Ailerano, attorno al 665 (dunque un periodo molto vicino a Cogitosus o addirittura precedente, a seconda delle ipotesi); allo stesso anno \u00e8 datata la \"Vita Sanctae Brigidae\" del Santo irlandese Ultano, missionario in Belgio; la \"Vita Sanctae Brigidae\" del vescovo irlandese Donato di Fiesole e la \"Vita Sanctae Brigidae scoticae virginis\" del priore inglese Lorenzo di Durham sono invece due testi posteriori (rispettivamente IX e XII secolo). I filologi hanno ipotizzato che alla base delle testimonianze pi\u00f9 antiche fra queste vi fosse una tradizione comune da cui gli autori hanno attinto e che a noi non \u00e8 pervenuta.\nManoscritti, stampe, studi.\nOltre alle testimonianze insulari, la tradizione letteraria riferita a questa Santa riscosse vivo interesse anche nell\u2019area continentale europea. A dimostrazione di questo, basti notare come la maggior parte dei manoscritti che ospitano la Vita di Cogitosus appartengano oggi a biblioteche europee pi\u00f9 o meno lontane dall\u2019Irlanda, che tuttavia segnano la riprova degli spostamenti di uomini e di libri all\u2019interno di un\u2019epoca vivida come quella medievale. I testimoni manoscritti censiti finora che riportano la Vita seconda sono 86. Tra questi troviamo sia unit\u00e0 che contengono solamente estratti o riscritture, sia l\u2019intero testo di Cogitosus (come per esempio il \"Magnum Legendarium Austriacum\", raccolta di vite di Santi celebrati nei differenti mesi dell\u2019anno e tra i quali troviamo anche Brigida, festeggiata il 1\u00ba febbraio). Le datazioni di questi volumi oscillano tra il IX e il XVII secolo e hanno rappresentato una difficolt\u00e0 per gli studiosi che hanno tentato l\u2019impresa di un\u2019edizione critica del testo (ad oggi inedita).\nLe stampe del testo di Cogitosus vengono inaugurate prima del 1480 da un\u2019edizione milanese di Boninus Monbritius del suo \"Sanctuarium\", volume all\u2019interno del quale il testo agiografico compare parafrasato e senza il nome dell\u2019autore irlandese. La prima edizione del testo completo risale al 1604, ad opera del gesuita olandese Pietro Canisio, stampa che nel 1849 venne utilizzata da J. P. Migne per l\u2019inserimento della \"Vita Sanctae Brigidae\" nella Patrologia latina. J. Colgan realizza nel 1647 un\u2019edizione protoscientifica basata sulle stampe precedenti e sui due manoscritti trovati nei monasteri benedettini di Saint Hubert e Saint Amand. La versione migliore del testo pervenutaci \u00e8 quella inserita negli \"Acta Sanctorum\" realizzata dai Bollandisti nel 1658. Tra le versioni moderne, invece, la traduzione pi\u00f9 utilizzata nelle bibliografie di studio su Cogitosus \u00e8 quella di Connolly e Picard.\n\u00c8 interessante vedere come, oltre agli studi letterari e filologici, si siano concentrati sul legame tra \"Vita Prima\", \"Vita Cogitosi\" e \"Bethu Brigte\" anche gli studi legati alle tradizioni pagane dell\u2019isola. In Brigida \u00e8 stata riconosciuta la figura della dea del sole, dell\u2019agricoltura e della purificazione Brigit: nel passaggio da paganesimo a nuova religione cristiana, per avvicinare i fedeli ancora molto legati nel quotidiano alla sensibilit\u00e0 celtica, testi come questi hanno ibridato elementi cristiani a fonti leggendarie, connettendo elementi miracolistici al sostrato magico. Sebbene in Cogitosus siano messi in luce maggiormente gli elementi cristiani, il forte legame tra Kildare, i vicini luoghi del culto antico e i pellegrini ha offerto spunti interessanti di lettura socio culturale. In epoca paleocristiana erano molti i centri di devozione sparsi nel territorio del Leinster; l\u2019elemento di unicit\u00e0 della Vita seconda sta nell\u2019aver strettamente legato Brigida alla cittadina ibernica e all\u2019ambiente agricolo pastorale dell\u2019Irlanda celtica, facendo di Kildare un nuovo centro di aggregazione per i fedeli della futura co-patrona dell\u2019isola.\nTrama e tematiche.\nPi\u00f9 che un\u2019agiografia dal carattere biografico in senso stretto, ci troviamo di fronte ad una sorta di panegirico, poich\u00e9 l\u2019autore ci parla pochissimo dell\u2019infanzia e della morte di Brigida. Si concentra invece sui miracoli che la Santa si trova a mettere in atto, raccontati con abilit\u00e0 narrativa di coinvolgimento del lettore. Non va dimenticato in proposito l\u2019utilizzo che spesso si faceva di queste agiografie: Cogitosus nel testo parla delle festivit\u00e0 dedicate a Brigida che raccoglievano pellegrini e fedeli da tutta l\u2019isola. In occasione delle celebrazioni venivano probabilmente recitati passi sulla vita della Santa e inscenate letture drammatiche che coinvolgessero il pubblico cristiano. Il testo di Cogitosus, se seguiamo l\u2019ipotesi di datazione al VII secolo, essendo uno tra i primi autori che si focalizzarono su questa figura, fu anche uno dei primi a fondare attraverso la scrittura un legame stretto di devozione e pratiche di culto fra Irlandesi e Brigida. Lo spunto narrativo del testo e i dettagli sul centro di culto brigidino assumono dunque connotati pi\u00f9 estesi.\nLa Vita \u00e8 suddivisibile in tre macro-sezioni: il prologo, la parte centrale che ospita la narrazione vera e propria e l\u2019epilogo. All\u2019interno del prologo, dopo un iniziale richiamo all\u2019inadeguatezza della voce autoriale che rimette tutta s\u00e9 stessa al potere divino, Cogitosus dichiara di scrivere per rendere nota la grandezza della Santa. Tratteggia brevemente la potenza di Kildare, fondata sull\u2019alleanza sacra tra Brigida e il vescovo Conleth e termina con un riferimento ai miracoli che di seguito racconta nella sezione successiva. Si apre a questo punto una carrellata di 32 storie miracolose che si susseguono per lo pi\u00f9 senza specificazione temporale o topografica. Solo il primo miracolo (che mette in luce la carit\u00e0 di una Brigida infante che dona tutto il burro ricavato dal latte delle sue mucche ad un pover\u2019uomo) ci parla dei nobili natali della Santa: i genitori Broichsech e Dubhatch appaiono come inseriti nell\u2019ambiente pastorale irlandese dove la quasi totalit\u00e0 dei miracoli si svolge. Ci sono all\u2019interno della carrellata minimi cenni geografici che fanno presupporre una connessione di Cogitosus al Leinster e alla provincia tutta: Mag Liffe (\"campus\" in irlandese), gi\u00e0 nel prologo, Mag Breg e il grande fiume della pianura dove il monastero sorge. Per tutti gli altri casi in cui non si nominano luoghi precisi, si ipotizza che l\u2019evento miracoloso avvenga a Kildare; questo sancisce un legame strettissimo non solo della Santa con il monastero dell\u2019autore, ma di Cogitosus stesso con il proprio luogo di monacazione. Nel secondo miracolo (che parla della fioritura di un altare ligneo che Brigida tocca) e nel ventottesimo troviamo figure storiche che gli studiosi hanno tentato di utilizzare come elementi di collocazione cronologica: nel primo caso il vescovo Mac Caille che accompagna Brigida nella cerimonia della presa del velo dopo che la giovane ha rifiutato di prendere marito; nel secondo caso il vescovo Conleth che da eremita si fa sacerdote e collabora con la donna per dare vita alla doppia comunit\u00e0 di monaci e suore presso il santo monastero di Kildare. La serie restante di episodi che Cogitosus ci narra vedono come protagonisti uomini bisognosi, elementi naturali e soprattutto animali. L\u2019intento di questa carrellata non \u00e8 quello di suscitare l\u2019interesse folkloristico locale, ma proporre insegnamenti di ascetismo che incentivino l\"aedificatio\" del fedele cristiano che ascoltava le esperienze di una vita beata. I miracoli compiuti da Brigida sono fortemente connessi al saldo credo della donna e ruotano attorno alla fede e alla carit\u00e0, capisaldi attraverso i quali si manifesta il potere divino. Fin dall\u2019episodio della presa del velo monacale, Cogitosus punta l\u2019attenzione su tematiche come la necessit\u00e0 all\u2019obbedienza monastica, la costanza nella preghiera e il legame con Cristo. Le connessioni con la Bibbia si misurano sia attraverso l\u2019impegno nella predicazione del Verbo, sia nel modello assunto da molti miracoli negli episodi evangelici (come il miracolo di trasformare l\u2019acqua in birra, o quello di ridonare la vista ad un cieco). Interessante \u00e8 infine l\u2019ultimo miracolo di cui la parte centrale racconta, quello legato ad una porta del monastero che si modifica durante la notte. Cogitosus prende spunto dai riferimenti alla struttura che questa porta richiama, per descrivere in modo dettagliato l\u2019architettura, le decorazioni e le tombe di Kildare, facendoci cos\u00ec sapere che sia Conleth sia Brigida si trovano l\u00ec sepolti. Si racconta innanzitutto del monastero e di come abbia dato vita ad una struttura ospitante la doppia comunit\u00e0 di monaci e suore brigidine. Kildare viene ritratto come potente centro di pellegrinaggio che all\u2019epoca dell\u2019autore possedeva il controllo della maggior parte delle chiese irlandesi, estendendo la propria supremazia da una costa all\u2019altra dell\u2019isola. La descrizione della struttura si estende poi in senso fisico all\u2019architettura del luogo: si parla di un monastero elevato e spazioso, decorato da pitture murali con monumenti funebri di Brigida e Conleth d\u2019oro e d\u2019argento incastonati di gemme preziose. \u00c8 interessante notare come la connotazione artistica ed ecclesiastica della struttura impostata da Cogitosus sia stata vista dagli studiosi come un indizio della giovane chiesa d\u2019Irlanda impegnata nel tentativo di attirare fedeli e imporsi come importante luogo di culto (elemento che concorda con l\u2019ambientazione della maggior parte dei miracoli).\nL\u2019opera termina a questo punto con un\u2019invocazione alla Santa e ai lettori che richiama l\u2019inadeguatezza dell\u2019autore che nelle ultime righe del manoscritto nomina s\u00e9 stesso come il Cogitosus cui rivolgere le proprie preghiere.\nBibliografia.\nEdizioni a stampa\nAA. SS., \"Vita Sanctae Brigidae\", Februarii I (1658).\nJ. Colgan, \"Triadis thaumaturgae seu divorum Patricii, Columbae et Brigidae, trium veteris et maioris Scotiae, seu Hiberniae sanctorum insulae\", ed. Edmund Burke Publisher, Louvain 1647.\n\"Sanctae Brigidae virginis vita a Cogitoso adornata\", Patrologia Latina, ed. J. P. Migne, Vol. 72 (Paris 1849).\nS. Connoly and J. M. Picard, \"Cogitosus\u2019 Life of Saint Brigit: content and value\", \u00abThe journal of the Royal Society of Antique of Ireland\u00bb, Vol. 17, 1987.\nF. Mantegazza, \"La Vita Sanctae Brigidae di Cogitosus: proposta di edizione\", a.a. 2016/2017, Universit\u00e0 degli studi di Milano (tesi di laurea inedita).\nStudi specifici\nL. Bitel, \"Landscape with two Saints: how Genovefa of Paris and Brigit of Kildare built Christianity in Barbarian Europe\", Oxford University press, 2009, pp.\u00a0137\u2013194.\nL. Bitel, \"Body of a Saint, story of a goddess: origins of the Brigidine tradition\", \u00abTextual Practice\u00bb, Vol. 16, Issue 2 (2002) pp.\u00a0209\u2013225.\nM. Esposito\",\" \"On the earliest Latin life of St. Brigid of Kildare\", \u00abProceedings Royal Irish Academy\u00bb (1912-1918), Vol. XXX, Section C, pp.\u00a0307\u2013326.\nD. P. McCarthy, \"Topographical Characteristics of the Vita Prima and Vita Cogitosi Sanctae Brigidae\", \u00abStudia Celtica\u00bb (January 2001), Vol. 35, N. 1, pp.\u00a0245\u2013270.\nK. McCone, \"St. Brigit in the Seventh Century: A Saint with Three Lives\", \u00abPeritia\u00bb (1982) Vol. 1, pp.\u00a0107\u201345.\nK. Ritari, \"The Image of Brigit as a Saint: Reading the Latin Lives\", \u00abPeritia\u00bb (2010) Vol. 21 pp.\u00a0191\u2013207.\nR. Sharpe, \"Vitae S Brigidae: The Oldest Texts\", \u00abPeritia\u00bb (1982) Vol. 1 pp.\u00a081\u2013106.\nStudi generali\nL. Bitel, \"Ekphrasis at Kildare: the imaginative architecture of a Seventh-Century hagiographer\", \u00abSpeculum: A journal of Medieval studies\u00bb (2009), Vol. 79, pp.\u00a0605\u2013627.\nP. M. Brown, \"From Columba to Cormac: the contribution of Irish scribes to the insular system of scripts\", in \"L\u2019Irlanda e gli Irlandesi nell\u2019Alto Medioevo\", \u00abSettimana di studio del Centro italiano di studi sull\u2019Alto medioevo\u00bb (57) (Spoleto 2010), p.\u00a0629 nota.\nL. De Paor, \"Saint Patrick\u2019s world: The Christian Culture of Ireland's Apostolic Age\" (Dublin 1993), cap. 33.\nC. F. Gougard, \"Christianity in Celtic Lands\" (Londra 1932), pp.\u00a085\u201386, p.\u00a0223, p.\u00a0245, pp.\u00a0342\u2013343.\n\"M. Heimola, \"Christ'-\"carrying men: cognitive essentialism in early lives of Saint Columba and Saint Brigit\", \u00abStudia Celtica fennica 5\u00bb (2008), pp.\u00a026\u201335.\nJ. F. Kenny, \"The sources of the early History of Ireland\" (1929), p.\u00a0331, pp.\u00a0356\u2013360.\nH. Maire, \"Hagiography and holy bodies: observation on corporal relies in pre-Vikings Ireland\", in \"L\u2019Irlanda e gli Irlandesi nell\u2019Alto Medioevo\", \u00abSettimana di studio del Centro italiano di studi sull\u2019Alto medioevo\u00bb (57) (Spoleto 2010), p.\u00a0245.\nJ. O\u2019Hanlon, \"Lives of the Irish Saints: with special festivals, and the commemorations of holy persons\" (Dublin 1875), pp.\u00a0230\u2013235.\nJ. \u00d3 R\u00edord\u00e1in, \"I primi Santi d\u2019Irlanda. Vite e spiritualit\u00e0\" (Jaka Book 2005), pp.\u00a019\u201322.\nG. Petrie, \"The ecclesiastical architecture of Ireland', anterior to the Anglo-Norman Invasion\" (Dublin 1845), pp.\u00a0199\u2013200."}
{"id": "478627", "revid": "116447879", "url": "https://it.wikipedia.org/wiki?curid=478627", "title": "Edoardo Menichelli", "text": "Biografia.\nFormazione e sacerdozio.\nEdoardo Menichelli \u00e8 nato il 14 ottobre 1939 nella frazione di Serripola in San Severino Marche, provincia di Macerata, in Italia. All'et\u00e0 di undici anni, nel 1950, lui e le sue sorelle hanno perso entrambi i genitori. Ha frequentato le scuole medie e il ginnasio presso il seminario di San Severino Marche e successivamente, dopo aver scelto di seguire la sua vocazione sacerdotale, si \u00e8 iscritto presso il Pontificio Seminario Regionale Pio XI di Fano, dove ha studiato filosofia e teologia. Ha poi frequentato la Pontificia Universit\u00e0 Lateranense a Roma, dove ha conseguito una licenza in teologia pastorale. \u00c8 stato ordinato presbitero il 3 luglio 1965 per la diocesi di San Severino Marche, che nel 1986 \u00e8 stata unita all'arcidiocesi di Camerino con la denominazione di Camerino-San Severino Marche.\nSubito dopo l'ordinazione, \u00e8 stato nominato assistente e vice-parroco della parrocchia di San Giuseppe a San Severino Marche e contemporaneamente \u00e8 stato insegnante di religione nelle scuole statali della capitale italiana. Dal 1968 al 1991 ha lavorato come funzionario presso il Supremo Tribunale della Segnatura Apostolica. In un'intervista, parlando del periodo passato in Vaticano, ha affermato: \"Ho benedetto le nozze di centinaia di sposi e fu proprio in quegli anni che capii quanto la famiglia sia la parte pi\u00f9 bella della societ\u00e0, ma anche della Chiesa. Senza la famiglia, i sacerdoti sarebbero disoccupati, perch\u00e9 essa \u00e8 il luogo dove viene custodita e donata la vita\". Nel 1970 \u00e8 stato assistente spirituale del gruppo \"Roma 71\" dei lupetti (scout). Dal 1992 al 1994 ha lavorato presso la Congregazione per le Chiese Orientali come ufficiale della segreteria. Ha inoltre ricoperto la carica di segretario particolare del prefetto della medesima congregazione, il cardinale Achille Silvestrini. Nel frattempo \u00e8 stato collaboratore presso la parrocchia dei SS. Cuori di Ges\u00f9 e Maria e cappellano nella clinica di Villa Mafalda. Ha inoltre collaborato all'ufficio di consiglio familiare della Facolt\u00e0 di Medicina presso il Policlinico Agostino Gemelli ed \u00e8 stato cappellano della stessa clinica. Ha preso parte attiva al sinodo della diocesi di Roma del 1993. Il 3 novembre dello stesso anno ha preso parte al funerale di stato del famoso regista ed attore italiano Federico Fellini, cerimonia presieduta dal cardinale Silvestrini.\nEpiscopato.\nIl 10 giugno 1994 papa Giovanni Paolo II lo ha nominato arcivescovo metropolita di Chieti-Vasto. Dopo 19 giorni, il 29 giugno, giorno della solennit\u00e0 dei Santi Pietro e Paolo, si \u00e8 recato presso la Basilica di San Pietro, dove il Pontefice gli ha imposto il pallio, simbolo di comunione tra la Santa Sede e il metropolita. Ha ricevuto la consacrazione episcopale il 9 luglio successivo, presso la basilica liberiana di Santa Maria Maggiore a Roma, per mano dal cardinale Achille Silvestrini, assistito da monsignor Antonio Valentini, arcivescovo emerito di Chieti-Vasto, e da monsignor Piergiorgio Silvano Nesti, arcivescovo di Camerino-San Severino Marche. Come suo motto episcopale ha scelto \"Sub lumine Matris\", che tradotto vuol dire \"Sotto la luce della Madre\". Ha trascorso quasi dieci anni nell'arcidiocesi abruzzese riformando gli aspetti economico-amministrativi e rilanciando sotto molti profili la vita pastorale.\nL'8 gennaio 2004 papa Wojtyla lo ha trasferito alla sede metropolitana di Ancona-Osimo, della quale ha preso solennemente possesso il successivo 7 marzo. Ha nuovamente ricevuto il pallio nella Basilica Vaticana il 29 giugno dello stesso anno. In considerazione della stima e dell'amore dimostrato in maniera fattiva verso la figura di San Camillo de Lellis e verso la promozione dell'Ordine nell'arcidiocesi di Chieti-Vasto, \u00e8 stato aggregato all'Ordine dei Camilliani dal superiore generale Frank Monks, il 14 luglio 2004. Nel gennaio 2010, in occasione di una visita nella citt\u00e0 di Vasto per la benedizione del nuovo tabernacolo nella chiesa di San Marco, ha dichiarato: \"Volevo rinnovare verso la citt\u00e0 il mio affetto e la mia stima, e anche un po' di nostalgia. Non posso dire pi\u00f9 di un po', perch\u00e9 qualcuno si offenderebbe, ma c'\u00e8 molta nostalgia in me\". Ha anche curato il XXV Congresso Eucaristico Nazionale di Ancona, concluso da papa Benedetto XVI l'11 settembre 2011.\nPapa Francesco lo ha nominato membro della III Assemblea Generale Straordinaria del Sinodo dei Vescovi sul tema della famiglia tenutasi in Vaticano nell'ottobre del 2014, dove \u00e8 stato relatore del circolo minore italiano \"A\". In quest'occasione, parlando del problema della comunione ai divorziati, monsignor Menichelli ha dichiarato che: \"Il problema non pu\u00f2 essere \u201cComunione s\u00ec-Comunione no\u201d a quanti hanno fatto l'esperienza di un matrimonio sbriciolato. Il vero nocciolo della questione \u00e8 riuscire a ridare pace alle persone che hanno sperimentato un fallimento\". Secondo l'arcivescovo occorre ripensare anche al cammino di preparazione al matrimonio: \"Ho avuto la fortuna di avere una famiglia povera, semplice, ma molto unita. Ma, oggi, l'amore e il suo approdo gioioso non sono pi\u00f9 dentro una \u201cvocazione\u201d, quanto piuttosto dentro un'esperienza che c'\u00e8 finch\u00e9 dura\".\nIl 14 ottobre 2014, al compimento del 75\u00ba genetliaco, ha presentato al Sommo Pontefice la rinuncia al governo dell'arcidiocesi ai sensi del canone 401 \u00a7 1 del Codice di diritto canonico, ma \u00e8 confermato alla guida dell'arcidiocesi per un ulteriore anno.\nAll'interno della Conferenza Episcopale Italiana \u00e8 segretario della Commissione episcopale per la famiglia, mentre nella Conferenza Episcopale Marchigiana \u00e8 presidente e delegato per la famiglia, per l'ecumenismo e il dialogo e per la pastorale del tempo libero, turismo e sport. Attualmente \u00e8 anche assistente ecclesiastico nazionale dell'Associazione Medici Cattolici Italiani.\n\u00c8 conosciuto dai suoi fedeli per la guida di una Fiat Panda, e per vivere con grande semplicit\u00e0.\nCardinalato.\nIl 4 gennaio 2015, dopo l'angelus domenicale, papa Francesco ha annunciato la sua intenzione di crearlo cardinale nel concistoro che si \u00e8 svolto presso la Basilica di San Pietro il successivo 14 febbraio, in cui gli sono stati conferiti l'anello, la berretta cardinalizia e il titolo cardinalizio dei Sacri Cuori di Ges\u00f9 e Maria a Tor Fiorenza, istituito nello stesso concistoro. Ha preso possesso della Chiesa dei Sacri Cuori di Ges\u00f9 e Maria il 12 giugno dell'anno medesimo, in una cerimonia svoltasi alle ore 19.\nL'allora presidente della Regione Marche, Gian Mario Spacca, ha definito la nomina di monsignor Menichelli \"una benedizione per tutta la comunit\u00e0 marchigiana che il Santo Padre ha voluto donarci nel giorno dell'Epifania\". Egli ha anche aggiunto che: \"Da vescovo di Ancona e Osimo monsignor Edoardo Menichelli ha sempre servito con grande dedizione, umilt\u00e0, vicinanza e amore tutti, e ha avuto un'attenzione particolare per le persone pi\u00f9 fragili. Il mio cuore \u00e8 pieno di gioia, mai scelta fu pi\u00f9 giusta\".\nIl successivo 13 aprile \u00e8 stato nominato membro della Congregazione per le Chiese Orientali e del Pontificio Consiglio della Pastorale per gli Operatori Sanitari.\nDal 4 al 25 ottobre 2015 ha partecipato, per diretta nomina pontificia, alla XIV Assemblea Generale Ordinaria del Sinodo dei Vescovi che si \u00e8 tenuta nella Citt\u00e0 del Vaticano, svolgendo il ruolo di moderatore del circolo minore \"B\" di lingua italiana.\nIl 14 luglio 2017 papa Francesco ha accolto la sua rinuncia al governo pastorale dell'arcidiocesi di Ancona-Osimo per raggiunti limiti di et\u00e0.\nIl 1\u00ba aprile 2019 \u00e8 stato nominato consulente ecclesiastico del Centro italiano femminile.\nIl 14 ottobre 2019, al compimento degli ottant'anni, \u00e8 uscito dal novero dei cardinali elettori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "478628", "revid": "80359528", "url": "https://it.wikipedia.org/wiki?curid=478628", "title": "Pilsner", "text": ""}
{"id": "478629", "revid": "729019", "url": "https://it.wikipedia.org/wiki?curid=478629", "title": "Giovanni Hunyadi", "text": "Acquist\u00f2 fama combattendo i Turchi a Varna (1444) e Belgrado (1456). Fu voivoda di Transilvania (1441-1456), capitano generale (1444\u20131446) e poi reggente del Regno d'Ungheria (1446\u20131453)\nGenealogia.\nIl padre di Giovanni, Vajk (nome pagano di Santo Stefano d'Ungheria), figlio di Serb, era di origine valacca. Si trattava di un uomo distintosi al servizio dell'imperatore e re d'Ungheria Sigismondo, ricompensato per i servigi resi con il titolo di conte di Hunyad e con la signoria sul maniero locale. Fu cos\u00ec che Vajk divenne Vajk Hunyadi.\nLa madre di Giovanni fu, secondo alcuni, Elisabetta (Erzs\u00e9bet) di Cinci\u0219 (\"Csolnakos\" in ungherese), figlia di un piccolo nobiluomo ungherese originario di Hunyad (Hunedoara), in Transilvania. Secondo altre fonti la madre di Giovanni si sarebbe invece chiamata Erzs\u00e9bet Morzsinay, altra nobildonna ungherese, ma questa tesi venne smentita gi\u00e0 nel XIX secolo dallo studioso J\u00e1nos Kar\u00e1csonyi. Quale che sia la corretta soluzione al diverbio relativo all'onomastica corretta di Elisabetta, \u00e8 chiaro che si trattasse di una rampolla della piccola nobilt\u00e0 il cui matrimonio con Vajk garant\u00ec appoggi politici e maggior stabilit\u00e0 territoriale al fresco conte di Hunyad.\nLe glorie ammassate in vita da Giovanni Hunyadi spinsero i suoi successori, primo fra tutti il figlio Mattia Corvino, a ripulire la memoria del grande cavaliere dal marchio infamante dell'\"arrivista\". Gi\u00e0 nella seconda met\u00e0 del XV secolo fiorirono cos\u00ec colorite leggende che cercarono di inquadrare Vajk, padre di Giovanni, quale discendente decaduto di antiche casate (lo si volle discendente della \"Gens\" romana dei Corvini o degli Unni). Cronisti al servizio di Mattia Corvino arrivarono a presentare Giovanni quale figlio illegittimo dell'imperatore Sigismondo e di Erzs\u00e9bet Morzsinay.\nBiografia.\nIl Cavaliere Bianco.\nFin da giovane, Hunyadi si schier\u00f2 al fianco di Sigismondo. Accompagn\u00f2 il monarca a Francoforte nel 1410, quando Sigismondo difese i suoi diritti alla corona imperiale. Fu tra i primi ad aderire all'Ordine del Drago, confraternita politico-militare rifondata dall'imperatore per supportarlo nella difesa dei confini orientali della cristianit\u00e0. Come membro dei \u201cDraghi\u201d, Giovanni si distinse nelle lotte contro l'eresia hussita nel 1420. Milit\u00f2 tra i ranghi del protettore del Banato, il condottiero italiano Filippo Buondelmonti degli Scolari (\"Pippo Spano\"), signore di Or\u0219ova. Tra il 1431 ed il 1433 Giovanni entr\u00f2 nel seguito del duca di Milano Filippo Maria Visconti. Pass\u00f2 poi agli ordini diretti di Sigismondo, combattendo contro i turchi nell'assedio di Smederevo del 1437.\nPer i servigi resi all'Impero, Giovanni ottenne onori, titoli ed un posto nel consiglio imperiale. Nel frattempo, Hunyadi rafforz\u00f2 la sua posizione nelle terre ungheresi sposando nel 1432 la nobildonna Erzs\u00e9bet Szil\u00e1gyi (c. 1410-1483), rampolla di una famiglia con domini presso l'attuale regione ungherese del Szil\u00e1gy). Dall'unione sarebbero nati due figli: L\u00e1szl\u00f3 e Mattia.\nNel 1438 il successore di Sigismondo, Alberto II lo nomin\u00f2 \u2019\u2019ban\u2019\u2019 di Severin al fine di garantire a quei territori, pericolosamente vicini alla sfera d'influenza turca, una capace guida militare.\nAlla morte di Alberto II d'Asburgo (1439), Hunyadi risolse di appoggiare la candidatura a re d'Ungheria del giovane Ladislao III di Polonia a discapito dell'erede di Alberto, l'infante Ladislao il Postumo: la scelta era primariamente giustificata dal bisogno, per le terre ungheresi, di un giovane re guerriero e non di un neonato nelle grinfie della madre (Elisabetta di Lussemburgo) e del tutore, Ulrico di Celje. Ladislao II ricompens\u00f2 Giovanni con cariche principesche: lo fece protettore del Banato, principe (voivoda) di Transilvania e signore dell'importante fortezza di Belgrado (l'allora \"N\u00e1ndorfeh\u00e9rv\u00e1r\").\nLe lotte nei Balcani.\nNel 1440 il Cavaliere Bianco ottenne una prima significativa vittoria contro i turchi del sultano Murad II in Bosnia. Nel 1441 gli Ottomani, ormai padroni di Smederevo, scacciarono dalla Serbia Hunyadi e gli altri combattenti cristiani. Nel 1442, presso Nagyszeben, Giovanni sconfisse un esercito ottomano in notevole vantaggio numerico. Poco dopo attacc\u00f2 la Valacchia, ripulendola dai turchi e spodestando il voivoda Vlad II Dracul, alleato del sultano, per sostituirlo con il filo-ungherese Basarab II di Valacchia. Una terza armata turca venne sbaragliata da Giovanni presso le Porte di ferro nel luglio del 1443.\nOrmai tedoforo della lotta cristiana ai turchi, Giovanni si adoper\u00f2 per dare una svolta alla crociata bandita da papa Eugenio IV contro gli ottomani. Con l'appoggio del suo re, Hunyadi intraprese una campagna di riconquista dei Balcani.\nAl comando dell'avanguardia crociata, Giovanni entr\u00f2 nei Balcani presso Ihtiman (\u201cI cancelli di Traiano\u201d), riconquist\u00f2 Ni\u0161, sconfisse tre armate turche, conquist\u00f2 Sofia e, ricongiuntosi al grosso delle forze ungheresi, sconfisse lo stesso Murad presso Snaim. Nel febbraio del 1444 l'esercito crociato ripar\u00f2 a Costantinopoli, dopo aver ormai seriamente compromesso le posizioni turche in Bosnia, Erzegovina, Serbia, Bulgaria ed Albania.\nI successi della prima fase della spedizione convinsero molti potentati ad allearsi a Ladislao e Giovanni: \u0110ura\u0111 Brankovi\u0107 despota di Serbia, Scanderbeg principe d'Albania; Mircea II di Valacchia (seppur suo padre Vlad II fosse ancora alleato dei Turchi). Mentre fervevano i preparativi, supervisionati dal messo papale Giuliano Cesarini, lo stesso sultano mand\u00f2 al campo di Seghedino degli ambasciatori per negoziare la pace. Murad propose a re Ladislao una tregua di dieci anni dai termini molto vantaggiosi ma il cardinal Cesarini convinse i crociati a fingere di accettare l'accordo in funzione di un attacco successivo. Fu Giovanni Hunyadi ad impegnarsi con il sultano nel nome del suo re.\nLa Battaglia di Varna.\nDue giorni dopo l'accordo di Seghedino, Cesarini ricevette notizia che una flotta veneta era partita per il Bosforo al fine di evitare il ritorno dei turchi in Grecia: Murad era infatti riparato in Anatolia. Sobillato dal cardinale, Ladislao decise di muovere contro il turco ed in luglio il suo esercito mosse verso Costantinopoli seguito da presso dalle galee veneziane.\nBrankovi\u0107, temendo l'ira del sultano, boicott\u00f2 la missione: avvis\u00f2 segretamente Murad del voltafaccia di Ladislao ed impedii a Scanderbeg di seguire l'esercito crociato. Avvisato della minaccia e supportato dai genovesi, rivali di Venezia, Murad sbarc\u00f2 il suo esercito in Europa. Giunti a Varna, i crociati si trovarono di fronte l'armata ottomana al completo.\nIl 10 novembre 1444, Giovanni Hunyadi, con la met\u00e0 delle forze ungheresi, mise in scacco l'esercito di Murad. Il vantaggio guadagnato dal Cavaliere Bianco venne per\u00f2 sprecato dal giovane Ladislao: il re, rimasto alla retroguardia, si gett\u00f2 nella mischia con il resto della truppa ma si schiant\u00f2 contro i Giannizzeri di Murad che lo fecero a pezzi. Caduto il loro re, gli ungheresi si diedero alla fuga, massacrati dai turchi. Lo stesso Giovanni scamp\u00f2 a stento alla cattura. I superstiti crociati ripararono oltre il Danubio sotto il comando di Mircea II di Valacchia, mentre pare che Giovanni venne catturato dal padre di Mircea, Vlad Dracul, che lo liber\u00f2 previo riscatto.\nReggente del Regno d'Ungheria.\nScomparso re Ladislao III sul campo di Varna, la dieta dei nobili ungheresi elesse cinque capitani cui affid\u00f2 il comando del paese: a Giovanni spett\u00f2 il controllo sulla Transilvania e sulle terre bagnate dal Tibisco (attuale Cri\u0219ana romena). L'anarchia che deriv\u00f2 dalla spartizione del regno spinse ben presto alla nomina di un reggente che governasse per conto del nuovo re, Ladislao V (Ladislao il Postumo): venne nominato Hunyadi il 5 giugno del 1446. Il neoeletto reggente mosse allora contro l'imperatore Federico III, che teneva il giovane re Ladislao prigioniero. Hunyadi saccheggi\u00f2 la Stiria, la Carinzia, la Carniola ed arriv\u00f2 persino a minacciare Vienna ma venne costretto a siglare una tregua di due anni con Federico.\nNel 1447 Hunyadi marci\u00f2 sulla Valacchia per riportarla definitivamente sotto il dominio dell'Ungheria. Il voivoda Vlad Dracul venne decapitato, suo figlio Mircea II venne accecato e sepolto vivo. Sconfitti i Dr\u0103cule\u0219ti, il Cavaliere Bianco mise sul trono di Valacchia Vladislav II.\nNel 1448 Hunyadi riprese le operazioni contro i turchi, guadagnandosi cos\u00ec una catena d'oro ed il titolo di principe da papa Niccol\u00f2 V. Il Cavaliere Bianco marci\u00f2 sulla Moldavia e rimise sul trono il voivoda Petru II, occupando poi il porto fortificato di Chilia. In giugno, Murad II sferr\u00f2 un attacco anfibio congiunto a Costantinopoli e Chilia ma venne sconfitto su entrambi i fronti. In settembre, Hunyadi oltrepass\u00f2 il Danubio e mosse verso sud, per congiungersi con Skanderbeg, mentre il suo fratellastro Mih\u00e1ly Szil\u00e1gyi sconfiggeva in Valacchia i Turchi di Vidin. I complotti di Brankovi\u0107, che intercett\u00f2 i rinforzi albanesi dell'Ungheria, costarono per\u00f2 ad Hunyadi la sconfitta nella Seconda battaglia del Kosovo (17-20 ottobre 1448). Lo stesso Giovanni venne catturato da Brankovi\u0107, che lo rinchiuse nelle segrete di Smederevo, salvo poi essere liberato da una spedizione punitiva ungherese.\nNel 1450, a Bratislava, Hunyadi riapr\u00ec i negoziati con l'imperatore Federico III per la libert\u00e0 del re Ladislao. Un accordo non venne per\u00f2 raggiunto, cos\u00ec la nobilt\u00e0 (capeggiata dal conte di Celje), accus\u00f2 Giovanni di aver cospirato contro il re per mantenere il controllo del paese. Per discolparsi, Hunyadi rinunci\u00f2 alla carica di reggente.\nNel 1453 Ladislao il Postumo, finalmente libero sovrano dell'Ungheria, nomin\u00f2 Giovanni conte di Beszterce-Nasz\u00f3d e capitano generale del regno, arricchendo lo stemma araldico di Hunyadi con i \u201c\"Leoni di Beszterce\"\u201d.\nBelgrado.\nUna volta conquistata Costantinopoli (1453), il sultano Maometto II rivolse la sua attenzione verso l'Ungheria. Suo primo obiettivo fu Belgrado, la cui imponente fortezza precludeva l'accesso al cuore dell'Europa Centrale. Cinta d'assedio dai turchi, Belgrado venne soccorsa da Hunyadi al volgere del 1455. A proprie spese, Giovanni arm\u00f2 e rifocill\u00f2 la citt\u00e0, lasciandovi poi una guarnigione al comando del fratellastro Mih\u00e1ly e di suo figlio L\u00e1szl\u00f3. Assold\u00f2 una nuova armata ed arm\u00f2 una flotta di duecento navi, mentre la fiera predicazione del frate francescano Giovanni da Capestrano radunava intorno a lui volontari crociati provenienti dal basso volgo, armati di falci e forconi.\nIl 14 luglio 1456 la flotta di Hunyadi distrusse le navi ottomane. Il 21 luglio le forze al comando di Szil\u00e1gyi respinsero l'assalto dell'armata turca di Rumelia, permettendo ad Hunyadi di muovere un assalto al campo nemico. Dopo un breve quanto sanguinario scontro, il sultano fu costretto alla fuga, lasciando Giovanni Hunyadi padrone del campo.\nL'11 agosto dello stesso anno Hunyadi, colpito dalla peste diffusasi nel suo accampamento, si spense. Venne sepolto nella cattedrale cattolica di Gyulafeh\u00e9rv\u00e1r, in Transilvania.\nRiconoscimenti.\nGiovanni Hunyadi \u00e8 oggi considerato un eroe nazionale ungherese. Una statua del Cavaliere Bianco \u00e8 stata posta nel colonnato della Piazza degli Eroi di Budapest.Il nome del condottiero \u00e8 anche citato nel romanzo \"I ragazzi della via P\u00e1l\" di Ferenc Moln\u00e1r: al termine della battaglia, per onorare l'abilit\u00e0 ed il coraggio del loro comandante, i ragazzi appartenenti alla \"Societ\u00e0 dello stucco\" deliberano di aggiungere nei loro libri di storia, accanto al nome di J\u00e1nos Hunyadi, la dicitura a penna \"e J\u00e1nos Boka\"."}
{"id": "478636", "revid": "47767", "url": "https://it.wikipedia.org/wiki?curid=478636", "title": "Fulco Luigi Ruffo-Scilla", "text": "Biografia.\nTerzo dei sei figli di don Fulco Antonio Ruffo, IX principe di Scilla e ambasciatore del Regno di Napoli in Svizzera e nel Regno di Sardegna, e di donna Eleonora Galletti, studi\u00f2 presso il Seminario Maggiore di Roma dove si licenzi\u00f2 teologia il 3 settembre 1860 e \"in utroque iure\" il 14 luglio 1864.\nVenne ordinato sacerdote il 20 settembre 1862 ed entr\u00f2 come prelato domestico presso la corte pontificia sotto papa Pio IX: dal 13 marzo 1868 ebbe il titolo di protonotario apostolico.\nIl 28 dicembre 1877 Pio IX lo elesse arcivescovo di Chieti: venne ordinato il 6 gennaio 1878 dal cardinale Flavio Chigi; ricopr\u00ec quella carica per circa dieci anni, ma si occup\u00f2 poco della cura della diocesi e prefer\u00ec restare a Roma, dove 21 giugno 1881 venne anche nominato assistente al soglio pontificio. Il 23 maggio 1887 si dimise da arcivescovo di Chieti e venne trasferito alla sede titolare di Petra: il pontefice lo invi\u00f2 quindi in Baviera come nunzio apostolico. Fu presto richiamato alla corte papale a Roma e venne nominato prefetto del Palazzo Apostolico.\nPapa Leone XIII lo elesse cardinale dell'ordine dei presbiteri del titolo di Santa Maria in Traspontina nel concistoro del 17 dicembre 1891: fu camerlengo del Sacro Collegio dei Cardinali dal 18 maggio 1894 e si spense l'anno successivo.\nGenealogia episcopale.\nLa genealogia episcopale \u00e8:"}
{"id": "478637", "revid": "2163553", "url": "https://it.wikipedia.org/wiki?curid=478637", "title": "Georges Feydeau", "text": "\u00c8 considerato, dopo Moli\u00e8re, uno dei pi\u00f9 grandi autori della commedia francese.\nRacconta di lui Jean Cocteau: \nBiografia.\nGeorges \u00e8 figlio di Ernest-Aim\u00e9 (1821-1873), anche lui autore di racconti di buon successo (pubblic\u00f2 \"Fanny\" nel 1858, e \"Souvenirs d'une cocotte\" nel 1872).\nGeorges divenne prestissimo autore e regista di opere teatrali caratterizzate dal ritmo quasi frenetico e basate sulla \"matematica\" dell'effetto comico (era un severissimo \"metteur en sc\u00e8ne\") la cui popolarit\u00e0 super\u00f2 infine anche quella delle opere del maestro del genere, Eug\u00e8ne Labiche.\nMolte sue opere di vaudeville sono ancora oggi rappresentate e applaudite, in particolar modo: \"A scatola chiusa\", \"La palla al piede\", \"Il tacchino\", \"La pulce nell'orecchio\", \"Dove vai tutta nuda?\" e soprattutto le celeberrime \"Occupati d'Amelia\", \"Sarto per signora\" e \"L'albergo del libero scambio\". Undici delle sue vaudeville furono scritte in collaborazione con Maurice Desvalli\u00e8res.\nFeydeau non era solo un autore, ma conosceva e \"scriveva\" di scene, luci e costumi trattandoli al pari di attori. Le sue scenografie (ricche di complicatissimi cambi a vista ed al buio) sono studiate con porte, finestre e armadi in numero calcolato ed angolazioni precise per suscitare (se utilizzate correttamente dagli attori) effetti esilaranti.\nNel suo teatro moltissime situazioni comiche sono totalmente prive di battute: un uomo entra in scena, una donna ne esce, e scatta la risata fragorosa.\nLa sua abilit\u00e0 di regista e drammaturgo suscit\u00f2 per decenni risate in ogni tipo di pubblico, tanto da mettere in secondo piano la spietata satira alla borghesia parigina che adombra ogni sua opera. Solo recentemente \u00e8 stato rivalutato e riletto in chiave di ironico fustigatore dell'ipocrisia borghese.\nFeydeau era un artista ed un teorico del ritmo iperrealistico dell'azione, e faceva provare i suoi attori a tempo di musica, richiedendo notevoli doti vocali e fisiche.\nLa febbrile attivit\u00e0 di Feydeau, la vita notturna, il gioco d'azzardo e l'amore per gli eccessi (fu uno dei protagonisti della Belle \u00c9poque parigina tanto da avere un tavolo perennemente prenotato da \"Maxim's\") ebbero tuttavia pesanti conseguenze sulla sua salute: mor\u00ec il 5 giugno 1921, in una clinica psichiatrica dove era stato internato per grave malattia mentale contratta in conseguenza della sifilide.\nOpere.\nAlcune sue opere di vaudeville furono riadattate in napoletano da Eduardo Scarpetta: "}
{"id": "478638", "revid": "859693", "url": "https://it.wikipedia.org/wiki?curid=478638", "title": "Zhang San Feng", "text": "La sua vita viene collocata in vari momenti storici estremamente differenti tra loro. Secondo alcuni sarebbe nato intorno al 1270 d.C. durante la dinastia Song. Nel Mingshi (\u660e\u53f2, Storia dei Ming) se ne tramanda l'immagine di un uomo di alta statura e di grande prestanza, con capacit\u00e0 eccezionali, \"con la corporatura di una tartaruga e la schiena simile ad una gru. Aveva grandi orecchie e occhi rotondi. La sua barba era lunga come la nappa di una lancia.\" Andava vestito sia in estate che in inverno di un abito di tela e di una sopravveste fatta di giunchi intrecciati, insensibile sia al caldo che al freddo. Era in grado di digiunare per un mese, come di ingurgitare un enorme quantit\u00e0 di cibo nel medesimo pasto. Era capace di percorrere mille L\u01d0 in un solo giorno oppure di memorizzare qualsiasi libro alla prima lettura.\nIl nome.\nOggi, in cinese, si utilizzano indifferentemente gli ideogrammi \u5f35\u4e09\u4e30 oppure \u5f35\u4e09\u5cf0. A livello documentale il secondo modo di scriverlo appare nel Wang Zhengnan muzhiming e non vi sono riscontri storici precedenti ad esso. In quel testo si parla di Zhang Sanfeng (\u5f35\u4e09\u5cf0) della dinastia Song che fu un alchimista delle montagne Wudang.\nBiografia.\nLa vita di Zhang Sanfeng \u00e8 permeata di un alone leggendario di cui sono intrise persino le fonti storiche che parlano di lui. Addirittura queste fonti, sia pure abbondantissime, sono spesso in contraddizione.\nNel Mingshi si racconta che Zhang Sanfeng, nacque nel 1247 a Yizhou nel Liaoning, nel Nord-Est della Cina. Egli viaggi\u00f2 per tutto l'impero prima di stabilirsi a Wudang. L'imperatore Chengzu della Dinastia Ming mand\u00f2 emissari a cercarlo, ma invano. In seguito si stabil\u00ec a Baoji nello Shaanxi, dove mor\u00ec e divenne immortale.\nSulla nascita i vari Annali Storici la collocano o durante il periodo della dinastia Song, o della dinastia J\u012bn oppure in quello della dinastia Yuan ed in localit\u00e0 molto distanti tra loro, quali la provincia di Shanxi, quella di Shaanxi, o in Sichuan, facendo supporre che si tratti solamente di una figura leggendaria oppure che siano esistiti vari omonimi.\nEgli viene spesso presentato come adepto della scuola Neidan.\nSempre nel Mingshi si racconta che era conosciuto anche col nome di Junbao, soprannominato Zhang Lata (Zhang il trasandato).\nZhang Sanfeng e le tecniche di combattimento.\nIl primo scritto a menzionare Zhang Sanfeng in collegamento alle arti marziali, \u00e8 stato il Wang Zhengnan muzhiming, in cui gli viene attribuita la fondazione del Neijiaquan. Non esistono fonti anteriori a questa data che indichino che egli abbia creato le tecniche di combattimento che oggi gli sono attribuite, quali Wudang Danpai jian, Taijijian, Neijiaquan, certi stili di Taijiquan.\nCome per Bodhidharma per lo Shaolinquan, la maggior parte di queste tecniche sono legate a Zhang Sanfeng in quanto presunto loro creatore attraverso vaghi scritti, quali la famosa poesia della Fondazione del Taijiquan, che si pu\u00f2 leggere in numerosi manuali dello stile redatti all'inizio del Periodo Repubblicano. L'importanza accordata alla figura di Zhang Sanfeng da parte dei praticanti del Taiji, testimonia, pi\u00f9 che una trasmissione reale, una risorta notoriet\u00e0 del culto di questo personaggio, venutasi a formare nel XIX secolo. Infatti nel 1844, Li Xiyue (\u674e\u897f\u6708) pubblica il Sanfeng Quanshu (\u4e09\u4e30\u5168\u4e66), che \u00e8 la metafora della stabilit\u00e0 della cultura cinese rispetto agli sconvolgimenti provocati dall'irruzione occidentale sulla scena dello Stato di Mezzo e dal progressivo dissolvimento dell'Impero. Questo simbolo venne poi ripreso da numerosi autori successivi, quali Li Yishe (\u674e\u4ea6\u7572 - in molti testi occidentali appare come Li Yiyu) che nel 1867 scrisse che il \"Taijiquan proviene da Zhang Sanfeng\".\nSecondo queste tradizioni \"moderne\", ancora bambino, Zhang Sanfeng fu mandato nel monastero buddhista di Shaolin dai genitori, molto poveri, per farlo monaco. A quindici anni lasci\u00f2 il monastero in cerca di nuovi maestri. Incontr\u00f2 l'immortale divino Drago di Fuoco che gli insegn\u00f2 l'arte taoista di raccogliere, coltivare e far circolare il soffio vitale.\nSenza mai fermarsi err\u00f2 fra le montagne, rifugio degli eremiti taoisti, dove dorm\u00ec per un mese intero presso il monastero dell'Altare d'Oro senza mai svegliarsi. Cos\u00ec lo infilarono in una bara ma si lev\u00f2 prima che la chiudessero. Ormai indifferente alla fame e alla sete si ritir\u00f2 in meditazione in una capanna che si costru\u00ec in un antico boschetto. Da l\u00ec un giorno vide una gru e un serpente sfidarsi e fu assalito dall'idea di realizzare uno stile di lotta che combinasse le caratteristiche di vari animali. Si impegn\u00f2 in questo intento fino a che guardando in fondo ad una valle sulle montagne del Wudang vide delle foglie che venivano sollevate in una spirale dal vento e guardando in cielo vide vorticose nuvole intorno ai picchi.\nFu allora che cap\u00ec che non doveva puntare alle capacit\u00e0 degli uomini e degli animali ma invece alla forza del Tao per realizzare un'arte marziale che dissolvesse, dirottasse e assorbisse le forze opposte senza tentare di sottometterle e conquistarle. Cos\u00ec costru\u00ec un eremo sulle montagne del Wudang dove svilupp\u00f2 le 12 forme marziali."}
{"id": "478641", "revid": "2063781", "url": "https://it.wikipedia.org/wiki?curid=478641", "title": "Heinrich von Kleist", "text": "A lui \u00e8 intitolato il prestigioso premio Kleist per la letteratura tedesca.\nBiografia.\nHeinrich von Kleist nacque a Francoforte sull'Oder il 18 ottobre 1777 (anche se egli sosteneva di essere nato il 10 ottobre) da Joachim Friedrich von Kleist, capitano dell'esercito prussiano, e dalla sua seconda moglie Juliane Ulrike; la sua famiglia apparteneva al cosiddetto \"Uradel\", ovvero a quella nobilt\u00e0 tedesca che poteva rivendicare una discendenza nobiliare almeno a partire dal XVI secolo. Suo padre mor\u00ec quando egli aveva solo undici anni, e la madre, sebbene pi\u00f9 giovane del marito di diciotto anni, mor\u00ec quando il figlio aveva solo quindici anni. Rimasto orfano venne educato da un pastore luterano, Christian Ernst Martini, e dopo gli studi secondari, nel 1792 entr\u00f2 nell'esercito prussiano, combatt\u00e9 nella battaglia del Reno del 1792 e si conged\u00f2 il 4 aprile 1799 su sua stessa richiesta con il grado di luogotenente. Studi\u00f2 in seguito legge e filosofia all'Universit\u00e0 di Francoforte sull'Oder, e nel 1800 ottenne un posto di funzionario al ministero delle finanze, a Berlino, dove ebbe modo di frequentare i salotti letterari di Rahel Varnhagen von Ense (1771\u20131833) e Henriette Herz (1764\u20131847). Questi sono anche gli anni della cosiddetta \"crisi kantiana\"; non sappiamo quale opera Kleist avesse letto del filosofo di K\u00f6nigsberg, ma sappiamo dal suo epistolario che fu un evento che lo scosse particolarmente. Kleist interpret\u00f2 il messaggio kantiano male ed in chiave pessimistica, arrivando a credere che nel mondo e nella vita la verit\u00e0 sia inconoscibile ed impenetrabile.\nNel 1801 lasci\u00f2 Berlino e si rec\u00f2 a Parigi, via Dresda in compagnia della sorella Ulrike e di seguito raggiunse Berna in Svizzera. Si stabil\u00ec su un'isola del Lago di Thun, la Delosea-Insel, con l'intenzione di diventare contadino e di riconquistare un rapporto intimo col mondo intorno a lui. Queste elucubrazioni gli venivano dall'esperienza letteraria di Rousseau. In Svizzera Kleist trov\u00f2 l'amicizia di Heinrich Zschokke e Ludwig Friedrich August Wieland, figlio del poeta Christoph Martin Wieland, a cui lesse il suo primo dramma, la malinconica tragedia \"Die Familie Schroffenstein\" (1803), intitolata in origine \"Die Familie Ghonorez\". Sempre qui, con modalit\u00e0 che ricordano la stesura del \"Frankenstein\" di Mary Shelley, Kleist scrisse \"Der zerbrochne Krug\" (\"La brocca rotta\"). In Svizzera Kleist ruppe il fidanzamento con Wilhelmine von Zenge, tra l'altro vicina di casa a Francoforte sull'Oder, perch\u00e9 non volle seguirlo nei suoi viaggi.\nIn seguito a una lunga malattia, nell'autunno del 1802 Kleist torn\u00f2 in Germania; fece visita a Goethe, Schiller e Wieland a Weimar, soggiorn\u00f2 per un certo periodo a Lipsia e a Dresda, recandosi poi nuovamente a Parigi. Qui, in preda ad una crisi artistica ed esistenziale, Kleist bruci\u00f2 il manoscritto di \"Robert Guiskard, Herzog der Norm\u00e4nner\", un'opera a cui stava lavorando. Riscrisse di getto e a memoria lo splendido frammento che oggi ci rimane.\nNel 1804 torn\u00f2 al suo lavoro a Berlino, e fu poi trasferito all'ufficio del demanio a K\u00f6nigsberg. Durante un viaggio verso Dresda del 1807 Kleist fu arrestato dai francesi per sospetto spionaggio e spedito in Francia a Ch\u00e2lons-sur-Marne dove rimase prigioniero per sei mesi. Durante la detenzione lavor\u00f2 alla tragedia \"Penthesilea\". Fra il 1807 e il 1808 Kleist mise a punto una delle sue opere pi\u00f9 riuscite: il grande dramma storico-cavalleresco in 5 atti \"K\u00e4tchen von Heilbronn, oder Die Feuerprobe\", rappresentato per la prima volta a Vienna, al Theater an der Wien il 17 marzo 1810.\nRiacquistata la libert\u00e0, raggiunse Dresda dove in collaborazione con Adam Heinrich M\u00fcller (1779-1829) pubblic\u00f2 l'almanacco filosofico-letterario \"Ph\u00f6bus\" per il 1808. Nel 1809 and\u00f2 a Praga e poi torn\u00f2 a Berlino, in seguito ad una malattia e alla forte tensione psichica causatagli dal proposito di uccidere Napoleone. Qui scrisse il suo dramma pi\u00f9 famoso e anche pi\u00f9 travagliato, \"Der Prinz Friedrich von Homburg\", che per\u00f2 fu un insuccesso, tanto da segnare la fine della sua attivit\u00e0 poetica.\nNell'ottobre 1810 fond\u00f2 un quotidiano nazionalista e conservatore: \"Die Berliner Abendbl\u00e4tter\", che introdusse originali novit\u00e0 come la trattazione di casi di cronaca nera e altri argomenti d'interesse popolare, ma cess\u00f2 le pubblicazioni nel febbraio 1811 per seri problemi con la censura. Da questo momento Kleist rimase senza lavoro, respinto dagli editori; il suo squilibrio psichico, covato per anni, ne risent\u00ec al punto che il 21 novembre si diede la morte a Berlino, sulle rive del Wannsee, insieme alla sua amica Henriette Vogel, malata di tumore. Kleist, con l'assenso di lei, la uccise con un colpo di pistola al cuore, per poi spararsi un colpo alla testa.\nL'intera vita di Kleist fu caratterizzata dalla costante ricerca di una felicit\u00e0 ideale e illusoria, di cui vi \u00e8 traccia costante nei suoi lavori. Egli fu di gran lunga il drammaturgo pi\u00f9 importante nel movimento romantico in Germania del nord, e nessun altro autore romantico riusc\u00ec mai a raggiungere la stessa energia espressiva che egli traspose nella sua indignazione patriottica. \u00c8 pur vero, per\u00f2, che \u00e8 difficile ed ingiusto ascrivere Kleist al Romanticismo; egli fu grande anticipatore - del tardo Romanticismo alla Hoffmann dei \"Racconti notturni \"- e rielaboratore del classico - si pensi alla sua \"Penthesilea\"."}
{"id": "478655", "revid": "22475", "url": "https://it.wikipedia.org/wiki?curid=478655", "title": "Coprinellus xanthothrix", "text": "Coprinellus xanthothrix \u00e8 un fungo basidiomicete della famiglia Psathyrellaceae.\nDescrizione della specie.\nCappello.\nPrima emisferico, conico-ellissoide, poi convesso, largo 2\u20134\u00a0cm, con margine talora revoluto.\nAllo stadio giovanile \u00e8 ricoperto da un velo biancastro con fibrille pi\u00f9 scure che a maturit\u00e0 si dissocia in grosse scaglie o lembi fioccosi di colore da biancastro a fulvo-brunastro.\nSuperficie pileica con cuticola crema-avorio e toni giallo-ocracei nel disco.\nLamelle.\nColor grigio-crema, infine brunastre, deliquescenti a maturit\u00e0.\nGambo.\n2-5 x 0,2-0,3\u00a0cm, cilindrico, fistoloso, biancastro, leggermente allargato alla base dove risaltano residui del velo del cappello.\nCarne.\nEsigua, assai pallida.\nOdore e sapore: nullo.\nSpore.\n7-9 x 5,5\u00a0\u00b5m, rosso-brune, ellittico-amigdaliformi viste di lato, ovoidi viste di faccia; poro germinativo centrale, troncato, apicolo talora visibile.\nCommestibilit\u00e0.\nSenza valore.\nDistribuzione e habitat.\nFruttifica su terreno sabbioso bruciato, tuttavia non \u00e8 una specie esclusivamente carbonicola; alcuni autori, infatti, lo segnalano presente su rametti e tronchi a terra nel bosco.\nTassonomia.\nSpecie simili.\nSpecie morfologicamente simili al \"Coprinellus xanthothrix\" sono il \"Coprinus domesticus\" e il \"Coprinus ellisii\", che si differenziano principalmente sulle dimensioni delle spore. Il \"Coprinellus xanthothrix\" ha, infatti, una spora, vista di faccia, ovoidale (7-9 x 4,5-5,5\u00a0\u00b5m); il \"Coprinus domesticus\" ha spore cilindrico-ellissoidi (7,5-10 x 4-5\u00a0\u00b5m), mentre quelle del \"Coprinus ellisii\" sono cilindrico faseoliformi (6,5-8,5 x 3-4,5\u00a0\u00b5m), come riportato da ORTON-WATLING (1979)."}
{"id": "478659", "revid": "486946", "url": "https://it.wikipedia.org/wiki?curid=478659", "title": "Le principali sagre in Sardegna", "text": ""}
{"id": "478660", "revid": "1226", "url": "https://it.wikipedia.org/wiki?curid=478660", "title": "Leva Operativa", "text": ""}
{"id": "478662", "revid": "287204", "url": "https://it.wikipedia.org/wiki?curid=478662", "title": "Gisele Bundchen", "text": ""}
{"id": "478663", "revid": "1226", "url": "https://it.wikipedia.org/wiki?curid=478663", "title": "Organizzazione terroristica", "text": ""}
{"id": "478665", "revid": "1543377", "url": "https://it.wikipedia.org/wiki?curid=478665", "title": "Psathyrella", "text": "Psathyrella \u00e8 un genere che comprende circa 400 specie di funghi, simile ai generi \"Coprinellus\", \"Coprinopsis\", \"Coprinus\" e \"Panaeolus\", di solito con un berretto sottile bianco o bianco giallastro e gambo cavo. Alcune specie hanno spore marroni piuttosto che nero come i generi simili. Questi funghi sono piuttosto comuni ma di scarso interesse alimentare. Il primo rapporto di un fungo a lamelle che fruttifica sott'acqua \u00e8 della \"Psathyrella aquatica\".\nIl nome di genere Psathyrella \u00e8 una forma diminutiva di Psathyra, derivante dalla parola greca che vuole dire \"friabile\", psathuros (\u03c8\u03b1\u03b8\u03c5\u03c1\u03bf\u03c2).\nCaratteristiche del genere.\nCappello.\nCon rivestimento cellulosico.\nLamelle.\nNon deliquescenti, a facce non parallele.\nSpore.\nLisce, brune e non colorate di violetto.\nCommestibilit\u00e0 delle specie.\nL'uso alimentare della specie \u00e8 poco conosciuto mentre la loro tossicit\u00e0, spesso legata alla psicoattivit\u00e0 ed al contenuto di alcaloidi con effetto allucinogeno, \u00e8 controverso e non ancora scientificamente dimostrato; sembrerebbe che molte specie possano definirsi psilocibinico latenti, ovvero che sintetizzano alcaloidi psilocibinici in modo incostante.\nSpecie di \"Psathyrella\".\nLa specie tipo \u00e8 la \"Psathyrella gracilis\" (Fr.) Qu\u00e9l. (1872), alcune altre specie sono:"}
{"id": "478667", "revid": "6923", "url": "https://it.wikipedia.org/wiki?curid=478667", "title": "Aoxomoxoa", "text": "Aoxomoxoa \u00e8 il terzo album in studio dei Grateful Dead; originariamente, avrebbe dovuto intitolarsi \"Earthquake Country\".\nDescrizione.\nMolti deadhead considerano quest'opera uno degli apici del gruppo ed \u00e8 l'ultimo album di studio prima della svolta folk. \u00c8 l'album dove Robert Hunter diviene ufficialmente paroliere del gruppo, dopo aver gi\u00e0 collaborato con i Grateful Dead in \"Dark Star\" e \"Alligator\" (quest'ultima da \"Anthem of the Sun\").\n\u00c8 inoltre il secondo e ultimo album di studio in cui figura Tom Constanten come componente ufficiale del gruppo: il tastierista infatti abbandoner\u00e0 il complesso agli inizi dei settanta. La rivista \"Rolling Stone\" ha commentato questo album con le parole: \u00abnessun'altra musica esprime uno stile di vita cos\u00ec delicato, amorevole e vitale\u00bb.\n\"Aoxomoxoa\" rappresenta una svolta rispetto al precedente \"Anthem of the Sun\": a differenza di quello, che tentava disperatamente di riprodurre le stesse emozioni di un concerto, con questo lavoro il gruppo cerc\u00f2 (per la gioia della Warner Bros.) di comporre e incidere canzoni pi\u00f9 ordinate, meno caotiche, pi\u00f9 orecchiabili. Ciononostante, l'album si rivel\u00f2 un insuccesso dal punto di vista commerciale.\nIl disco venne completamente remixato nel 1971, cancellando e rivisitando l'intera registrazione originale del '69: anche l'attuale versione in CD si rif\u00e0 alla versione remixata.\nIl titolo dell'album \u00e8 un palindromo (il cui significato non \u00e8 mai stato spiegato), creato da Rick Griffin (autore della copertina) e Robert Hunter (autore dei testi): \u00e8 stata tuttavia suggerita un'ipotesi interessante, dove \"AO\" richiamerebbero la forma greca abbreviata di \"alpha e omega\", quindi il principio e la fine, la \"X\" come simbolo di intersezione tra le cose e l'\"OM\" col significato tantrico di infinito, il tutto ripetuto nella forma palindroma per rappresentare la ciclicit\u00e0 delle cose.\nIl nome del gruppo, \"Grateful Dead\", sulla copertina \u00e8 crittografato e si pu\u00f2 leggere anche come \"We ate the acid\". La specularit\u00e0 del titolo dell'album viene ripresa anche nella copertina: se viene posto uno specchio sull'asse centrale della copertina, si riprodurr\u00e0 esattamente la stessa immagine, con l'unica eccezione del nome della band, che mantiene comunque forme simili.\nNel 1991, la rivista \"Rolling Stone\" ha posizionato la copertina di \"Aoxomoxoa\" all'ottavo posto nella classifica delle 100 migliori copertine di tutti i tempi. Sul retro compare, insieme alla famiglia, Courtney Love all'et\u00e0 di cinque anni.\nFra i musicisti \"guest star\" dell'album figura John Dawson, cofondatore con Jerry Garcia degli New Riders of the Purple Sage."}
{"id": "478670", "revid": "599013", "url": "https://it.wikipedia.org/wiki?curid=478670", "title": "Societ\u00e0 di gestione del risparmio", "text": "Le societ\u00e0 di gestione del risparmio (SGR), in Italia, sono degli istituti di intermediazione finanziaria. L'associazione di categoria delle SGR \u00e8 Assogestioni, con sede a Milano.\nStoria.\nL'introduzione delle SGR avvenne nel 1998, in recepimento della Direttiva europea 85/611/CEE. Istituti analoghi, caratterizzati dalla possibilit\u00e0 di istituire e gestire fondi comuni di investimento collettivo, sono dunque presenti in tutti gli Stati membri dell'Unione europea. Le societ\u00e0 aventi sede in altri stati comunitari equivalenti alle SGR, sono indicate in Italia come \"societ\u00e0 di gestione armonizzate\" (SGA).\nAl 31 marzo 2011 in Italia operavano 300 SGR, e molte di esse appartengono ad un gruppo bancario.\nCaratteristiche.\nSvolgono in via esclusiva l'attivit\u00e0 di promozione e di gestione di fondi comuni di investimento, i quali appartengono alla categoria degli organismi di investimento collettivo del risparmio (OICR). Le SGR possono anche essere autorizzate a svolgere la gestione individuale di portafogli di investimento ed il servizio di consulenza.\nLe SGR si classificano sulla base delle funzioni che ne qualificano l'essenza, potendo distinguere tra \"societ\u00e0 promotrice\" e \"gestore\" (art. 1, lett. q, d. lgs. 58 del 1998), sulla base di un modello legale predisposto dalla normativa secondaria che appare in grado di contemplare le diverse esigenze di promozione e gestione (cfr. Lemma, 2010).\nRequisiti.\nPer prestare l'attivit\u00e0 di gestione collettiva del risparmio, la SGR deve ottenere un'apposita autorizzazione rilasciata dalla Banca d'Italia, sentita la Consob. Affinch\u00e9 tale autorizzazione sia concessa, devono essere soddisfatte le seguenti condizioni:\nLa Banca d'Italia deve negare l'autorizzazione qualora non risulti assicurata la sana e prudente gestione."}
{"id": "478698", "revid": "287204", "url": "https://it.wikipedia.org/wiki?curid=478698", "title": "Cronache del dopobomba", "text": "Cronache del dopobomba (\"Dr. Bloodmoney, or How We Got Along After the Bomb\") \u00e8 un romanzo di fantascienza di Philip K. Dick. Fu terminato verso la fine del 1963, ma fu pubblicato solo due anni pi\u00f9 tardi con un titolo che riprendeva chiaramente il capolavoro kubrickiano \"Dr. Strangelove or: How I Learned to Stop Worrying and Love the Bomb\" (\"\") del 1964.\nNel 1966 fu candidato al Premio Nebula per il miglior romanzo.\nTrama.\nIl romanzo inizia in quello che per Dick era un mondo futuro (la data \u00e8 1981), ma non molto diverso dal 1964 in cui il romanzo fu pubblicato; la principale differenza \u00e8 un esperimento nucleare fallito, progettato dal fisico Bruno Bluthgeld, che ha causato la nascita di numerosi bambini deformi. Inoltre, una missione spaziale americana \u00e8 in procinto di partire per Marte, dove l'astronauta Walt Dangerfield (un curioso personaggio a met\u00e0 tra l'uomo di spettacolo e l'intellettuale blas\u00e9) e la sua famiglia insedieranno una base permanente.\nPer il resto i primi tre capitoli descrivono la vita quotidiana, piuttosto simile a quella degli anni '60 statunitensi, di un gruppo di persone qualsiasi nelle vie di Berkeley: tra essi spicca Hoppy Harrington, un focomelico privo di braccia e gambe che si sposta su un piccolo veicolo appositamente progettato, ha eccezionali doti di riparatore radio e TV, e sostiene di poter vedere nell'aldil\u00e0 (mentre poi si scoprir\u00e0 che invece vede nel futuro).\nMa tutto cambia bruscamente all'inizio del quarto capitolo. Di colpo siamo portati, non senza un certo disorientamento, sette anni nel futuro, e ritroviamo i personaggi dei tre capitoli iniziali intenti a sopravvivere dopo l'apocalisse nucleare che ha devastato l'America. Alcuni di loro hanno trovato rifugio a Marin County, zona rurale dove si \u00e8 costituita una sorta di comunit\u00e0 utopica che ha molto della comune controculturale. Nonostante la frammentazione, le piccole comunit\u00e0 superstiti non sono isolate, perch\u00e9 a tenerle in contatto provvede Walt Dangerfield, che orbita con la sua astronave attorno alla Terra, e funge da DJ spaziale.Nel quinto e sesto capitolo un flashback riporta i lettori ai giorni della guerra atomica, facendo vedere cosa era successo ai diversi personaggi (Bonny Keller, Stuart McConchie, il dottor Stockstill, Hoppy Harrington, Bruno Bluthgeld) mentre cadevano le bombe all'idrogeno.Il resto del romanzo racconta come Hoppy Harrington, che nella comunit\u00e0 di Marin County gode di grande prestigio per le sue doti di riparatore, e per aver ucciso Bluthgeld (che aveva dichiarato di poter scatenare di nuovo la guerra atomica), tenti di eliminare Dangerfield e sostituirlo, contando in parte sui propri poteri paranormali, in parte sui dispositivi che ha costruito, in parte sulla sua abilit\u00e0 di imitatore. Il suo scopo \u00e8 di usare le trasmissioni radio di Dangerfield come strumento di propaganda per legittimare il potere che sta acquistando poco a poco nella piccola comunit\u00e0 di Marin County. Contro di lui interviene per\u00f2 alla fine Bill Keller, il gemello della bambina Edie che vive incistato nella sorellina, anch'egli provvisto di poteri psi.\nTematiche e contesto storico.\nL'intreccio di questo romanzo \u00e8 costruito intorno ad una tematica tipicamente fantascientifica: l'olocausto atomico. Tuttavia, come in quasi tutta la sua produzione letteraria (difficilmente collocabile del resto, per la vastit\u00e0 dei temi trattati, all'interno di uno specifico filone), Dick non rimane legato agli stretti canoni del genere e, pur cavalcando atmosfere ed ambientazioni futuribili, converge la sua attenzione su molteplici elementi che vanno da una critica, che spesso sfocia nella satira, della propria contemporaneit\u00e0, a profonde riflessioni sull'uomo.\nIn questo romanzo ad esempio sono presenti diversi riferimenti agli avvenimenti dei primi anni sessanta, come il senso di incertezza scaturito dalla crisi missilistica di Cuba del 1962, rappresentata da Dick nelle immagini di terrore dei cittadini di Berkeley e dintorni quando si trovano sottoposti improvvisamente ad un massiccio attacco atomico da parte di un nemico sconosciuto (non \u00e8 chiaro infatti se l'attacco sia stato compiuto da una potenza comunista, forse i cinesi, o da un errore delle stesse \u00e9lite militari statunitensi); o le problematiche razziali, che infiammavano la societ\u00e0 americana di quegli anni, descritte attraverso i personaggi di Stuart McConchie e del focomelico Hoppy Harrington.\nA tutto ci\u00f2 si aggiunge poi un'analisi del complesso rapporto tra individuo e religione che sar\u00e0 poi ripreso oltre che nell'Esegesi (una specie di diario, ancora non del tutto pubblicato, nel quale lo scrittore documenta una presunta comunicazione con un'entit\u00e0 divina), anche in numerosi altri romanzi come ad esempio nel romanzo Ma gli androidi sognano pecore elettriche?. In \"Cronache del dopobomba\", il tema religioso \u00e8 affrontato attraverso il conflitto, prima latente e poi esplicito, tra due personaggi che in modi diversi sono \u201cvenerati\u201d dalla societ\u00e0 sopravvissuta alla catastrofe nucleare.\nIl primo personaggio, Walt Dangerfield, chiaramente la parte positiva, \u00e8 un astronauta mandato su Marte ma che a causa delle esplosioni atomiche \u00e8 costretto a ruotare intorno alla Terra intrappolato nella sua navicella (e dunque, non a caso, vive \u201cin cielo\u201d). Dallo spazio Dangerfield svolge un fondamentale ruolo di smistamento delle informazioni che gli arrivano dalle comunit\u00e0 di superstiti della Terra; attraverso la radio, inoltre, non solo trasmette musica ma infonde con la sua voce e le sue letture di classici della letteratura un senso di speranza all'intera umanit\u00e0.Hoppy Harrington, il secondo personaggio, quello negativo - che non a caso risorge, come un demone, dalle viscere di un magazzino sotterraneo dopo l'attacco atomico - \u00e8 un focomelico che dopo le esplosioni ha rafforzato enormemente le sue facolt\u00e0 mentali. In realt\u00e0 Dangerfield e Harrington non sono figure costruite sul modello contrapposto bene-male; specie la figura del focomelico non \u00e8 completamente malvagia ma anzi si connota per alcuni aspetti \u201caffermativi\u201d e la sua \u00e8 pi\u00f9 che altro una degenerazione verso il male, parallela all'accrescimento dei suoi poteri. Questi due personaggi-divinit\u00e0 del resto sono umani non solo da un punto di vista biologico ma anche e soprattutto da un punto di vista morale, ossia posseggono pregi, difetti, debolezze come tutti gli individui e sono privi di quella perfezione tipica delle divinit\u00e0.\nNelle pagine del romanzo sembra cos\u00ec affermarsi l'idea di una \u201creligiosit\u00e0 laica\u201d che non si delinea in un rapporto umano-superumano, ma in una dialettica paritaria umano-umano. La religione perde la sua caratteristica divina poich\u00e9 trova la sua realizzazione non in un ente soprannaturale oltre l'individuo, ma nella spiritualit\u00e0 presente in ogni essere vivente della Terra, dal topo capace di suonare il flauto all'uomo che tenta di sopravvivere a s\u00e9 stesso."}
{"id": "478699", "revid": "10652", "url": "https://it.wikipedia.org/wiki?curid=478699", "title": "Psathyra", "text": ""}
{"id": "478700", "revid": "17351", "url": "https://it.wikipedia.org/wiki?curid=478700", "title": "Fly by wire", "text": ""}
{"id": "478704", "revid": "1652635", "url": "https://it.wikipedia.org/wiki?curid=478704", "title": "Legend", "text": "Legend (\"leggenda\" in inglese) pu\u00f2 riferirsi a:"}
{"id": "478710", "revid": "10836", "url": "https://it.wikipedia.org/wiki?curid=478710", "title": "Counselor", "text": ""}
{"id": "478711", "revid": "634034", "url": "https://it.wikipedia.org/wiki?curid=478711", "title": "Psicologo", "text": "Lo psicologo \u00e8 un professionista sanitario che svolge attivit\u00e0 di prevenzione, diagnosi, intervento, promozione della salute, abilitazione-riabilitazione, sostegno e consulenza in ambito psicologico, rivolte al singolo individuo, alla coppia, al gruppo e altri organismi sociali o comunit\u00e0. \nStudia, diagnostica e tratta gli stati mentali normali e patologici dei processi cognitivi, emotivi, sociali e comportamentali osservando, interpretando e registrando come gli individui si relazionano tra loro e nei loro contesti. Sono specifici della professione di psicologo tutti gli strumenti e le tecniche conoscitive e di intervento relative a processi psichici (relazionali, emotivi, cognitivi, comportamentali) basati sull'applicazione di principi, conoscenze, modelli o costrutti psicologici.\nAttivit\u00e0 professionale.\nL'attivit\u00e0 professionale dello psicologo pu\u00f2 inserirsi all'interno di due categorie generali: quella applicativa, che include gli psicologi che esercitano la loro professione e quella orientata alla ricerca o all'insegnamento che include \"scienziati\" o \"studiosi\". All'interno di queste due categorie vi sono psicologi specializzati in uno o pi\u00f9 settori, ad esempio: clinico, cognitivo, dell'et\u00e0 evolutiva, dinamico, forense, lavorativo, neuropsicologico, sessuologico, scolastico, sociale e in numerosi altri ambiti; raggiungendo un pubblico molto diversificato: bambini, adolescenti, adulti, anziani, coppie, famiglie, organizzazioni sociali e imprese.\nLo psicologo svolge la sua attivit\u00e0 professionale sia come libero professionista sia come lavoratore dipendente, presso strutture pubbliche e private. Generalmente lo psicologo \u00e8 in grado di offrire una gamma di servizi professionali, tra cui: \nGli psicologi generalmente non prescrivono farmaci, tuttavia in alcuni Stati hanno la possibilit\u00e0 di prescrizione. Ad esempio, in cinque stati degli Stati Uniti (Nuovo Messico, Louisiana, Illinois, Iowa e Idaho), gli psicologi con formazione post-laurea (\"post-doctoral training\") in psicofarmacologia clinica hanno ottenuto l'autorizzazione a prescrivere farmaci per il trattamento dei disturbi mentali. L'APA (\"American Psychological Association\") ha riconosciuto 56 classificazioni professionali per gli psicologi, tra cui \"Society of Counseling Psychology\", \"Society of Clinical Psychology\", \"Society for Health Psychology\" e \"Rehabilitation Psychology\".\nCaratteristiche.\nIn molti paesi del mondo per poter esercitare la professione di psicologo \u00e8 necessario essere in possesso di un idoneo titolo di studio, aver svolto dei tirocini professionali nonch\u00e9 appartenere ad un ordine professionale / essere iscritto ad un albo/board di natura pubblicistica: tuttavia, la regolamentazione relativa all'abilitazione professionale \u00e8 diversa da nazione a nazione.\nDiversi ordinamenti prevedono inoltre la possibilit\u00e0 che la professione possa essere esercitata sia in forma individuale che associata.\nAll'interno dell'Unione europea valgono le regole della Direttiva 2005/36/CE che disciplina la libera circolazione dei professionisti.\nItalia.\nIn Italia, la professione di Psicologo \u00e8 una professione sanitaria, ordinata dallo Stato con specifiche previsioni legislative. \nPer la Legge Italiana istitutiva della professione (L. 18/02/89, n. 56 \"Ordinamento della professione di psicologo\"), la professione di Psicologo comprende \"l'uso degli strumenti conoscitivi e di intervento per la prevenzione, la diagnosi, le attivit\u00e0 di abilitazione-riabilitazione e di sostegno in ambito psicologico rivolte alla persona, al gruppo, agli organismi sociali e alle comunit\u00e0. Comprende altres\u00ec le attivit\u00e0 di sperimentazione, ricerca e didattica in tale ambito\".\nPer esercitare la professione di psicologo \u00e8 necessario:\nNell'Albo professionale dell'Ordine degli psicologi sono istituite la sezione A e la sezione B: \nLo psicologo si occupa di una serie di interventi in diversi ambiti professionali (sperimentali, educativi, psicosociali, organizzativi, neuropsicologici, di psicologia applicata, etc.); si occupa anche di consulenza psicologica (counselling), psicopatologia e psicologia clinica, intervenendo nelle situazioni, personali e relazionali, che generano sofferenza e disagio.\nLa qualifica di psicologo non abilita all'esercizio della psicoterapia; il ruolo professionale di psicoterapeuta \u00e8 aperto a psicologi e medici, che abbiano conseguito requisiti formativi supplementari (specializzazione post-lauream quadriennale, in una scuola pubblica o privata riconosciuta dal MIUR e conseguente \"annotazione\" sull'Albo). Allo stato attuale (dicembre 2017) in Italia sono presenti oltre 105.000 psicologi, nella quasi totalit\u00e0 iscritti alla Sezione A dell'Albo (gli iscritti all'Albo B sono circa 280).\nControversie con altre professioni.\nPossono verificarsi possibili sovrapposizioni tra lo psicologo e altre figure professionali le cui competenze ed eventuali riconoscimenti dipendono dalla legislazione delle varie nazioni. Alcune sovrapposizioni riguardano soprattutto il counselor e il mediatore familiare. In Italia il counselor \u00e8 figura di natura privatistica, non corrispondente a percorsi universitari, non ordinistica e priva di univoca formazione (non \u00e8 necessaria la laurea); il parere del Consiglio Nazionale dell'Ordine degli Psicologi, anche sulla base di Sentenze di Cassazione, \u00e8 che il \"counseling\" esercitato da non psicologi rischi di sovrapporsi indebitamente agli atti professionali tipici e riservati agli Psicologi.\nLegislazione a tutela della professione.\nL'art. 348 del codice penale italiano prevede e punisce chiunque eserciti una professione per l'esercizio della quale \u00e8 prevista l'ammissione ed iscrizione a speciali albi o elenchi, senza esserne stato abilitato a norma di legge. Nel caso della figura dello psicologo sono state emanate diverse Sentenze per una maggiore tutela della professione. Soprattutto al fine di discernere le pratiche del professionista psicologo da diverse altre figure che possono incorrere nel reato di esercizio abusivo della professione. Segue un elenco di alcune di queste sentenze."}
{"id": "478712", "revid": "13388", "url": "https://it.wikipedia.org/wiki?curid=478712", "title": "Psichiatra", "text": ""}
{"id": "478714", "revid": "37094889", "url": "https://it.wikipedia.org/wiki?curid=478714", "title": "Scuole", "text": ""}
{"id": "478715", "revid": "70018", "url": "https://it.wikipedia.org/wiki?curid=478715", "title": "Cooperative", "text": ""}
{"id": "478716", "revid": "4", "url": "https://it.wikipedia.org/wiki?curid=478716", "title": "Alcal\u00e1 de Chivert", "text": ""}
{"id": "478717", "revid": "62244", "url": "https://it.wikipedia.org/wiki?curid=478717", "title": "Coppa dei Campioni 1990-1991", "text": "La Coppa dei Campioni 1990-1991, che vide la partecipazione di 31 squadre, fu vinta per la prima volta dalla Stella Rossa, che super\u00f2 l'Olympique Marsiglia ai tiri di rigore nella finale allo Stadio San Nicola di Bari."}
{"id": "478718", "revid": "37401", "url": "https://it.wikipedia.org/wiki?curid=478718", "title": "La Villa", "text": ""}
{"id": "478721", "revid": "287204", "url": "https://it.wikipedia.org/wiki?curid=478721", "title": "Andrea Pellizzari", "text": "Conosciuto grazie alla sua partecipazione al programma televisivo \"Le Iene\", inizialmente come conduttore insieme a Simona Ventura e Fabio Volo, successivamente come inviato e come protagonista di divertenti candid camera nei panni di \"Mr. Brown\", parodistico insegnante di inglese. Dal 2014 \u00e8 direttore artistico del premio internazionale \"L'anello debole\" Capodarco Corto Film Festival.\nBiografia.\nNel 1982 ha inizio la sua carriera di disc jockey a Radio Canale 49 di Udine e successivamente collabora con Radio Attivit\u00e0 di Trieste, Radio Fantasy di Grado e Radio Melody come voce ufficiale e successivamente conduttore di vari programmi. Nel 1983 si trasferisce a Radio Italia Network, dove lavora come fonico. Tra il 1988 e il 1993 \u00e8 stato il direttore artistico di varie radio regionali del F.V.G. (Radio Fantasy, Super Network, Time Dance FM, Radio Effe Classic, Canale 49). Nel 1994 rientra a Radio Italia Network, in veste di speaker e conduce per tre anni consecutivi la classifica dance \"Los Cuarenta The Official Dance Chart\". Nel 1997 inizia la sua collaborazione a tempo pieno con il canale satellitare Match Music, nel quale \u00e8 alla conduzione di due programmi. Qui nasce il sodalizio con Fabio Volo, con il quale conduce due programmi quotidiani \"Svegliati\" e \"Soci\". Nel 1998 si trasferisce a Radio Due dove conduce la trasmissione \"Soci da spiaggia\", affiancato da Fabio Volo. Nello stesso anno conduce, sempre per la Rai, il programma \"I duellanti\" con Massimo Cervelli.\nTra il 1998 e il 2001 fa il suo debutto su Italia 1 dove conduce con Simona Ventura e Fabio Volo la trasmissione \"Le Iene\". Nel 1999 avvia una seconda collaborazione radiofonica con Fabio Volo, nel programma \"Hit Parade Onde Beach\", ancora su Rai Radio Due. Nel 2000 conduce insieme a Vanessa Incontrada il programma musicale \"Super\" su Italia 1 e poi ritorna a Radio Italia Network dove conduce \"La compagnia delle fave\", spettacolo radiofonico del mattino con Max Vitale, Angelo Pintus e Nicola Villani. Nel 2001 conduce un programma quotidiano su LA7 dal titolo \"Ibiza\" di cui \u00e8 anche ideatore, partecipa a \"Dit Parade\" su Canale 5 assieme al trio della Premiata Ditta ed \u00e8 inviato nel programma \"Le Iene\" su Italia 1. Nel 2002 conduce assieme a Paola Barale il programma in prima serata su Rai 2, \"Ce la fai\", e impersona nel programma televisivo \"Le Iene\" Mr. Brown, un improbabile insegnante d'inglese che propone demenziali lezioni in divertenti candid camera, realizzate e ideate insieme a Fabrizio Montagner. Il 21 dicembre va in onda lo \"Speciale Mr. Brown\" su Italia 1, spin off delle lezioni andate in onda nel programma \"Le Iene\".\nNel 2003 passa a RDS - Radio Dimensione Suono, dove rimane fino alla fine del 2004 nella fascia pomeridiana dalle 14 alle 16. Sempre dal 2003 fino al 2007 \u00e8 uno degli inviati di punta del programma televisivo \"Le Iene\" (condotto da Alessia Marcuzzi e Luca e Paolo) e continua a interpretare il personaggio di Mr. Brown con grande successo. Dal 2004 al 2014 tiene una sua rubrica sul mensile \"For Men\". Dal settembre 2005 entra a far parte della squadra di Radio Deejay con il quotidiano serale \"Un giorno speciale\". Nel 2006, insieme a Barbara D'Urso \u00e8 co-conduttore di \"Reality Circus\" su Canale 5. \u00e8 Gigi Cazzaniga nella seconda serie della sitcom \"Radiosex\" prodotta per il canale RossoAlice, in onda sul canale satellitare Sky Show e realizza gli speciali per Sky Cinema sui film \"Top Gun\" e \"Titanic\". Nell'ottobre dello stesso anno conduce su Radio Deejay il programma della domenica \"Collezione privata\". Nel 2007 fa sempre parte del cast del programma televisivo \"Le Iene\" come inviato e Mr. Brown (condotto da Ilary Blasi, Luca Bizzarri e Paolo Kessisoglu). Conduce un programma in seconda serata su Italia 1, dal titolo \"Urban Legends\", dedicato alle leggende metropolitane. Nel settembre del medesimo anno conduce su Radio Deejay il programma \"Collezione privata\" in onda mercoled\u00ec sera dalle 22.30 alle 00.00. Conduce con Flavia Cercato su Radio Capital il programma mattutino \"I capitalisti\".\nNel 2008 viene riconfermato nel cast televisivo de \"Le Iene\" come inviato e Mr. Brown (condotto da Fabio De Luigi ed Ilary Blasi); fa parte del cast del programma \"Saturday Night Live from Milano\". Realizza uno speciale su Sky sul film \"Il tempo delle mele\" e su \"Febbre da cavallo\". Da settembre conduce su Radio Deejay il programma della domenica \"Collezione privata\" dalle ore 9.00 alle 10.00. Nel 2009 \u00e8 sempre nel cast del \"Le Iene\" come inviato e Mr. Brown. Nel 2010 diventa protagonista della puntata \"Terapia\" di \"All Stars\", serie TV in onda su Italia 1 per la regia di Massimo Martelli. \u00c8 inoltre giudice nel talent-show di Disney Channel \"My Camp Rock \u2013 It's on\". A settembre produce uno servizio che racconta la disastrosa situazione Haitiana dopo il terremoto che ha colpito Port-au-Prince e realizza un CD e videoclip nei panni di Mr. Brown per aiutare i bambini di Haiti e abbandona dopo 12 anni la trasmissione \"Le Iene\". Dal 2010 al 2013 \u00e8 stato un membro costante del cast della trasmissione domenicale \"Quelli che\", su Rai 2.\nIl 20 dicembre 2012 \u00e8 andato in onda su Italia 2 lo speciale \"Mr Brown For Haiti\", documentario che racconta il progetto realizzato per la fondazione ONLUS Francesca Rava N.P.H. Italia a favore dei bambini di Haiti, scritto, girato e prodotto da Andrea Pellizzari. Affianca Adriana Cantisani nella trasmissione per bambini \"Adriana Tino e me\" in onda sull'emittente televisiva satellitare DeA Junior. \u00c8 presentatore del World Ducati Week a Misano su WDW TV. Nel 2013 entra a far parte insieme a Max Brigante del collettivo Mamacita composto da DJ, Mc's, performer, produttori musicali e ballerini. Nel 2014 \u00e8 nuovamente presentatore del World Ducati Week in streaming su WDW TV. Nell'agosto successivo conduce da Formentera tutti i giorni \"La Isla 105\" su Radio 105 con Max Brigante. Da settembre \u00e8 Andrea l'aggiustatutto nel programma per bambini \"A tutto Tino\" in onda su DeA Junior. Dal 29 marzo 2015 ha condotto lo \"Zecchino Family Show\", in onda ogni domenica su DeA Junior. Nel 2018 \u00e8 stato un inviato del programma \"Profumo d'estate\", condotto da Adriana Volpe su Rai 2."}
{"id": "478724", "revid": "61051", "url": "https://it.wikipedia.org/wiki?curid=478724", "title": "Anthony Phillips", "text": "Biografia.\nPhillips - al pari degli altri fondatori dei Genesis - era un ragazzo di buona famiglia inglese che negli anni sessanta frequentava la Charterhouse School assieme a Peter Gabriel, Mike Rutherford e Tony Banks.\nAbbandon\u00f2 i Genesis poich\u00e9 colto da \"fobia da palco\" e venne sostituito da Steve Hackett.\nDopo aver lasciato i Genesis, Phillips studi\u00f2 musica classica e registr\u00f2 assieme a Harry Williamson, Mike Rutherford e Phil Collins, il suo primo album solista, \"The Geese and the Ghost\", pubblicato nel 1977. \nViste le numerose ballate pastorali e lunghe composizioni, venne considerato fuori posto, \"superato\", nel periodo in cui prendeva piede il punk e vendette pochissime copie.\nPhillips pubblic\u00f2 il suo secondo album nel 1978, intitolandolo \"Wise After The Event\". Nell'anno successivo diede alla luce \"Sides\". Entrambi questi album intendevano raggiungere un buon successo di pubblico, ma i risultati non furono lusinghieri.\nNella sua pubblicazione iniziale, \"Sides\" era accompagnato da un album pi\u00f9 sperimentale intitolato \"Private Parts and Pieces\". \"Private Parts and Pieces II\" segu\u00ec l'anno dopo, e diversi altri \"sequel\" vennero pubblicati negli anni ottanta e novanta.\nPhillips inizi\u00f2 a scrivere del materiale con Andy Latimer dei Camel nel 1980, e comparve nel loro album \"The Single Factor\" (pubblicato nel 1981).\nPubblic\u00f2, inoltre, un album di musica pop intitolato \"Invisible Men\" nel 1983. In seguito dichiar\u00f2 che quel progetto and\u00f2 \"terribilmente male\" a causa delle pressioni commerciali, e che in seguito avrebbe evitato di ricercare il successo popolare in favore della produzione di materiale pi\u00f9 specialistico.\nAttualmente Anthony Phillips \u00e8 coinvolto in diversi progetti musicali, tra cui un importante lavoro sulle colonne sonore in Inghilterra. \nA met\u00e0 degli anni Novanta, ha pubblicato un album intitolato \"The Living Room Concert\", che presenta versioni acustiche e solistiche di suoi materiali precedenti.\nDa notare anche che Phillips ha fornito materiale di archivio per il primo cofanetto dei Genesis, pubblicato nel 1998."}
{"id": "478730", "revid": "46931", "url": "https://it.wikipedia.org/wiki?curid=478730", "title": "Fogna", "text": ""}
{"id": "478731", "revid": "88740", "url": "https://it.wikipedia.org/wiki?curid=478731", "title": "Lago Regillo", "text": "Il lago Regillo (in latino: \"Regillus\") era un lago di origine vulcanica sito nell'agro tuscolano, prosciugato nel XVII secolo. L'etimologia della parola \"Regillo\" sembra collegarsi alla presenza di un adiacente tempio di Giunone Regina.\nDescrizione.\nLa precisa localizzazione del lago \u00e8 ancora incerta; secondo una ipotesi esso si trovava nella piana fra Monte Porzio Catone e Finocchio (via Prataporci), a pochi chilometri dalla citt\u00e0 di Roma. Secondo un'altra ipotesi era situato tra la via Prenestina e la via Casilina, nel territorio di Monte Compatri. \nIl lago deve la sua notoriet\u00e0 alla battaglia del lago Regillo, avvenuta verso il 496 a.C., tra Repubblica romana e Lega Latina che sosteneva il deposto re Tarquinio il Superbo."}
{"id": "478732", "revid": "1543377", "url": "https://it.wikipedia.org/wiki?curid=478732", "title": "Elaphrosaurus", "text": "Elaphrosaurus (il cui nome significa \"lucertola dal passo leggero\") \u00e8 un genere estinto di dinosauro teropode ceratosauro vissuto nel Giurassico superiore, circa 154-150 milioni di anni fa (Kimmeridgiano-Titoniano), in quella che oggi \u00e8 la Formazione Tendaguru, in Tanzania, Africa. Il genere contiene una singola specie, ossia \"E. bambergi\". \"Elaphrosaurus\" era un teropode di media taglia, ma dalla corporatura leggera e snella, che poteva raggiungere i 6,2 metri (20 piedi) di lunghezza. Morfologicamente, questo dinosauro \u00e8 significativo per due ragioni. In primo luogo, ha un tronco relativamente lungo ma poco profondo per un teropode di tali dimensioni. In secondo luogo, gli arti posteriori sono molto corti rispetto al tronco relativamente lungo. Le analisi filogenetiche indicano che questo animale \u00e8 probabilmente un ceratosauro, sebbene, originariamente, venne proposto che si trattasse di un coelophysoide sopravvissuto fino al Giurassico superiore, ma tale ipotesi \u00e8 stata respinta. Attualmente, \"Elaphrosaurus\" \u00e8 ritenuto un parente molto stretto di \"Limusaurus\", un insolito ceratosauro erbivoro provvisto di un becco sdentato.\nDescrizione.\n\"Elaphrosaurus\" era un teropode lungo e snello, provvisto di un lungo collo. Ci\u00f2 che si conosce di questo animale deriva principalmente da un singolo scheletro quasi completo ma sprovvisto di cranio. L'animale era riconoscibile tra gli altri teropodi del sito per possedere arti posteriori corti rispetto al resto del corpo. Paul (1988) afferm\u00f2 che si trattava del teropode con il tronco pi\u00f9 lungo e pi\u00f9 slanciato che avesse mai esaminato. \"Elaphrosaurus\" era lungo circa 6,2 metri (20 piedi), alto 1,46 metri (4,8 piedi) alle anche, per un peso di circa 210 chilogrammi (460 libbre). La tibia di \"Elaphrosaurus\", misura 608 millimetri, ed \u00e8 considerevolmente pi\u00f9 lungo del femore, che misurava 520 millimetri, ed il metatarso \u00e8 il 74% la lunghezza del femore. Queste proporzioni, condivise anche da alcuni ornitomimosauri, probabilmente, indicano abitudini cursorie. La lunga coda terminava con una rara piega verso il basso che potrebbe non essere collegata alla tafonomia. Sebbene il collo di \"Elaphrosaurus\" fosse lungo, le sottili zigapofisi e la mancanza di epifofisi sulle vertebre cervicali indicano che era molto meno flessibile di quello di altri teropodi e che poteva sostenere solo un cranio piuttosto piccolo. Questi tratti vanno contro l'interpretazione che vedrebbe \"Elaphrosaurus\" come un predatore, ma sostengono che fosse invece un animale erbivoro, o onnivoro, per via della sua stretta parentela con \"Limusaurus\".\nUna diagnosi \u00e8 una dichiarazione delle caratteristiche anatomiche di un organismo (o gruppo) che collettivamente lo distinguono da tutti gli altri organismi. Alcune, ma non tutte, le caratteristiche di una diagnosi sono autapomorfie. Un autapomorfia \u00e8 una caratteristica anatomica distintiva che \u00e8 unica per un determinato organismo. Secondo Rauhut (2000), \"Elaphrosaurus\" pu\u00f2 essere distinto dagli altri teropodi in base alle seguenti caratteristiche: le vertebre cervicali possiedono sottili lamine latero-ventrali, al bordo ventrale pleurocelico posteriore, le vertebre cervicali sono fortemente concave ventralmente, con il margine ventrale che si inarca sopra la met\u00e0 dell'altezza della faccetta articolare anteriore nel punto pi\u00f9 alto, la fossa brevis dell'ileo \u00e8 estremamente allargata, in modo da formare una flangia laterale quasi orizzontale, la parte distale dell'ischio \u00e8 fortemente espanso in uno stivale triangolare.\nUna diagnosi emersa nello studio di Rauhut e Carrano del 2016 ha aggiunto che \"Elaphrosaurus\" poteva distinguersi unicamente per via delle lamine ventrolaterali pronunciate alle estremit\u00e0 posteriori delle vertebre cervicali, nessuna epifisi cervicale (particolarmente unica tra gli abelisauroidi), l'estremit\u00e0 distale del metacarpale II compensa ventralmente dal suo asse con un passo distinto, l'estremit\u00e0 prossimale del IV metatarsale \u00e8 quasi 2,5 volte pi\u00f9 profonda anteroposteriore rispetto all'ampio trasversalmente, e un processo ascendente molto breve dell'astragalo (se identificato correttamente).\nClassificazione.\n\"Elaphrosaurus\" venne descritto per la prima volta da Janensch come un coelurosauro. All'epoca, Coelurosauria era un \"taxon cestino dei rifiuti\" per tutti i teropodi di piccola taglia. In seguito, \"Elaphrosaurus\" venne inserito nella famiglia Ornithomimidae, da Franz Nopcsa nel 1928 a causa della sua struttura leggera e del fatto che il suo omero sia dritto e slanciato, con una bassa cresta deltopettorale. Janensch stesso respinse questa classificazione, credendo che qualsiasi somiglianza potesse essere plausibilmente spiegata tramite evoluzione convergente. Verso la met\u00e0 del ventesimo secolo, \"Elaphrosaurus\" era solitamente indicato come un membro di Coeluridae. Tuttavia, l'ipotesi di Nopcsa fu rianimata da Dale Alan Russell nel 1972, e confermata da Peter Malcolm Galton nel 1982. Nel 1988, Gregory S. Paul osserv\u00f2, dopo un attento esame, che gli arti posteriori erano simili a quelli di \"Coelophysis\", suggerendo una possibile collocazione in Coelophysidae. Tuttavia, nel 1990 Barsbold, Teresa Marya\u0144ska e Osm\u00f3lska ed altri ricercatori lo classificarono nuovamente come un ornithomimide. Diagnosi pi\u00f9 recenti di Carrano e Sampson (2008) e Carrano \"et al.\" (2012) assegnarono \"Elaphrosaurus\" a Ceratosauria. Un riesame del materiale fossile conosciuto, pubblicato nel 2016, ha concluso che, a causa delle caratteristiche della scapulocoracoide e dei metatarsi, \"Elaphrosaurus\" era in realt\u00e0 un membro basale di Noasauridae, all'interno di Ceratosauria, e che formava un distinto gruppo di noasauridi asiatici, ribattezzato Elaphrosaurinae.\nIl seguente cladogramma si basa sull'analisi filogenetica condotta da Rauhut e Carrano nel 2016, che mostra i rapporti di \"Elaphrosaurus\" tra i noasauridi:\nSpecie non pi\u00f9 assegnate ad \"Elaphrosaurus\".\nIl seguente materiale \u00e8 stato assegnato ad \"Elaphrosaurus\" nel corso degli anni, ma ulteriori studi hanno rivelato che queste identificazioni sono alquanto dubbie:\nStoria della scoperta.\nL'esemplare tipo di \"Elaphrosaurus bambergi\", HMN Gr.S. 38-44, \u00e8 stato recuperato negli strati di mezzo del Dinosaur Member, della Formazione Tendaguru, in Tanzania. L'esemplare venne raccolto da Werner Janensch, I. Salim, H. Reck e Parkinson nel 1910 in una strato di marna grigia, verde, rossa, sabbiosa depositasi durante il Kimmeridgiano, nel Giurassico superiore, circa da 157-152 milioni di anni fa. Questo esemplare \u00e8 ospitato nella collezione del Museo di storia naturale di Berlino, in Germania.\n\"Elaphrosaurus\" \u00e8 stato descritto e nominato da Werner Janensch nel 1920 e la specie tipo \u00e8 \"Elaphrosaurus bambergi\". Il nome del genere, \"Elaphrosaurus\", deriva dalle parole greche \"elaphros\"/\u03b5\u03bb\u03b1\u03c6\u03c1\u03cc\u03c2 che significa \"luce da sopportare\" come in \"passo leggero\", un riferimento alla sua presunta velocit\u00e0 e \"sauros\"/\u03c3\u03b1\u1fe6\u03c1\u03bf\u03c2 che significa \"lucertola\"; quindi il suo nome significa \"lucertola dal passo leggero\". Il nome specifico fa riferimento all'industriale Paul Bamberg per il suo sostegno finanziario alle spedizioni in Tendagaru.\nL'esemplare tipo HMN Gr.S. 38-44, consiste in 18 vertebre presacrali, 5 vertebre sacrali, 20 vertebre caudali, una cintura pelvica, un arto posteriore sinistro quasi completo (mancante solo di alcune falangi), diversi metacarpi isolati e un omero. Nel 1925, Janesch rifer\u00ec all'animale due frammenti di costola, una vertebra dorsale e una falange manuale che riteneva essere la falange del dito II-2. Tuttavia, le vertebre riferite sono andate perdute e la falange manuale (ora considerata falange I-1) non pu\u00f2 essere valutata come appartenente ad \"Elaphrosaurus\" per la mancanza di materiale delle mani con cui confrontarla. Nel 1929, vennero riferite ad \"Elaphrosaurus\" entrambe le scapulocoracoide, altri due frammenti di costole e un radio (anche se il radio, essendo proporzionalmente lungo e da un diverso orizzonte stratigrafico, probabilmente non appartiene a questa specie). Molte ossa sono state danneggiate da incrostazioni di calcite e ricostruite con dell'intonaco, sebbene solo lo scapulocoroide sinistro fosse significativamente deformato.\nUn animale correlato, forse appartenente allo stesso genere, \u00e8 stato ritrovato nelle zone stratigrafiche 2-4 della Formazione Morrison. Pochi scheletri di teropodi sono stati ritrovati, e la maggior parte delle scoperte sono frammenti.\nAlcune impronte di dinosauro rinvenute nella Repubblica del Niger e a Gerusalemme sono state attribuite ad \"Elaphrosaurus\". Tuttavia, tale identificazione \u00e8 ancora da verificare.\nPaleobiologia.\nPaul (1988) not\u00f2 che \"Elaphrosaurus bambergi\" era troppo piccolo per predare i sauropodi e gli stegosauri presenti nel suo habitat, quindi probabilmente si nutriva di piccoli e veloci erbivori ornithopodi. Tuttavia, studi pi\u00f9 recenti supportano l'idea che \"Elaphrosaurus\" fosse un erbivoro o un onnivoro, a causa della sua stretta relazione con \"Limusaurus\" e un collo che \u00e8 molto meno flessibile di quello di altri teropodi carnivori.\nPaleoecologia.\nStudi sul paleoambiente della Formazione Tendaguru era un ambiente marino marginale che conteneva una fauna non-marina e una flora continentale. La sezione centrale della Dinosaur Member della Formazione Tendaguru conteneva sauropodi come \"Giraffatitan\", \"Australodocus\", \"Janenschia\", \"Tornieria\" e \"Dicraeosaurus\", teropodi simili ad \"Allosaurus\" e \"Ceratosaurus\", il carcharodontosauro \"Veterupristisaurus\", lo spinosauride basale \"Ostafrikasaurus\", lo stegosauro \"Kentrosaurus\" e l'iguanodonte \"Dysalotosaurus\". Questi dinosauri condividevano il loro paleoambiente con pterosauri come \"Tendaguripterus\", e alcune forme simili a \"Pterodactylus\" e \"Rhamphorhynchus\", cos\u00ec come con alcuni mammiferi primitivi. Paul (1988) not\u00f2 che \"Elaphrosaurus bambergi\" era troppo piccolo per depredare i sauropodi e gli stegosauri presenti nel suo paleoambientale, pertanto doveva cibarsi di piccoli e veloci ornithopodi. Tuttavia, studi pi\u00f9 recenti supportano l'idea che \"Elaphrosaurus\" fosse erbivoro, o quantomeno onnivoro, a causa della sua stretta parentela con \"Limusaurus\" e del suo collo poco flessibile."}
{"id": "478734", "revid": "1728", "url": "https://it.wikipedia.org/wiki?curid=478734", "title": "Dionigi d'Alicarnasso", "text": ""}
{"id": "478741", "revid": "119801163", "url": "https://it.wikipedia.org/wiki?curid=478741", "title": "Umidit\u00e0 specifica", "text": "L'umidit\u00e0 specifica \u00e8 una grandezza fisica che misura l'umidit\u00e0 presente in una determinata massa d'aria.\nDefinizione.\nSi definisce come il rapporto tra la massa del vapore acqueo mv e la massa dell'aria secca ms in un determinato volume:\ndove mv sono i chilogrammi di vapore acqueo e ms i chilogrammi d'aria secca. Pi\u00f9 spesso, per il vapore acqueo si usano comunque i grammi.\nNella letteratura scientifica si pu\u00f2 trovare anche un'altra definizione di umidit\u00e0 specifica, come rapporto tra la massa del vapore acqueo e la massa d'aria umida (ovvero miscela tra aria secca e vapore).\nIn termodinamica, per\u00f2, si preferisce la definizione di umidit\u00e0 specifica basata sull'aria secca; infatti, questa non varier\u00e0 mai nei normali processi termodinamici (sopra la temperatura di 132 K), al contrario della massa di aria umida (per esempio: con la condensazione del vapore nell'aria umida, il fluido pu\u00f2 essere facilmente sottratto).\nL'umidit\u00e0 specifica \u00e8 legata al rapporto di mescolanza (\"r\") dalle seguenti relazioni:\nNumericamente, l'umidit\u00e0 specifica e il rapporto di mescolanza sono quasi uguali:\ne quindi:\nAlle temperature normali, il valore di q \u00e8 all'incirca 5-20 gv/kg a livello del suolo (equivalenti a 0,5-2% dell'aria) e 0,1 gv/kg nella media troposfera (equivalente a 0,01%).\nCalcolo.\nTale valore d'umidit\u00e0 specifica \u00e8 ottenibile conoscendo la pressione atmosferica in millibar (\u00e8 equivalente all'ettopascal/hPa) e la temperatura dell'aria in gradi Celsius, utilizzando la formula per ricavare la pressione di vapore e il rapporto di mescolanza (tale rapporto ha un risultato del tutto simile al nomogramma di Herloffson), potendo conoscere cos\u00ec il valore istantaneo dell'umidit\u00e0 specifica.\ndove:\nIl valore della formula del rapporto di mescolanza, moltiplicato per l'umidit\u00e0 relativa ci fornisce l'umidit\u00e0 specifica dell'aria esaminata."}
{"id": "478742", "revid": "124925582", "url": "https://it.wikipedia.org/wiki?curid=478742", "title": "Evelyn e la magia di un sogno d'amore", "text": " \u00e8 un anime \"mah\u014d sh\u014djo\", prodotto dallo Studio Pierrot e trasmesso in Giappone su Nippon Television tra il luglio 1984 e il maggio 1985. In Italia \u00e8 stato trasmesso su Rete 4 tra il settembre e l'ottobre 1985. La serie gode anche di una trasposizione manga, distribuita dalla Sh\u016beisha parallelamente alla trasmissione, e di un OAV.\n\"Evelyn e la magia di un sogno d'amore\" (\"Mah\u014d no y\u014dsei Persha\") \u00e8 la seconda serie della saga delle maghette dello Studio Pierrot, ed \u00e8 preceduta da \"L'incantevole Creamy\" (\"Mah\u014d no tenshi Creamy Mami\") e seguita da \"Magica magica Emi\" (\"Mah\u014d no star Magical Emi\").\nTrama.\nPersha Hayami (Evelyn, in Italia) \u00e8 una bambina di 11 anni, figlia di una coppia giapponese, ma cresciuta in Africa. Dopo tanti anni trascorsi nel caldo continente, la ragazzina, affidata al miglior amico del padre, il professor Muroi (Willy in Italia), torna con quest'ultimo in Giappone dai genitori. Durante il viaggio di ritorno, l'aereo viene risucchiato in una dimensione parallela chiamata Lovely Dream (Sogno d'Amore, in Italia); qui la ragazzina incontra tre kappa, i quali le spiegano che il loro mondo \u00e8 legato al suo tramite i sogni umani, ma che tuttavia la maggior parte di essi non riesce a superare la barriera di Lovely Dream congelandosi prima di realizzarsi. Solo l'energia dell'amore pu\u00f2 scongelare questi sogni e riportare la primavera in un mondo sempre pi\u00f9 ibernato; i tre chiedono quindi aiuto alla bambina a cui viene donato un cerchietto magico con cui potr\u00e0 raccogliere l'energia d'amore ogni volta che ne far\u00e0 uso. Accettando quasi involontariamente, Persia si ritrova cos\u00ec immersa nella frenetica vita di Tokyo e con il potere di trasformarsi in una bella ragazza di 17 anni dalle mille capacit\u00e0 professionali. In alcuni casi, si \u00e8 trasformata in questa stessa ragazza ma con ruoli tradizionalmente maschili (come per esempio in Babbo Natale, che in realt\u00e0 era sempre lei con il costume di questa figura immaginaria) e i tre folletti Kappa la chiamano con il suo vero nome anche durante la trasformazione, menzionata al massimo con l'appellativo \"il suo doppio magico\". \nDopo aver incontrato sulla sua strada tutta una serie di simpatici personaggi che arricchiscono la vicenda di umorismo e colore locale, Persia arriver\u00e0 a conoscere il famoso pianista Kenji Sawaki, il quale scoprir\u00e0 essere l'innamorato, per l'appunto, del suo doppio magico; i tre kappa spiegano infatti alla ragazzina che ogni volta che lei si trasforma assomiglia incredibilmente alla fata-padrona di Lovely Dream: Principessa Fairy (Principessa Fata in Italia). Quest'ultima innamoratasi di Kenji, a cui aveva chiesto di scrivere una canzone, non potendo abbandonare il suo mondo solo per il suo amore egoistico nei confronti dell'umano, rinchiusasi in un'enorme stella di ghiaccio, era caduta in un sonno profondo.\nPer poter andare avanti nella raccolta dell'energia d'amore e tenere in vita Lovely Dream, viene cos\u00ec chiesto a Persia di scambiare i due medaglioni che possiedono rispettivamente Fairy e Kenji simbolo del loro legame; la ragazzina, messasi sulle tracce del pianista, riesce in extremis a raggiungerlo prima della sua partenza per l'America e a fare il fatidico scambio. Da questo momento iniziano per Persia tutta una nuova serie di avventure pi\u00f9 o meno comiche, attraverso le quali si approfondiranno sempre pi\u00f9 i singoli personaggi; la ragazzina arriver\u00e0 perfino a cambiare bacchetta, dopo che la precedente si romper\u00e0 per via di un errato uso dei suoi poteri e sar\u00e0 affiancata da un nuovo folletto di nome BonBon, dotato di poteri magici.\nGiunti in primavera finalmente avviene il risveglio di Fairy che potr\u00e0 riabbracciare il suo Kenji ritornato dall'America, anche se solo per l'ultima volta: i due infatti, appartenendo a mondi diversi, non potranno mai stare insieme realmente. Il Prof. Muroi nel frattempo prende la decisione di tornare in Africa definitivamente e i suoi due nipoti gemelli, Riki e Gaku (di cui quest'ultimo legato sentimentalmente a Persia) non potendolo lasciare solo, decideranno di andare con lui. Anche Persia \u00e8 cos\u00ec destinata a dividersi dai suoi amati amici, pur giurando a se stessa di tornare in Africa un giorno da loro. Tornata a casa dall'aeroporto, Persia sar\u00e0 colpita per\u00f2 anche da un'altra separazione, stavolta a sorpresa: quella dai kappa e BonBon. I 4 folletti infatti per non doverle dire addio, scompaiono di nascosto, lasciandole il cerchietto magico da utilizzare un'ultima volta come saluto.\nAnime.\nL'anime, prodotto dallo Studio Pierrot, \u00e8 composto da 48 episodi, andati in onda su Nippon Television dal 6 luglio 1984 al 31 maggio 1985. Gli episodi sono stati pubblicati prima in VHS e poi in DVD, mentre negli LD \u00e8 stato incluso come bonus un piccolo videoclip musicale dal titolo \"ESCAPE!\".\nIn Italia \u00e8 stato acquistato da Mediaset e inizialmente annunciato su Italia 1 nell'estate 1985 con il nome di \"Pelusha\", ma trasmesso da settembre dello stesso anno su Rete 4 con il titolo definitivo all'interno del contenitore \"Ciao Ciao\". La serie non ottenne, forse anche per la scelta di programmazione, lo stesso successo della precedente Creamy Mami, venendo replicata meno rispetto ad essa.\nLa versione italiana mantiene quasi tutti i nomi originali dei personaggi, tranne quello della protagonista, dei suoi genitori e pochissimi altri. Forse la vera curiosit\u00e0, in tal senso, \u00e8 proprio il nome originale \"Persia\" che nello stesso adattamento originale fu traslitterato in tutte le maniere possibili: si parte da \"Persia\", per passare a \"Perusha\" e \"Pelsha\", arrivando al definitivo \"Pelsia\" che dall'episodio 4 viene mantenuto. Sono presenti inoltre tagli di alcune scene, come la sequenza del bagno di Roby a casa di Evelyn nell'episodio 17, e la censura dell'intero episodio 8. La Yamato Video ha distribuito i DVD ripristinando tutte le scene precedentemente eliminate, compreso l'episodio 8 doppiato in italiano per l'occasione.\nColonna sonora.\nLa sigla italiana, scritta da Alessandra Valeri Manera con la musica di Giordano Bruno Martelli ed interpretata da Cristina D'Avena, presenta un arrangiamento completamente diverso dalle originali e viene usata sia in apertura che in chiusura.\nPur non essendo a carattere musicale come le altre della saga, la serie presenta due canzoni di cui una \u00e8 tema dell'intero anime. La prima \u00e8 stata cantata in italiano da Cristina D'Avena con il testo di Alessandra Valeri Manera, mentre la seconda rimane in originale. L'adattamento italiano \u00e8 avvenuto solo a livello di testo, infatti la musica \u00e8 quella originale giapponese.\nManga.\nIn contemporanea alla trasmissione dell'anime, tra il gennaio 1984 e il novembre 1985, \u00e8 stato pubblicato in Giappone sulla rivista \"Weekly Margaret\" un adattamento manga in nove tank\u014dbon editi dalla Sh\u016beisha intitolato . Creata da Takako Aonuma, l'opera \u00e8 composta pi\u00f9 che altro da gag umoristiche, basate sulle differenze che intercorrono tra la vita civilizzata nipponica e quella pi\u00f9 spartana dell'Africa rappresentata dalla stessa protagonista, al fianco di tutti i personaggi gi\u00e0 visti nella serie animata. Una ristampa bunkoban in sei volumi \u00e8 uscita dal novembre 2000 al febbraio 2001.In Italia \u00e8 inedito.\nOAV.\nOltre alla serie televisiva, il 25 settembre 1987 \u00e8 uscito un OAV intitolato , rimasto inedito in Italia. Sono stati pubblicati sia il VHS che il DVD. Si tratta di un semplice OAV musicale, detto anche \"Music reversion\", in cui non vi \u00e8 presente alcuna nuova storia originale, ma consiste in un montaggio delle musiche originali sulle migliori immagini della serie TV, intervallate da gag umoristiche di Persha coi kappa. Vi sono anche raccolte tutte le sigle originali di apertura e chiusura della serie, pi\u00f9 i 48 schizzi originali dell'autore utilizzati come sfondo per i singoli titoli degli episodi.\nPersha inoltre compare in , mediometraggio del 1986 insieme a Creamy Mami e Magical Emi, e in , un team-up del 1987 in cui sono presenti anche le altre tre eroine della Pierrot (Creamy, Emi e Sandy).\nTrasmissioni e adattamenti nel mondo.\nL'anime \u00e8 stato trasmesso, oltre che in Giappone e in Italia, anche in diversi Paesi in tutto il mondo. In Francia \u00e8 stata trasmessa la stessa edizione mandata in onda in Italia, poich\u00e9 la rete televisiva La Cinq \u00e8 di propriet\u00e0 di Fininvest; la sigla utilizzata ha come base quella italiana, ma il testo tradotto ed \u00e8 cantata da Val\u00e9rie Barouille."}
{"id": "478745", "revid": "71155", "url": "https://it.wikipedia.org/wiki?curid=478745", "title": "Robert Hunter (scrittore)", "text": "Appassionato di \"bluegrass\", Hunter fu uno sperimentatore di sostanze stupefacenti e allucinogene insieme allo scrittore Ken Kesey: prov\u00f2 (a pagamento) gli effetti dell'LSD e della mescalina. Queste esperienze influirono molto sulla sua opera come artista.\nScrisse alcuni dei testi dei Grateful Dead, il gruppo del suo amico Jerry Garcia. La prima collaborazione di Garcia e Hunter fu per il celebre brano \"Dark Star\". In seguito scrisse parte del testo di \"Alligator\" (da \"Anthem of the Sun\"), per diventare nel 1969 il paroliere ufficiale del gruppo. Hunter rimase in questo ruolo fino alla morte di Garcia (1995).\nHunter ha anche realizzato numerosi album solisti. Alcuni sono veri e propri album musicali, spesso basati su \"cover\" dei Grateful Dead; altri (per esempio \"Flight of the Marie Helena\" e \"Duino Elegies\") sono letture di opere con accompagnamento musicale.\nCuriosit\u00e0.\nL'opera pi\u00f9 lunga di Robert Hunter fu concepita per il testo di quella che avrebbe dovuto essere la \"title-track\" di \"Terrapin Station\" dei Grateful Dead. Garcia per\u00f2 riusc\u00ec a usare solo una parte del testo, e il brano prese il nome \"Terrapin Station Part 1\". Il resto dei versi, che Garcia intendeva usare nelle successive \"parti\", non furono mai inseriti nei dischi dei Dead. Hunter in seguito riprese \"Terrapin Station\" nel suo disco \"Jack O'Roses\", sovrapponendo la parte di testo mancante alla parte strumentale originale."}
{"id": "478750", "revid": "1458600", "url": "https://it.wikipedia.org/wiki?curid=478750", "title": "DJ Myke", "text": "Attivo dal 1997, predilige sessioni dal vivo ed improvvisazioni ed \u00e8 considerato tra i migliori interpreti italiani della tecnica dello scratch.\nCarriera.\nNel 1998 ha formato il collettivo di disc jockey Men in Skratch insieme a DJ Aladyn e di cui fanno parte anche DJ Yaner e DJ Franky B, con cui ha vinto due DMC Italy Championship e due volte da solista, e ha raggiunto quattro volte la finale al DMC World Championship di Londra (2001 e 2002). Sono arrivati secondi all'ITF Team Eastern Hemisphere di Praga nel 2003.\nNel 2004 DJ Myke, supportato nelle esibizioni dal vivo da DJ Aladyn e DJ Yaner, forma con Svedonio e Lillo il progetto The Reverse. L'album omonimo mixato agli Abbey Road Studios da Nigel Godrich dei Radiohead e pubblicato per l'etichetta londinese Copasetik Recordings viene apprezzato dalla critica di settore, e recensito positivamente dalla rivista Rolling Stone\nGrazie al successo oltremanica vengono scelti dai The Prodigy per le date italiane del loro \"\".\nNel 2006 pubblica l'album \"Dark Chocolate\" sempre per la Copasetik Recordings. Tre anni pi\u00f9 tardi pubblica con i Men in Skratch il primo album \"Alkemy 57\".\nNel 2010 pubblica \"Hocus Pocus\" per Artevox, che viene eletto miglior album Web dell'anno al Meeting Etichette Indipendenti a cui partecipano Primo Brown, Fabri Fibra, Diego Mancino, Noyz Narcos, Max Zanotti, Tormento, El Presidente, Babaman e Rancore.\nHa poi pubblicato 3 album in collaborazione con il rapper Rancore, \"Acustico\" nel 2010, \"Elettrico\" nel 2011 e \"Silenzio\" nel 2012.\nNel 2015, sempre in collaborazione con il rapper Rancore pubblica l'ep S.U.N.S.H.I.N.E.\nEventi.\nCon i Men in Skratch e da solista ha partecipato a diverse battle, italiane ed internazionali:"}
{"id": "478751", "revid": "1522773", "url": "https://it.wikipedia.org/wiki?curid=478751", "title": "Centina", "text": "La c\u00e8ntina \u00e8 un'opera provvisionale che viene usata in architettura e in edilizia come \"base d'appoggio\" per il posizionamento dei conci di un arco o di una volta, qualora siano in mattoni, o per farne da cassaforma al getto, qualora siano in calcestruzzo. \nGeometria descrittiva.\nNella geometria descrittiva la centina di una superficie viene determinata, nella maggior parte dei casi, come una sezione retta di una copertura a volta.\nLa centina di una volta a botte con direttrice circolare, ad esempio, \u00e8 costituita da archi di circonferenza giacenti su piani tra loro paralleli. La centina di una volta a cupola circolare, invece, pu\u00f2 essere sia l'insieme di archi di circonferenza giacenti su un fascio di piani che ha in comune l'asse baricentrico zenitale di tale cupola, detti meridiani, sia gli archi di circonferenza giacenti su piani paralleli al piano equatoriale della cupola, detti paralleli.\nSi tratta, in ogni caso, di curve generate dall'intersezione di piani con oggetti geometrici a superficie non euclidea.\nEdilizia.\nLa centina \u00e8 uno strumento estremamente antico nell'edilizia, il cui principale scopo \u00e8 quello di sostenere un arco, prima che questo sia completato.\n\u00c8 evidente, infatti, che finch\u00e9 un arco non \u00e8 completo non pu\u00f2 lavorare e non pu\u00f2 neppure sostenere se stesso: c'\u00e8 quindi bisogno di una struttura temporanea che abbia la forma, in negativo, della volta o dell'arco che potr\u00e0 essere rimossa solo al completamento dell'intero sesto dell'elemento strutturale.\nA tutt'oggi la centina viene molto spesso ancora fatta in legno, perch\u00e9 pu\u00f2 essere montata in opera, pu\u00f2 essere rimossa a pezzi a opera compiuta, pu\u00f2 essere \"adattata\" in caso di particolari esigenze di forma. Per edifici in cui vi sono molti archi o molte volte delle stesse dimensioni, pu\u00f2 essere contemplata anche l'ipotesi di realizzare una centina in acciaio o in cemento armato.\nNell'antichit\u00e0 si realizzavano anche centine di terra, soprattutto quando si costruivano le sostruzioni di edifici complessi (come, p.e., il tempio di Giove Anxur a Terracina): si formavano grandi cumuli di terra che, in superficie, venivano regolarizzati con assi di legno o con della paglia, sulla cui superficie concava venivano allettati i conci della volta (per centine di terra si parla in genere di volte e non di archi) fino al completamento del sesto, e, in seguito, si rimuoveva la terra da sotto la volta.\nEsistono anche centine che funzionano come cassaforma persa e che sono, in genere, in cemento armato prefabbricate o in acciaio. Genericamente, definire la centina una cassaforma \u00e8 per\u00f2 un errore formale.\nStoria.\nLa centina \u00e8 uno strumento estremamente antico, che risale ai tempi in cui si cominci\u00f2 ad utilizzare l'arco e la volta. Certamente prima dell'arco esistevano metodi pi\u00f9 semplici per realizzare aperture nei muri, come l'architrave e il falso arco (due conci di pietra posti a \"capanna\" a contrasto fra loro), ma l'uso reiterato di archi a conci di mattoni o di pietra non pu\u00f2 essere concepito senza l'uso della centina.\nI primi esempi di archi furono descritti da Leonard Woolley nelle sue opere sugli scavi di Ur in Mesopotamia, nelle quali egli data al 1400 a.C. il primo esempio di arco fuori terra; si pu\u00f2 quindi indurre che l'uso delle prime centine si collochi nel II millennio a.C. Archi si incontrano sporadicamente in altre civilt\u00e0, ma il primo impiego monumentale di strutture che richiedano l'uso di centine \u00e8 dovuto alla civilt\u00e0 etrusca.\nI maggiori esperti nell'uso di questa struttura sono stati senz'altro i loro eredi romani. Tuttavia non abbiamo documenti che raffigurano centine, n\u00e9 ovviamente una centina \u00e8 mai giunta intatta fino ai giorni nostri essendo di materiale deperibile. Nonostante ci\u00f2 \u00e8 chiaro che solo un uso frequentissimo delle centine pu\u00f2 aver consentito la costruzione dei numerosi acquedotti o i celebri ponti, mentre le maggiori volte ancora visibili a Roma, come quelle di alcune terme, le basiliche, tra cui quella detta di Massenzio ai Fori Imperiali) e il Pantheon sono realizzate in calcestruzzo per il quale furono usate non semplici centine ma casseforme di struttura complessa per formare i lacunari.\nIl mondo tardo-antico e medievale ancora utilizza in pieno questa tecnica costruttiva, che nei secoli non ha mai subito particolari modifiche o innovazioni.\nNell'era rinascimentale, per\u00f2, ci si scontra con la necessit\u00e0 di disporre di travi lignee di dimensioni sempre pi\u00f9 grandi; in particolare in Italia, le cui foreste, oltretutto sottoposte a secoli di sfruttamento intensivo, non potevano fornirne: \u00e8 infatti a Firenze che si sperimenta un nuovo modo di costruire cupole, non pi\u00f9 con un'unica centina dal piano d'imposta del tamburo fino alla sommit\u00e0 della cupola, ma costruendo una cupola che fosse in grado di reggersi da sola anche se non completa. Questo permise di realizzare la cupola della Cattedrale di Santa Maria del Fiore, la pi\u00f9 grande cupola mai costruita in muratura, dovuta al genio di Filippo Brunelleschi, e di tutte le cupole dell'architettura rinascimentale e barocca.\nNell'era industriale, specialmente nell'Europa settentrionale, in cui si costruivano grandi edifici in muratura con archi e volte (come l'edificio della Borsa di Amsterdam), la tecnica della centina in legno \u00e8 rimasta la pi\u00f9 utilizzata, anche perch\u00e9 l'Europa settentrionale disponeva di vaste riserve di legno a basso prezzo, a differenza dell'Italia.\nAltri significati.\nNelle costruzioni navali ed aeronautiche la centina \u00e8 un elemento strutturale trasversale di una nave o un elemento strutturale dell'ala o della fusoliera di un aereo che determina la forma come appare dall'esterno. Le centine sono fra loro distanziate in senso longitudinale ed unite fra loro da longheroni.\nIn ambito logistico sugli autocarri la centina costruisce una struttura mobile che crea una gabbia sui lati e sul tetto del cassone, eventualmente coperto da un telone.\nNell'ambito delle cornici per quadri la centina \u00e8 una superficie piana dorata complementare della cornice, su cui poggiano talvolta fregi intagliati, che serve ad incorniciare dipinti ottagonali, esagonali e ovali lasciando la struttura lineare esterna della cornice rettangolare o quadrata."}
{"id": "478753", "revid": "767487", "url": "https://it.wikipedia.org/wiki?curid=478753", "title": "DJ Aladyn", "text": "Biografia.\nInizia nel 1995 la sua esperienza radiofonica, a Radio Capital con Dj Angelo e Nicola Savino e nello stesso anno vince il Trofeo Nazionale DJ Trip. Nel 1997 si aggiudica il terzo posto al campionato italiano DMC e con DJ Myke fonda il progetto Men in Skratch, che vede i due DJ come veri e propri musicisti. Nel frattempo continua l'esperienza radiofonica ma questa volta a Radio Station One con Marco Mazzoli ed Andrea Monta.\nAccompagna Jovanotti nel Capo Horn Tour tra il 1999 e il 2000, un'esperienza che gli permette di girare l'Europa e di misurarsi con il grande pubblico e i grandi live.\nNel 2000 in team con DJ Myke e DJ Yaner si piazza al secondo posto nel campionato italiano ITF TEAM a Bologna.\nCon i Men in Skratch vincono il titolo italiano DMC Team nel 2000 e nel 2001, partecipando per due anni consecutivi alle finali mondiali del DMC World DJ Championship a Londra.\nApproda a Radio Deejay nel 2002 e ci resta fino ad oggi dove \u00e8 responsabile tecnico di due programmi: \"Tropical Pizza\" con Nikki e \"Catteland\" con Alessandro Cattelan. Ha collaborato alla rubrica \"P-funk\" nel programma \"Pinocchio\" con La Pina.\nNel 2003, sempre con DJ Myke, si piazza al secondo posto del campionato europeo ITF Eastern Hemisphere a Praga e lavora come DJ Resident nel programma comico Zelig su Italia 1.\nLavora al fianco di Saturnino nel \"Bass to the Bones Tour\" in giro per l'Italia nel corso del 2004.\nPartecipa al progetto musicale del 2005 The Reverse con il quale pubblica un album edito da Copasetik Recordings di Londra, prodotto da Jon Sexton e mixato nello studio inglese di Abbey Road.\nGrazie alle ottime critiche e alle positive recensioni sulla stampa di settore per \"The Reverse\", il gruppo si aggiudica le aperture del tour italiano dei Prodigy nel 2005 e nel 2006 si esibiscono all'Umbria Jazz Festival.\nSempre nel 2006 partecipa al progetto Rezophonic di Mario Riso, disco che vede tutti gli artisti della scena rock italiana uniti in una raccolta di fondi per la costruzione di pozzi d'acqua in Africa.\nParallelamente Dj Aladyn porta in giro un Set live con DJ Myke dal nome \"Alkemy\", uno show di musica e skratch che propone un panorama musicale che spazia dal rock e funk degli anni settanta alla nuova dance passando per l'elettronica.\nNel 2010 d\u00e0 vita al progetto sperimentale Scary Allan Crow, ispirato ai film di genere exploitation ed il live con videoproiezioni \"V.H.S. (Video Home Show)\".\nNel 2012 ha pubblicato il suo primo album interamente a suo nome, \"Fili invisibili\" (Metatron) a cui hanno collaborato musicisti rock come Nitto dei Linea 77, Saturnino, i Velvet, Nikki di Radio Deejay e altri.\nDal 7 gennaio 2013 \u00e8 regista, sempre su Radio Deejay, di \"Catteland\" la trasmissione radiofonica condotta da Alessandro Cattelan che simula un parco a tema. Il Dj Aladyn partecipa attivamente nella trasmissione conducendo la rubrica delle barzellette del Cucciolone e quella del Film in VHS.\nNel 2013 partecipa, con un Cameo, nella pellicola dei varesini Alessandro Damiani e Paolo Franchini, dove interpreta s\u00e9 stesso.\n\u00c8 fidanzato con Sara Foresti, assistente personale di Linus, e hanno una figlia, Linda, nata il 19 maggio 2016."}
{"id": "478764", "revid": "767487", "url": "https://it.wikipedia.org/wiki?curid=478764", "title": "Alive - Sopravvissuti", "text": "Alive - Sopravvissuti (\"Alive\") \u00e8 un film del 1993 diretto da Frank Marshall, basato sul disastro aereo delle Ande del 1972. La pellicola ha preso spunto dal libro di Piers Paul Read \"Tab\u00f9 - La vera storia dei sopravvissuti delle Ande\", oltre ad essere un remake del film \"I sopravvissuti delle Ande\" del 1976.\nUno dei sopravvissuti, Fernando Parrado (interpretato nel film da Ethan Hawke), ha aiutato il regista nella ricostruzione cinematografica della tragedia.\nTrama.\nIl 13 ottobre 1972 una squadra uruguaiana di rugby, accompagnata anche da alcuni familiari, in volo sul Fokker Fairchild FH-227D si schianta sulla cordigliera delle Ande, nel tentativo di raggiungere il Cile. I sopravvissuti, dopo alcuni giorni in attesa dei soccorsi decidono, per non morire di fame, di cibarsi dei corpi dei loro compagni morti. Gli estremi sforzi compiuti dai 33 iniziali sopravvissuti, poi ridottisi a 16, verranno ricompensati dall'eroica impresa di Fernando Parrado e Roberto Canessa, i quali riescono ad attraversare le Ande e raggiungere il Cile, dove riescono a chiedere soccorso.\nProduzione.\nLa pellicola venne interamente realizzata nella Columbia Britannica, Canada, fra: Purcell Range sulle Purcell Mountains, Windermere e gli \"North Shore Studios\" di Vancouver."}
{"id": "478771", "revid": "287204", "url": "https://it.wikipedia.org/wiki?curid=478771", "title": "Coprinus disseminatus", "text": "\"Coprinus disseminatus\" (Pers.:Fr.) S.F. Gray, \"A Natural Arrangement of British Plants\" (London) 1: 634 (1821)\nIl Coprinus disseminatus \u00e8 un fungo molto comune che nasce quasi sempre dopo abbondanti piogge e che dura al massimo qualche giorno.\nCappello.\n1-2 cm, prima biancastro o giallastro poi cinereo, talvolta con sfumature carnicine, brunastro alla sommit\u00e0, prima arrotondato poi campanulato, non deliquescente (a differenza degli altri Coprinus), solcato e poco carnoso, con margine minuto.\nLamelle.\nAnnesse al gambo, larghe, biancastre poi nerastre con l'et\u00e0, non sempre deliquescenti.\nGambo.\n2-5 x 0,2-0,6 cm, fragile, cilindrico, a volte un po' ingrossato alla base, spesso incurvato, cavo, bianco con sfumature rosa camoscio, sericeo liscio o fibrilloso.\nCarne.\nSottilissima inconsistente, biancastra, appena giallina al centro del cappello, non deliquescente, senza odori o sapori particolari.\nSpore.\nBruno-nerastre in massa, 7-10 x 4-5,5 \u00b5m, ellittiche, lisce, con un largo poro germinativo.\nHabitat.\nFungo saprofita, fruttifica dalla primavera all'autunno, in gruppi di numerosi esemplari, sempre cespitoso, nei pressi di ceppaie di latifoglie o tra il fogliame.\nCommestibilit\u00e0.\nNon commestibile, senza valore alimentare."}
{"id": "478776", "revid": "287204", "url": "https://it.wikipedia.org/wiki?curid=478776", "title": "Telefonica", "text": ""}
{"id": "478782", "revid": "834", "url": "https://it.wikipedia.org/wiki?curid=478782", "title": "SuperLiga", "text": ""}
{"id": "478784", "revid": "767487", "url": "https://it.wikipedia.org/wiki?curid=478784", "title": "Offerta al pubblico", "text": "L'offerta al pubblico \u00e8 un particolare tipo di proposta di contratto, che ha la caratteristica di essere indirizzata non a un determinato destinatario, ma a una collettivit\u00e0 indeterminata di possibili destinatari.\nPerch\u00e9 il contratto si concluda \u00e8 sufficiente l'accettazione di un interessato. Qualora l'accettazione sia legata a nuove condizioni contrattuali, essa d\u00e0 luogo a una controproposta che non conclude il contratto.\nL'offerta al pubblico nell'ordinamento italiano.\nSecondo l'art. 1336 del codice civile l'offerta al pubblico vale come proposta solo a due condizioni:\nL'offerta al pubblico pu\u00f2 essere revocata; se la revoca viene fatta nella stessa forma dell'offerta o in forma equipollente \u00e8 efficace anche nei confronti di chi non ne ha avuto notizia.\nOfferta al pubblico on-line.\nL'offerta al pubblico e la conseguente accettazione pu\u00f2 aver luogo anche attraverso l'utilizzo di un sito web o attraverso uno scambio di e-mail. Nel primo caso il luogo della conclusione del contratto si ritiene sia il luogo dove si trova il server su cui \u00e8 ospitato il sito Internet del proponente; il tempo della conclusione \u00e8 quello in cui l'accettazione giunge a questo server. Se l'offerta e l'accettazione sono avvenute attraverso uno scambio di posta elettronica (equiparata giuridicamente alla posta ordinaria), il contratto \u00e8 concluso quando l'accettazione giunge al server che ospita il provider che fornisce il servizio di posta elettronica al proponente.\nL'art. 13 comma 2 del decreto legislativo n. 70/2003 dispone che il proponente deve accusare per via telematica una ricevuta all'ordine dell'accettante con tutte le condizioni contrattuali e altre informazioni. Si ritiene che questa sia un'obbligazione accessoria, la quale non incide sulla conclusione del contratto, gi\u00e0 formatosi con l'accettazione.\nDifferenze con altri istituti simili.\nL'offerta al pubblico non va confusa con la promessa al pubblico con la quale ha in comune solo l'indeterminatezza del destinatario. Il criterio discretivo riguarda il contenuto \u00e8 il momento della nascita del vincolo. Nel caso di offerta, a differenza della promessa, si ha riguardo a comportamenti negoziabili; inoltre il vincolo consegue solo ad un successivo atto di accettazione, mentre nel caso di promessa si \u00e8 in presenza di un negozio unilaterale, cosicch\u00e9 il rapporto nasce a prescindere dalla comunicazione di cui all'art. 1989 cod. civ..\nPi\u00f9 difficile \u00e8 invece distinguere l'offerta dall'invito a offrire, a cui l'art. 1336 allude quando d\u00e0 rilevanza alle diverse circostanze. L'invito \u00e8 contenuto nei prezziari, nei listini e in generale bei materiali pubblicitari e non \u00e8 atto giuridico rilevante, ma solo atto lecito nei limiti in cui ovviamente non costituisca atto di concorrenza sleale o non violi diritti della persona, in particolare il diritto all'immagine o alla reputazione. Si tratta in sostanza di notizie portate all'attenzione del pubblico senza vincolo per le parti e senza possibilit\u00e0 di una accettazione. Chi risponde all'invito, infatti, non accetta ma propone la conclusione di un contratto. Nella pratica, \u00e8 difficile distinguere le due figure. In linea di massima, l'offerta, a differenza dell'invito, deve contenere gli estremi necessari per la conclusione del contratto ed \u00e8 invito se prevede il gradimento in ordine alla persona che risponde, come nel caso di contratti \"intuitus personae\" (ad es. di lavoro).\nAd esempio, si ritiene che il bando di concorso per l'assunzione di lavoratori sia offerta e non gi\u00e0 promessa, ma se chi bandisce si riserva insindacabilmente l'assunzione, c'\u00e8 invito."}
{"id": "478786", "revid": "18323", "url": "https://it.wikipedia.org/wiki?curid=478786", "title": "Verdi Australiani", "text": "I Verdi Australiani (\"Australian Greens\", AG), noti comunemente come \"The Greens\", sono un partito politico australiano.\nIdeologia.\nInizialmente gli AG erano classificabili come partito \"monotematico\". Loro obiettivo principale era, infatti, la tutela dell'ecosistema. Col passare degli anni, o meglio, con la costituzione del partito, nel 1992, gli AG cominciarono a darsi una visione \"ideale\" pi\u00f9 complessa. Comunemente, soprattutto dagli altri partiti australiani, sono visti come un partito di sinistra. Una sinistra certamente non socialista, ma comunque \"radicale\". Gli AG rifiutano tale appellativo, definendosi n\u00e9 di destra n\u00e9 di sinistra.\nI Verdi Australiani sono soliti, pi\u00f9 che altro, definirsi un partito dalla \"new politics\", politica nuova. Nei paesi anglofoni, come l'Australia, tale espressione ha, per\u00f2, un'accezione ben precisa. Negli USA, Adlai Stevenson, candidato alla Presidenza della repubblica nel '52 e nel '56 per il Partito Democratico, fu il massimo rappresentante della \"new politics\". Non solo, molti esponenti della Beat Generation furono classificati come \"new politics\". I \"new politics\" sostenevano in politica interna la lotta per i diritti civili, soprattutto degli afroamericani, in politica estera, invece, si facevano sostenitori di una dura lotta contro l'Unione Sovietica e gli stati comunisti. Il movimento \"new politics\" fu tra i maggiori sostenitori di John Kennedy, presidente statunitense negli anni '60. In Gran Bretagna, invece, il termine \"new politics\" ha rappresentato il movimento, nato negli anni '90, finalizzato ad assicurare una maggiore partecipazione democratica alla vita politica.\nPunti di forza del programma politico degli AG sono la giustizia sociale, la sostenibilit\u00e0 ambientale, la democrazia partecipativa e la non violenza.\nStoria.\nFondazione.\nGli AG sono un partito ambientalista, fondato ufficialmente nel 1992, anche se gi\u00e0 dagli anni '70, in Australia, operavano vari movimenti politici ecologisti. Nel 1972, infatti, in Tasmania venne fondato il Gruppo Tasmania Unita (\"United Tasmania Group\", UTG), che \u00e8 considerato il primo partito ambientalista al mondo.\nNegli anni '70 ed '80, i Verdi della Tasmania si impegnarono contro la costruzione di una diga per la produzione di elettricit\u00e0 (\"Franklin Dams\") sul fiume \"Franklin River\", nel cuore di un parco nazionale. Il progetto fermato dall'Alta Corte d'Australia, diede agli ambientalisti della Tasmania risonanza nazionale. Non solo, l'UTG riusc\u00ec ad eleggere un proprio rappresentante, Norm Sanders, al Parlamento della Tasmania, nelle file dei Democratici Australiani.\nNel 1984, Petra Kelly, tra i fondatori de I Verdi, in Germania, visit\u00f2 l'Australia e spinse i movimenti ecologisti presenti nei vari stati australiani a dar vita ad un unico partito nazionale. A questo invito segu\u00ec una convenzione nazionale, nello stesso anno, che prepar\u00f2 le basi per la fondazione vera e propria del partito nel 1992. Alcuni partiti ambientalisti, per\u00f2, mantennero una propria autonomia nei singoli stati. Sempre nel 1984, gli AG ebbero il loro primo senatore, nella persona di Josephine Vallentine, eletta nell'Australia Occidentale nelle file del Partito per il Disarmo Nucleare e poi passata ai Verdi.\nAlle politiche del 1993, i Verdi ottennero, al Senato, il 2,8% dei voti ed 1 seggio, dato confermato nel 1998, sia alla Camera che al Senato, senza, per\u00f2, la conquista di alcun seggio.\nLe elezioni del 2001 rappresentano il momento della svolta per gli AG. Il partito, infatti, raddoppia i suoi consensi, ottenendo il 4,3% dei voti alla Camera, il 4,9% al Senato ed eleggendo 2 senatori. Nel 2002, gli AG elessero il loro primo deputato con Michael Organ nella divisione di Cunningham.\nDal 2002 ad oggi.\nLe elezioni del 2004 hanno segnato un'ulteriore forte avanzata dei Verdi. Hanno ottenuto il 7,2% dei voti alla Camera ed il 7,7% dei voti ala Senato. Il partito ha eletto altri 2 senatori oltre i due confermati. Nonostante il buon risultato elettorale, gli AG non sono riusciti per l'ennesima volta ad eleggere deputati.\nLa Camera infatti usa il sistema elettorale detto Instant-runoff voting (IRV) (conosciuto anche come Voto Alternativo), mentre al Senato \u00e8 in uso il Single Transferable Vote (STV). Questi due sistemi tendono ad evitare i difetti sia del maggioritario uninominale che del proporzionale puro. Nel maggioritario uninominale viene eletto chi raccoglie pi\u00f9 voti in un collegio, escludendo cos\u00ec da qualsiasi rappresentanza parlamentare gli elettori che hanno scelto altri candidati. Nel Regno Unito, ad esempio, per ben due volte dal 1948 il partito vincitore delle elezioni aveva raccolto meno voti del suo diretto competitore. Nel sistema proporzionale puro, invece, ogni partito ottiene seggi in modo proporzionale ai voti conseguiti (es. 10% dei voti, 10% dei seggi). Tale sistema rischia, per\u00f2, di aumentare la frammentazione politica ed il numero di partiti presenti in Parlamento. I due sistemi in uso in Australia, invece, permettono all'elettore non solo di scegliere il candidato pi\u00f9 gradito, ma anche quelli pi\u00f9 vicini, anche se non \"di prima scelta\". Ci\u00f2 determina l'elezione dei candidati \"meno sgraditi\" alla maggioranza degli elettori. Il sistema per la Camera \u00e8 pi\u00f9 \"maggioritario\", quello del Senato pi\u00f9 \"proporzionale\".\nNelle elezioni del 2004, gli AG subirono la campagna elettorale del Family First Party, cristiani moderati, che accus\u00f2 i Verdi di essere troppo \"estremisti\". In tal modo il FFP conquist\u00f2 i \"secondi voti\" degli elettori pi\u00f9 moderati dei Democratici Australiani e del Partito Laburista Australiano, mentre i Verdi, conquistano molti \"primi voti\" degli elettori pi\u00f9 di \"sinistra\" dei Democratici, accusati di troppe divisioni interne. I flussi di voti premiaroni gli AG in termini di voti, ma non di seggi.\nAnche alle elezioni del 2007, i Verdi, pur crescendo al 7,9% dei consensi non hanno eletto alcun deputato. Al Senato, invece, grazie al 9% dei voti i Verdi sono saliti a 5 seggi.\nDal 2015 il leader \u00e8 Richard Di Natale mentre nel 2020 ha preso il suo posto Adam Bandt."}
{"id": "478790", "revid": "3492065", "url": "https://it.wikipedia.org/wiki?curid=478790", "title": "Alessandro VII", "text": ""}
{"id": "478792", "revid": "1226", "url": "https://it.wikipedia.org/wiki?curid=478792", "title": "Digital Object Identifier", "text": ""}
{"id": "478794", "revid": "15756", "url": "https://it.wikipedia.org/wiki?curid=478794", "title": "STS-115", "text": "La STS-115 \u00e8 una missione spaziale del Programma Space Shuttle, la prima utilizzata allo scopo di riprendere la costruzione della Stazione Spaziale Internazionale (ISS) dopo il disastro del Columbia e la seconda missione di prova di \"ritorno al volo\". La missione, la 18\u00b0 verso la Stazione Spaziale Internazionale e il volo di assemblaggio 12A, utilizza lo Space Shuttle \"Atlantis\", il cui volo fu rimandato a causa dell'Uragano Ernesto.\nA causa dei diversi ritardi, la NASA fu costretta a chiudere la finestra di lancio per evitare un conflitto di \"docking\" (aggancio) con una Sojuz russa. Il decollo dell'Atlantis \u00e8 avvenuto il 9 settembre 2006 alle 11:15 AM EDT dalla rampa di lancio 39-B al Kennedy Space Center.\nStemma.\nLo stemma della missione STS-115 raffigura lo Space Shuttle che vola verso la Stazione Spaziale Internazionale, con il simbolo dell\"Astronaut Office\" come scia. Il sole sorge sullo sfondo e illumina il pannello solare, che rappresenta il carico della missione. In basso sono indicati il numero di missione \"115\" e il codice della sequenza di assemblaggio della stazione \"12A\". La Terra azzurra, nello sfondo, ricorda l'importanza della ricerca e dell'esplorazione spaziale per tutti gli abitanti del pianeta.\nMissione.\nOriginariamente il volo dell'STS-115 venne programmato per l'aprile 2003. Tuttavia, il disastro del \"Columbia\" costrinse la NASA a sospendere tutti i voli al fine di determinare le cause dell'incidente. Successivamente la NASA lanci\u00f2 due voli di test STS-114 e STS-121 per verificare la capacit\u00e0 dello Shuttle a continuare le operazioni della Stazione Spaziale Internazionale. L'equipaggio venne selezionato gi\u00e0 nel 2002, venne tenuto in attesa per circa cinque anni. Nel caso fosse stata necessaria una missione di soccorso sarebbe stata pronta la STS-301 ma non prima dell'11 novembre 2006.\nCronologia.\n27 agosto - 7 settembre 2006 (ritardo).\nL\"Atlantis\" venne trasferito il 24 luglio, 2006 dall'Orbiter Processing Facility al Vehicle Assembly Building. Venne situato successivamente sulla piattaforma di lancio mobile il 26 luglio, e portato al complesso 39B nelle prime ore della mattina del 2 agosto. Il \"rollout\" era previsto per il 31 luglio, ma un uragano nelle vicinanze del Kennedy Space Center caus\u00f2 un ritardo di due giorni. Vi era il timore che un fulmine potesse colpire l'orbiter causando danni irreparabili.\nNel weekend tra il 5 agosto e il 6 agosto 2006 gli ingegneri completarono il collaudo dei motori principali, (flight readiness), giudicandoli pronti per il lancio. L'equipaggio giunse al KSC il 7 agosto e per quattro giorni, fino al 10 agosto vennero impegnati in una simulazione di \"countdown\" e di lancio\nPer la prima volta, i dirigenti della NASA decisero di posticipare il lancio dell'STS-115 per il 27 agosto per ottenere migliori condizioni per fotografare il serbatoio esterno. Una nuova finestra di lancio venne coordinata con la Sojuz TMA-9, verso la met\u00e0 settembre, per il cambio di equipaggio della Stazione Spaziale Internazionale (ISS) e per i rifornimenti.\nI Meeting della missione.\nA causa di una perdita di schiuma dal serbatoio esterno venne organizzato un meeting straordinario il 13 agosto, perdita che avvenne anche durante la precedente missione la STS-121. I top manager della NASA organizzarono due giorni dopo un meeting per una \"Flight Readiness Review\" (Revisione di volo) tra il 15 agosto e il 16 agosto allo scopo di finalizzare la data di lancio.\nLa fine della missione \"Columbia\" avvenne durante il lancio a causa di un pezzo di schiuma, staccatosi dal serbatoio esterno e che colp\u00ec l'ala sinistra creando un foro ampliatosi successivamente in una breccia durante il rientro. Dalla breccia all'esplosione il passo fu breve. Durante il meeting si discusse inoltre della messa in sicurezza dell'antenna dello Shuttle, che era stata incorrettamente fissata. Durante i voli precedenti non aveva mai dato problemi.\nAlla fine del meeting di due giorni, i dirigenti della NASA decisero di procedere al lancio per il 27 agosto 2006. Tuttavia, il 18 agosto la NASA decise di sostituire un componente dell'antenna, con l'Atlantis ancora sulla piattaforma di lancio. Non vi erano procedure per sostituzioni di questo tipo direttamente sulla piattaforma di lancio, ma il lavoro fu completato entro il 20 agosto senza compromettere la data di lancio.\nIl 25 agosto 2006, il pi\u00f9 potente fulmine mai registrato al Kennedy Space Center, colp\u00ec il parafulmine situato in cima alla piattaforma di lancio. Per valutare i danni subiti, la partenza\nvenne ritardata per altre 24 ore.\nIl 27 agosto, venne presa la decisione di posporre il lancio di altre 24 ore, a causa di un ritardo alla valutazione dei danni subiti dal fulmine e dalla possibile minaccia dell'uragano Ernesto.\nA causa del peggioramento delle condizioni atmosferiche, il 28 agosto 2006 la NASA decise di rinviare sia il lancio che il \"rollback\" dello Shuttle, ma il giorno successivo, nel primo pomeriggio la NASA, grazie al miglioramento delle previsione meteorologiche, decise di muovere l'Atlantis sulla piattaforma di lancio. Le nuove previsioni attendevano una tempesta meno forte del previsto con venti inferiori a , limite sufficiente per mantenere all'aperto lo Shuttle.\nAlle 2 am EDT del 31 agosto, passato l'uragano i tecnici grazie alle ispezioni alle strutture, individuando tre problemi, tutti molto semplici da riparare. Venne decisa la data di lancio per il 6 settembre alle 12:29 EDT, con l'opzione di altri due giorni di finestra, dopo che manager NASA e Russi decisero di estendere per almeno un giorno. Alle 8 a.m. del 3 settembre, finalmente inizi\u00f2 il conto alla rovescia a 43 ore dal lancio, con 30 ore programmate. La finestra di lancio venne estesa di altri 10 minuti.\nVenerd\u00ec 8 settembre (Lancio rinviato).\nIn un briefing alle 6:00 pm EDT del 6 settembre il Mission Management Team della NASA decise che era necessaria una sospensione del countdown di 24 ore, per analizzare un ulteriore problema alle celle a combustibile individuato la notte precedente. Il giorno successivo l'MMT annunci\u00f2 durante una conferenza stampa un ulteriore tentativo di lancio per l'8 settembre alle 11:41 am EDT.\nL'8 settembre 2006 alle 5:30 EDT, venne individuato un guasto agli interruttori dei sensori posti sul serbatoio esterno. Alle 10:54 la NASA annunci\u00f2 ufficialmente un ulteriore ritardo di 24 ore al fine di scaricare il serbatoio esterno e di valutare il guasto.. Il sensore ECO n\u00b03, indicava ancora la presenza di idrogeno liquido nonostante il serbatoio esterno fosse stato completamente svuotato. Gli altri 3 sensori funzionavano perfettamente; anche se l'Atlantis non poteva partire a causa del malfunzionamento, per la missione sarebbero stati sufficienti tre sensori ECO funzionanti.\nSabato 9 settembre (1\u00ba giorno, lancio).\nFinalmente il 9 settembre, alle 11:15 am EDT (15:15 UTC), l'STS-115 venne lanciato dal poligono verso la Stazione Spaziale Internazionale, dopo che fu verificato che tutti i sensori dei motori funzionavano perfettamente.. Al momento del decollo, l'International Space Station si trovava a sopra il nord Atlantico, tra la Groenlandia e l'Islanda. Durante la salita verso l'orbita, il Controllo Missione ha chiesto all'equipaggio di riconfigurare l'impianto di raffreddamento, il Flash Evaporato System; nel sistema era stato trovato del ghiaccio, cosa non insolita ed avvenuto anche nella precedente missione.\nNel momento successivo allo spegnimento dei motori, 8,5 minuti dal decollo, Tanner e MacLean utilizzarono un computer portatile e una fotocamera digitale per documentare il distacco del serbatoio esterno dallo shuttle. Queste immagini, come per le immagini ottenute dalla videocamera dello shuttle poste sul serbatoio vennero trasmesse a terra per una revisione.\nDomenica 10 settembre (2\u00ba giorno).\nDay 2: Animazione dell'ispezione del Canadarm\nDurante il loro primo giorno nello spazio, l'equipaggio ha esaminato le condizioni della stazione mediante l'Orbiter Boom Sensor System, un'estensione lunga 15 metri del braccio robotico dello Shuttle. Il pilota Christ Ferguson e specialista di missione Daniel C. Burbank e Steven MacLean hanno eseguito una lunga e difficile ispezione ai pannelli rinforzati al carbonio della dritta dell'Atlantis e delle ali.\nIl primo compito svolto dall'equipaggio consisteva nel preparare il complesso per l'attracco e per le tre attivit\u00e0 extravicolari pianificate. Gli specialisti di Missione\nJoe Tanner e Heide Stefanyshyn-Piper hanno verificato le tute spaziali e la strumentazione, che Burbank e MacLean useranno durante le attivit\u00e0 extraveicolari programmate per i giorni 4, 5 e 7. L'escursione esterna \u00e8 stata pianificata per installare il \"segmento P3/P4\", dispiegare le celle fotovoltaiche e prepararle al funzionamento.\nSulla stazione spaziale, l'ingegnere di Volo Jeffrey Williams ha preparato per il 3\u00ba giorno, il laboratorio orbitante per l'arrivo dell'Atlantis e la videocamera digitale per fotografare ad alta risoluzione lo scudo termico dello shuttle. Con l'aiuto del comandante Pavel Vinogradov, Williams ha pressurizzato il Pressurized Mating Adapter 2, (Adattatore di accoppiamento pressurizzato) situato al termine del modulo Destiny, dove attraccher\u00e0 l'Atlantis. Vinogradov ha infine confezionato l'attrezzatura per il ritorno.\nLuned\u00ec 11 settembre (3\u00ba giorno).\nPrima dell'attracco, Brent W. Jett ha pilotato l'Atlantis in orbita a circa 183 metri sotto la stazione spaziale. Il pilota ha concesso all'equipaggio della Expedition 13 di fotografare ad alta risoluzione lo scudo termico della navetta.\nAlle 10:46 UTC, l'Atlantis ha attraccato alla Stazione Spaziale Internazionale; una volta aperto il boccaporto l'equipaggio fu calorosamente accolto alle 12:35 UTC, a bordo della stazione spaziale UTC\nGiorno 3: Animation Handoff.\nSuccessivamente all'attracco, Ferguson e Burbank hanno fissato al Canadarm dello shuttle la travatura reticolare (P3/P4) di 17,5 tonnellate, l'hanno sollevata dall'ormeggio e consegnata a MacLeand e l'ingegnere Jeff William, che, mediante il Canadarm2 l'hanno agganciata al braccio robotico dello Shuttle. L'astronauta MacLean \u00e8 il primo canadese a operare nello spazio con il \"Canadarm2\" e il suo Mobile Base guidando il montaggio delle celle fotovoltaiche.\nTanner e Stefanyshyn-Piper hanno iniziato la preparazione (\"campeggio\"), dell'attivit\u00e0 extraveicolare all'interno della camera di decompressione, consistenti nel controllo da parte della NASA dei dispositivi di aspirazione, per evitare problemi di embolia e di decompressione. La preparazione consiste nell'indossare una maschera di ossigeno e dormendo per tutta la notte nella camera di decompressione a (corrispondenti a 703 gxcm\u00b2), per acclimatare il corpo alla bassa pressione.\nMarted\u00ec 12 settembre (4\u00ba giorno).\nDopo aver installato l'intelaiatura reticolare (P3/P4), mediante il Canadarm2, Tanner e Stefhanyshun-Piper sono hanno iniziato la loro attivit\u00e0 extraviecolare per attivarla esattamente alle 9:17 UTC. Durante la passeggiata spaziale hanno installato un alimentatore, e i cavi dati tra le intelaiature P1 e le P3/P4, una serie di altri compiti: configurare l'intelaiatura, e dare inizio alla sua attivit\u00e0. Dopo il successo dell'attivit\u00e0 extraveicolare gli astronauti hanno eseguito tutta una serie di compiti, terminando alle 15:43 UTC.\nMercoled\u00ec 13 settembre (5\u00ba giorno).\nIl quinto giorno, ha visto partire la seconda attivit\u00e0 extraveicolare di Burbank e MacLean. L'intera giornata era dedicata all'attivazione del Solar Alpha Rotary Joint (SARJ). Lo SARJ \u00e8 un dispositivo delle dimensioni di un'automobile in grado effettuare la rotazione verso il Sole delle celle fotovoltaiche della stazione spaziale. I due astronauti hanno sganciato il blocco che lo tratteneva, dal lancio a terra, fino all'orbita. Una volta funzionante, Burbank e MacLean hanno risolto diversi problemi minori, come un malfunzionamento di una videocamera, una presa rotta, un bullone ostinato e uno allentato da un dispositivo che lo teneva fissato. Il bullone ostinato, per allentarsi, ha richiesto la forza di entrambi gli astronauti.\nBurbank e MacLean hanno impiegato nell'attivit\u00e0 extraveicolare 7 ore e 11 minuti, iniziandola alle 09:05 UTC, completandola alla 16:16 UTC.\nGli ingegneri individuarono anche un piccolo guasto durante le quattro ore di attivazione e verifica del SARJ, ritardando temporaneamente la partenza e lo sviluppo dei nuovi pannelli solari e sospendendo il lavoro. Avevano il tempo sufficiente per continuare a risolvere il problema durante la notte e completare il dispiegamento delle celle solari per gioved\u00ec come precedentemente programmato. Inizio di dispiegamento delle celle solari e momentanea interruzione per localizzare un guasto.\nGioved\u00ec 14 settembre (6\u00ba giorno).\n6\u00ba giorno: Animazione del dispiegamento delle celle fotovoltaiche\nIl sesto giorno \u00e8 proseguito con l'installazione delle celle fotovoltaiche. Il dispiegamento dei pannelli solari ebbe inizio con qualche ritardo a causa dei problemi incontrati il quinto giorno con il SARJ, problema\nriscontrato nel software e subito risolto. Il dispiegamento dei pannelli continu\u00f2 per tutto il pomeriggio lentamente al fine di prevenire l'aderenza tra i pannelli, come \u00e8 avvenuto durante la missione STS-97.\nFu subito fatto notare dall'equipaggio che alcuni dei pannelli stavano aderendo, ma ci\u00f2 non caus\u00f2 altri problemi.. Comunque, una volta installate, le celle fotovoltaiche non forniranno energia elettrica alla stazione fino alla successiva missione STS-116, programmata per il dicembre 2006, quando verr\u00e0 ricostruito tutto l'impianto elettrico.\nTra le altre attivit\u00e0 svolte il sesto giorno ricordiamo: un \"double walk off\", della Canadarm2 della stazione dalla sua posizione corrente dal Mobile Base System al modulo Destiny e la preparazione della terza missione extraveicolare. Alla fine della giornata fu tenuta una serie di conversazioni tra i canadesi Jett &amp; MacLean, il Primo ministro del Canada Stephen Harper, e degli studenti.\nVenerd\u00ec 15 settembre (7\u00ba giorno).\nCaratteristica del settimo giorno fu la terza e conclusiva attivit\u00e0 extraviecolare della missione, che ebbe inizio alle 10:00 UTC. Gli astronauti Tanner e Stefanyshyn-Piper, hanno predisposto il secondo \"campeggio\" per il successivo periodooo di adattamento nella Joint Airlock. L'attivit\u00e0 extraveicolare ebbe fine alle 12:42pm EDT.\nDurante l'EVA, gli astronauti hanno con successo eseguito la preparazione per l'installazione e il dispiegamento del radiatore P3/P4, in grado di rimuovere il calore residuo dalla stazione spaziale. Il Controllo di Volo a Terra (Ground Flight Controllers) alle 09:11am EDT ha successivamente e con successo dispiegato il radiatore. Durante la passeggiata spaziale gli astronauti hanno completato un'altra serie di compiti tra cui il recupero di particolari rilevatori posti all'esterni della ISS, la manutenzione della travatura P6, l'installazione di una speciale antenna TV senza fili, e la sostituzione di un'antenna della travatura S1. Sono inoltre stati eseguiti una serie di compiti programmati per le missioni future, ci\u00f2 si \u00e8 reso possibile grazie al grande successo alle due missioni extraveicolari precedenti. Finalmente verso la fine della terza attivit\u00e0 extraveicolare, hanno eseguito un test per valutare un video ad infrarossi del margine di attacco dello Space Shuttle Atlantis.\nIl transporter mobile della stazione, utilizzato per spostare la travatura integrata, \u00e8 stato programmato per essere spostato verso la fine della giornata, sull'intelaiatura P3, come parte del collaudo finale. L'attivit\u00e0 extraveicolare ha subito un ritardo a causa di una alla perdita di potenza di una pompa di depressurizzazione all'interno della stessa camera di decompressione (Joint Airlock). Il Controllo di Volo ha individuato il problema era in una giunzione elettrica di un interruttore di sicurezza.\nSabato 16 settembre (8\u00ba giorno).\nL'ottavo giorno della missione STS-115 l'ultimo dell'Atlantis collegata all'ISS, \u00e8 stato principalmente utilizzato nella preparazione della procedura di sgancio, in programma per il giorno successivo. Dopo il meritato riposo l'equipaggio ha eseguito il trasferimento sull'Atlantis di una serie di esperimenti scientifici eseguiti sulla ISS.\nSuccessivamente l'equipaggio della STS-115, ed il gruppo della Expedition 13, hanno preso parte alla consueta conferenza, durante la quale il Comandante Brett Jett ha commentato il successo della missione: \"L'intera missione, \u00e8 stata una vera sfida. Avremo altri carichi analoghi nel futuro, e questa \u00e8 un ottimo punto di partenza. Ritengo che potremo trasferire ai futuri equipaggi un notevole bagaglio di esperienze\".\nDomenica 17 settembre (9\u00ba giorno).\nAl nono giorno di volo si \u00e8 conclusa la missione della STS-115 presso la ISS, e l'Atlantis si \u00e8 sganciato alle 12:50 UTC, dalla Stazione Spaziale Internazionale.\nDopo la consueta cerimonia di congedo tra la STS-115 e l'Expedition 13, il boccaporto dell'Atlantis \u00e8 stato definitivamente chiuso alle 10:27 UTC. Successivamente, dopo una serie verifiche, l\"Atlantis\" ha lasciato la stazione per riprendere la nuova configurazione della ISS.\nLuned\u00ec 18 settembre (10\u00ba giorno).\nL'equipaggio della STS-115 ha trascorso il decimo giorno di volo eseguendo le ispezioni finali sull'Atlantis allo scudo in preparazione al rientro del dodicesimo volo. Orbitando a circa dietro la ISS, gli astronauti hanno utilizzato il braccio robotico per assicurarsi che lo scudo termico dell'Atlantis non avesse subito danni da eventuali micrometeoriti o da altri detriti spaziali. Verso la fine della giornata l'equipaggio ha preparato l'apparecchiatura necessaria al loro ritorno sulla Terra.\nContemporaneamente nella stessa giornata \u00e8 stato effettuato il lancio della successiva impresa verso la ISS, l'Expedition 14, a bordo della Sojuz TMA-9.\nMarted\u00ec 19 settembre (11\u00ba giorno).\nNella mattinata dell'undicesimo giorno, gli astronauti Jett e Ferguson hanno verificato l'affidabilit\u00e0 del propulsore ed eseguito alcune simulazioni di atterraggio mediante il computer di bordo. Il propulsore sarebbe stato utilizzato per posizionare lo Shuttle per il rientro. Gli astronauti inoltre hanno partecipato ad alcune interviste durante le quali Ferguson non ha nascosto ai media che tutti a bordo non vedevano l'ora di tornare: \"Penso che fin qui abbiamo fatto un buon lavoro\", dice Ferguson. \"Non vediamo l'ora di rientrare\".\nDopo le interviste, l'equipaggio ha partecipato alla preparazione al rientro stivando apparecchiature non indispensabili ed eseguito altri compiti prima dell'atterraggio. Tuttavia il Controllo Missione ha informato gli astronauti che un oggetto non identificato era stato visto accompagnare l'Atlantis nella sua orbita. A bordo si sono subito attivati per riprenderlo utilizzando una videocamera, ma la sua risoluzione non era abbastanza alta da identificarlo.\nTali immagini sono state riversate al MCC, per ulteriori analisi. Vi era la possibilit\u00e0 che l'oggetto si fosse staccato dall'Atlantis e pertanto era necessario identificarlo con precisione. Comunque, lo scenario pi\u00f9 probabile era la sua assoluta innocuit\u00e0, forse una lamina metallica staccatasi dallo scudo termico, ma rimaneva tuttavia la possibilit\u00e0 che il pezzo fosse di vitale importanza, come una mattonella dello scudo termico di protezione dell'Orbiter.\nDi conseguenza, il Centro di Controllo Missione ha chiesto all'equipaggio dell'Atlanis di attivare il braccio robotico per inspezionare l'Orbiter, e programmare una serie di test durante la dodicesima giornata di volo, al fine di determinare le condizioni dello shuttle in vista della giornata di rientro. A causa di tale ispezione supplementare e delle cattive condizioni meteorologiche previste l'atterraggio \u00e8 stato ritardato di un giorno.\nMercoled\u00ec 20 settembre (12\u00ba giorno).\nA causa della scoperta del precedente oggetto non identificato, il controllo di volo a terra, in collaborazione con gli astronauti, ha trascorso le prime ore nella mattina per inspezionare, mediante il braccio robotico, la superficie dello scudo termico dell'Atlantis. Dopo una serie di verifiche il controllo di volo ha dato il via libera all'equipaggio per il rientro. Grazie al miglioramento delle condizioni atmosferiche l'atterraggio \u00e8 stato confermato per mercoled\u00ec. Durante le ispezioni, gli astronauti dello Shuttle sono stati informati che la Sojuz TMA-9 ha attraccato sotto la ISS, e che met\u00e0 dell'equipaggio della Sojuz, si \u00e8 gi\u00e0 trasferito a bordo della stazione spaziale internazionale.\nGioved\u00ec 21 settembre (13\u00ba giorno, atterraggio).\nIl tredicesimo giorno \u00e8 l'ultimo della missione, con la procedura di atterraggio avvenuta nella mattinata, e numerose conferenze stampa programmate per il pomeriggio.\nCome per tutti i voli dello Shuttle, la procedura di atterraggio ha inizio ore prima rispetto all'atterraggio effettivo al Kennedy Space Center. La procedura inizia con l'APU prestart alle 4:37 am EDT, seguita dalla chiusura degli sportelli di carico, con successiva autorizzazione all'Orbiter per le 4:45 am EDT. L'equipaggio dell\"Atlantis\" ha ricevuto il \"GO!\", per la prima finestra di rientro dal Controllo di Missione alle 4:45 am EDT. Successivamente l'equipaggio ha iniziato la manovra di uscita dall'orbita con la conseguente ri-orientazione dello shuttle.\nLa manovra di uscita dall'orbita, mediante accensione completa di entrambi i motori, \u00e8 iniziata alle 5:15am EDT, per la durata di almeno due minuti e 40 secondi. Gli astronauti a bordo dell'Orbiter sono stati informati alle 5:17 am EDT che la loro manovra era perfetta, e che non erano necessarie ulteriori correzioni per il rientro nell'atmosfera della navetta sopra l'Oceano Indiano.\nDopo l'uscita dall'orbita, l'equipaggio dell'Atlantis ha scaricato per tre minuti il propellente in eccesso concludendo alle 5:26 am EDT, a 55 minuti dall'atterraggio. Venticinque minuti pi\u00f9 tardi, alle 5:51 am EDT, l'Atlantis, a circa di altitudine ha iniziato a risentire degli effetti dell'atmosfera, iniziando il \"roll reversal banking\" allo scopo di affrontare il viaggio a e pronto all'atterraggio alla velocit\u00e0 di . La ISS fu posizionata sopra il luogo di atterraggio, cos\u00ec gli astronauti della ISS erano in grado di osservare l'intera manovra.\nAlle 6:08am EDT il collegamento dallo Shuttle \u00e8 stato acquisito dalla stazione di puntamento radar MILA a Merrit Island, Florida, e grazie al GPS i dati hanno iniziato a fluire tre minuti pi\u00f9 tardi dall'Orbiter. Dieci minuti dopo la prima individuazione, l\"Atlantis\" ha superato il muro del suono per due volte, tre minuti prima del \"touchdown\".\nIl comandante Jett un minuto dopo ha preso il controllo dell'Atlantis e ha iniziato a dirigersi verso la pista 33 dello Space Kennedy Center per l'atterraggio.\nL'Atlantis ha toccato terra alle 6:21:30 am EDT sulla Pista 33 dello Space Shuttle Landing Facility dello Kennedy Space Center, e con il muso 6 secondi pi\u00f9 tardi, e 7,88 milioni di km dopo il lancio, le ruote dell'Orbiter si sono fermate alle 6:22:16 am EDT, ponendo definitivamente fine alla missione STS-115.\nQuesto atterraggio anche se \u00e8 avvenuto 48 minuti prima dell'alba, viene considerato notturno,\nil 21\u00b0 del programma Space Shuttle. Inoltre \u00e8 il 63\u00b0 atterraggio al Kennedy Space Center, e la 27\u00aa missione dell\"Atlantis\".\nAnalisi dei rottami.\nI Mission Management NASA hanno condotto una dettagliata analisi dei dati da diverse fonti, comprese le immagini da terra, radar, ispezioni dello shuttle con il Canadarm e dalla stazione spaziale.\nDal secondo giorno \u00e8 stata localizzata una manciata di rottami staccatisi dalla navetta durante il lancio; da un'analisi preliminare risulta che non hanno prodotto effetti preoccupanti.. Pi\u00f9 tardi, durante lo stesso giorno, gli ingegneri della NASA decisero che non erano richieste ulteriori ispezioni dello scudo termico.\nRisveglio.\nCome tradizione per tutti i voli NASA a partire dal Programma Gemini, per ogni giorno di missione, l'equipaggio della STS-115 ascolta un particolare brano musicale scelto da un astronauta, che per lui ha un particolare significato.\nMissione scientifica.\nOltre alle procedure sulla stazione internazionale lo shuttle ha effettuato anche alcuni esperimenti scientifici. Tra i vari esperimenti uno ha riguardato il portare in orbita alcuni campioni di batteri Salmonella typhimurium al fine di verificarne le modifiche in assenza di gravit\u00e0. I campioni di batteri hanno mostrato che la permanenza nello spazio ha modificato 167 geni e li ha resi pi\u00f9 virulenti. Una volta iniettati in topi da laboratorio si sono dimostrati tre volte pi\u00f9 letali degli equivalenti campioni rimasti a terra.\nMissione di riserva.\nSTS-300.\nSTS-300 \u00e8 la sigla assegnata agli Equipaggi di Supporto (Contingency Shuttle Crew Support) pronti al lancio in caso di guasti alle missioni STS-114 e STS-121. La missione di soccorso per STS-121 era una versione modificata della STS-115. Se fosse stato necessario sarebbe stata lanciata non prima del 17 agosto 2006. L'equipaggio era composto da un gruppo di quattro persone riserve dell'equipaggio della missione corrente."}
{"id": "478795", "revid": "1656773", "url": "https://it.wikipedia.org/wiki?curid=478795", "title": "Barile (contenitore)", "text": "Il barile \u00e8 un contenitore cilindrico, generalmente di metallo, di ferro nella maggior parte dei casi, della capacit\u00e0 di circa 180-200 litri che viene usato per il trasporto di materie prime ed altri prodotti allo stato liquido.\nDescrizione.\nIl barile \u00e8 una evoluzione tecnologica della botte di legno, usata fin dall'antichit\u00e0 per trasportare e conservare liquidi pregiati, come il vino o per alimenti come il pesce conservato (aringhe).\nLa sua forma cilindrica ne facilita il trasporto e la sistemazione nelle stive delle navi ed in altri spazi per il trasporto tramite rotolamento.\nSolitamente il barile \u00e8 rafforzato con costolature parallele che ne incrementano la resistenza agli urti.\nEnologia.\nIn enologia si chiama barile un contenitore di legno che assomiglia a una piccola botte. La capacit\u00e0 \u00e8 variata molto nel corso dei secoli e a seconda dei luoghi, ma oggi, perlopi\u00f9, si chiama barile un vaso per vino da 50 l (\u00bd hl). Si tratta quindi di un recipiente che ha la met\u00e0 di capacit\u00e0 di un caratello.\nAltri usi.\nIn alcune aree dell'America centrale, le carcasse vuote di vecchi barili vengono modificate ed elaborate per essere usate come tamburi musicali metallici."}
{"id": "478807", "revid": "6923", "url": "https://it.wikipedia.org/wiki?curid=478807", "title": "France T\u00e9l\u00e9com", "text": ""}
{"id": "478814", "revid": "3492501", "url": "https://it.wikipedia.org/wiki?curid=478814", "title": "Formula di Gauss - Green", "text": ""}
{"id": "478834", "revid": "296631", "url": "https://it.wikipedia.org/wiki?curid=478834", "title": "Taylorismo", "text": "Il taylorismo \u00e8 una teoria del management formulata da Frederick Taylor nella sua monografia \"L'organizzazione scientifica del lavoro\" del 1911.\nIl modello organizzativo.\nPartendo da una critica alla variet\u00e0 di procedimenti e mansioni svolti all'interno dell'officina e da una supposizione secondo cui gli operai sfruttavano opportunisticamente la disomogeneit\u00e0 dei processi produttivi per minimizzare lo sforzo lavorativo, egli elabor\u00f2 il suo metodo di organizzazione scientifica del lavoro: basata sulla razionalizzazione del ciclo produttivo secondo criteri di ottimalit\u00e0 economica, fu raggiunta attraverso la scomposizione e parcellizzazione dei processi di lavorazione nei singoli movimenti costitutivi, cui venivano assegnati tempi standard di esecuzione. Questo processo consisteva di tre fasi:\nNella prima, la direzione d'impresa avrebbe dovuto raccogliere tutte le conoscenze tradizionali che costituivano il patrimonio dei lavoratori, registrandole e schematizzandole a leggi e regole matematiche, laddove possibile; nella seconda, egli sugger\u00ec una selezione definita scientifica dei lavoratori che consistesse nell'osservare il loro comportamento, le loro capacit\u00e0 tecniche, le loro attitudini, oltre che il loro rendimento individuale; in terzo luogo, egli propose la ridistribuzione agli operai delle mansioni osservate, rilevate e schematizzate sulla base della diversit\u00e0 delle abilit\u00e0 di questi.\nNella seconda fase Taylor aveva proposto di identificare per ogni mansione da svolgere un lavoratore adatto al raggiungimento degli obiettivi prefissati. Questo avveniva negli anni immediatamente successivi alla rivoluzione industriale, quando il fermento tecnologico era un'immediata conseguenza e c'era il rischio di non riuscire ad organizzare nella maniera adeguata il processo produttivo delle nuove industrie.\nA seguito dell'alienazione, nella quale all'individuo non era richiesta una specifica conoscenza n\u00e9 una competenza particolare, poich\u00e9 era semplicemente chiamato ad interagire con una macchina che avrebbe svolto per lui le funzioni prestabilite, \nTali concetti si sono concretizzati storicamente durante la rivoluzione industriale, dove spesso la mancanza di una abilit\u00e0 necessaria a compiere il lavoro prefissato faceva s\u00ec che \nLa prima introduzione su vasta scala dei metodi tayloristici fu attuata da Henry Ford, che nel 1913 realizz\u00f2 la catena di montaggio per avviare la produzione del modello T, l'automobile destinata a conquistare il mercato con i suoi prezzi particolarmente competitivi.\nL'organizzazione tecnico-scientifica del lavoro.\nTaylor ide\u00f2 alcune tecniche per migliorare e velocizzare il sistema produttivo:\nLe origini.\nLa prima rivoluzione industriale, nel XIX secolo, provoc\u00f2 in Inghilterra un profondo mutamento delle condizioni economiche e sociali. Questo si ripercosse anche in America che era rimasta in una situazione di arretratezza riguardo all'organizzazione produttiva. I progressi tecnologici di quel periodo resero possibile la costruzione di macchinari pi\u00f9 veloci e potenti (per quanto ancora lenti ed imperfetti) che permisero la produzione di massa. I prodotti e i processi produttivi vennero conseguentemente standardizzati.\nI nuovi macchinari che si cominciarono a trovare nelle fabbriche non erano pi\u00f9 adatti a vari tipi di lavorazioni ma erano sempre pi\u00f9 specializzati, fino a diventare monovalenti. Questa evoluzione dei macchinari ha determinato la sostituzione degli operai di mestiere con gli operai dequalificati che erano per lo pi\u00f9 manodopera poco scolarizzata e che aveva come unico interesse il soddisfacimento dei bisogni di sussistenza. Questi fattori, insieme alla crescita delle dimensioni delle fabbriche, portavano con s\u00e9 problemi di controllo sociale e di organizzazione del lavoro.\nNascita delle prime fabbriche.\nTra il cinquecento e il seicento, in alcune regioni europee, si era sviluppato un sistema manifatturiero, anche se sul finire del settecento la lavorazione dei prodotti era ancora prettamente di tipo artigianale. Grandi manifatture di tipo capitalistico esistevano nell'Inghilterra e in alcuni Paesi europei nel XVI secolo, lo sviluppo del commercio estero, la facilit\u00e0 di rifornimento delle fonti naturali di energia e l'elevato numero di manodopera a bassissimo costo. Ci\u00f2 port\u00f2 alla nascita di imprese capitalistiche e di infrastrutture organizzative che favorirono le basi per un'economia industriale.\nUn ulteriore input a tutto ci\u00f2 fu l'introduzione della macchina a vapore, che port\u00f2 ad un impetuoso aumento e trasformazione dell'economia inglese per prima e in seguito nel mondo. .\nIn seguito, con la seconda rivoluzione industriale l'utilizzo di idrocarburi port\u00f2 ad un rapido sviluppo tecnologico. Negli stessi anni, in America si organizzarono nuove tecniche di organizzazione del lavoro industriale con l'introduzione di un nuovo modo di produrre ideato da Taylor.\nDal taylorismo al fordismo.\nL'applicazione pratica del ritmo e dell'organizzazione scientifica del lavoro di Taylor, si ha con l'imprenditore automobilistico Henry Ford (negli anni '10) nella tecnologia meccanica della catena di montaggio all'interno della grande fabbrica, che diverr\u00e0 elemento fondamentale della moderna industria manifatturiera. Con questo nastro trasportatore si ha un'ulteriore parcellizzazione dell'attivit\u00e0 lavorativa e la sua conseguente semplificazione. Ford d\u00e0 il via ad un sistema industriale che dagli U.S.A. si diffonder\u00e0 poi in tutto il mondo che permetter\u00e0 di produrre su larga scala una serie di prodotti standardizzati (produzione di massa).\nRispetto al taylorismo, il fordismo prende atto che i livelli di produttivit\u00e0 aumentano attraverso incentivi materiali , non solo con il controllo diretto del caporeparto. In questo modo i lavoratori diventano anche consumatori degli stessi prodotti. Si pu\u00f2 dire quindi che la differenza sostanziale tra taylorismo e fordismo stia nel fatto che quest'ultimo, che fa leva sulla tecnologia del tempo nel modificare le operazioni di montaggio, risulta essere pi\u00f9 concreto ed applicabile rispetto a quello che sembrava essere soltanto un metodo scientifico."}
{"id": "478863", "revid": "2184720", "url": "https://it.wikipedia.org/wiki?curid=478863", "title": "Operatore turistico", "text": "Un operatore turistico (in lingua inglese: tour operator) \u00e8 un'impresa commerciale che vende, sviluppa o semplicemente assembla pacchetti turistici, generalmente inclusivi di pernottamenti alberghieri e/o trasferimenti (per esempio biglietti aerei), polizze assicurative, pernottamenti, e altri servizi in loco (nel caso in cui tutti i servizi siano compresi nel pacchetto, compresi pasti e bevande, si parla in genere di un trattamento \"all inclusive\").\nTra il tour operator e il cliente assolve in genere la funzione di intermediario un'agenzia di viaggi rivenditrice. Il cliente poi, acquistando questo \"pacchetto\" nell'agenzia di viaggi, usufruir\u00e0 di tali servizi (biglietteria aerea, alberghi, servizi turistici forniti da agenzie locali e cos\u00ec via); i grandi operatori sono talvolta anche fornitori dei servizi stessi (per esempio, alcuni operatori possiedono villaggi turistici o alberghi, o sono compagnie aeree).\nNormativa italiana.\nLe agenzie di viaggio che producono pacchetti tutto compreso, definite dalla legge organizzatrici di viaggi, sono comunemente indicate come operatori turistici (o tour operator), anche se tale denominazione non \u00e8 presente nella normativa. Nella maggior parte delle regioni devono essere in possesso di un'apposita autorizzazione.\nLa denominazione di operatore turistico non \u00e8 presente nella normativa italiane e non \u00e8 quindi giuridicamente definita. Nella normativa si parla solo di agenzie di viaggio e turismo, alle quali si attribuisce una duplice funzione: di organizzazione (operazioni turistiche) e di intermediazione. D'altronde si tratta di un termine di introduzione relativamente recente in Italia. Fino alla met\u00e0 degli anni Settanta gli organizzatori di viaggi venivano chiamati grossisti, termine che era posto in contrapposizione con quello di dettaglianti, con cui erano identificate le agenzie rivenditrici (oggi definite anche agenzie di viaggio).\nQuesta distinzione nasceva dal fatto che in Italia i viaggi offerti al pubblico erano assemblati con una logica di agenzia, che si limitava ad acquistare i servizi che poi venivano rivenduti ai clienti, senza assumere rischi imprenditoriali tipici delle grandi aziende del nord Europa, che, gi\u00e0 nel dopoguerra, operavano con catene di charter e acquisivano hotel nelle destinazioni di loro interesse.\nQuindi, il tour operator, identifica come un'impresa con struttura operativa e finanziaria di tipo industriale specializzata nell'organizzazione di viaggi-vacanze preconfezionati, offerti sul mercato e venduti tramite le agenzie dettaglianti nel ruolo di intermediarie e di punto d'incontro tra domanda ed offerta turistica ed alle quali perci\u00f2 viene corrisposta una provvigione.\nGli operatori turistici possono essere variamente classificati. Dal punto di vista dell'area geografica in cui operano si possono distinguere:\nUn tipo di classificazione pu\u00f2 riguardare il tipo di prodotto che gli operatori turistici organizzano, e, da questo punto di vista, si hanno gli specialisti nei soggiorni al mare, gli specialisti della montagna, quelli che si occupano di viaggi-avventura, quelli che producono vacanze-studio, quelli specializzati per viaggi dei giovani, quelli che producono viaggi per anziani.\nDal punto di vista della tipologia dei prodotti che forniscono e del loro rapporto con i mercato si possono distinguere:\nGli operatori turistici intermediari, possono essere definiti in questo modo i tour operator che producono viaggi nei quali prevale l'attivit\u00e0 di intermediazione e nei quali l'aspetto organizzativo e creativo ha scarso peso. Costituiscono la grande maggioranza dei t.o. e dei prodotti venduti.\nGli operatori turistici autori. Il viaggio, nella fantasia del turista, \u00e8 qualche cosa di pi\u00f9 di un passaggio aereo pi\u00f9 un albergo. Nel caso sopra indicato il t.o. si limita a fornire gli elementi-base sui quali \u00e8 il viaggiatore a costruire il proprio viaggio. In altri casi il t.o. fornisce tutto il viaggio, organizzandone l'intero itinerario, togliendo al turista qualsiasi onere, creando un prodotto completo, che invita il consumatore ad acquistare ed assaporare cos\u00ec com'\u00e8. Nel primo caso il t.o. si limita ad aiutare il viaggiatore, evitandogli alcune incombenze fastidiose (prenotazioni, acquisto biglietti ecc.). In questo caso lo si invita a farsi portare laddove non sarebbe in grado di andare per conto proprio, perch\u00e9 non ha le informazioni e l'esperienza che gli consentano di farlo. Si pu\u00f2 pertanto parlare di tour operator che sono autori, che creano un prodotto.\nGli operatori turistici vuoto per pieno, quelli che operano in questo modo non si distinguono per il tipo di viaggio che propongono, ma per come lo organizzano. I tour organizer sono gli organizzatori di viaggi di gruppo su domanda. Possono essere sia tour operator sia agenzie di viaggio che operano prevalentemente come intermediarie.\nOccorre per\u00f2 distinguere gli operatori turistici in:\nTale fenomeno legato all'espansione aziendale \u00e8 stato fortemente accentuato dall'apertura delle frontiere (mercato U.E.) che ha messo gli operatori turistici italiani in diretta concorrenza con quelli dei paesi europei notoriamente di dimensioni ben pi\u00f9 ampie e quindi con la possibilit\u00e0 di vendere gli stessi \u201cprodotti\u201d a prezzi pi\u00f9 bassi."}
{"id": "478864", "revid": "124691572", "url": "https://it.wikipedia.org/wiki?curid=478864", "title": "Ford Cougar", "text": "La Ford Cougar \u00e8 una autovettura coup\u00e9 che costituisce il tentativo di Ford di dare alla luce, per il mercato europeo, un successore naturale dell'altrettanto sportiva Ford Capri, mentre deve il proprio nome all'illustre \"muscle car\" americana Mercury Cougar.\nIl contesto.\nIl tentativo di vendere un'autovettura di questa tipologia sul mercato europeo (Italia esclusa), venne gi\u00e0 effettuato in precedenza con la Ford Probe, fornita con le stesse motorizzazioni (L4 2.0 e V6 2.5). La Cougar venne disegnata con una linea orientaleggiante, simile a quella della vetture giapponesi.\nCon un corpo vettura da grande coup\u00e9 lungo 4,70 metri e largo 1,77 metri e lo stile \"new edge\" inaugurato da Ford a partire dal modello Ka, la Cougar pu\u00f2 essere considerata la sorella maggiore della Ford Puma. La carrozzeria era a 3 porte con 4 posti e il bagaglio poteva essere aumentato dai 410 litri con i posti in uso ai 930 abbattendo il divano posteriore.\nProprio come la Capri, la quale venne realizzata a partire dal disegno della Cortina, la Cougar venne costruita sulla base dell'auto di media grandezza disponibile all'epoca, la Mondeo, utilizzando per\u00f2 il pianale della versione station wagon, che a differenza di quello della tre volumi consentiva un pi\u00f9 sportivo design della zona posteriore dell'auto.\nLa Ford Cougar venne introdotta nel mercato mondiale nel dicembre del 1998 (negli Stati Uniti sotto il marchio Mercury) ed usc\u00ec definitivamente di produzione nel 2002. In Italia venne distribuita a partire dal secondo semestre del 1999 ed abbandon\u00f2 il mercato nella met\u00e0 del 2001, con circa 1200 esemplari venduti.\nRestyling 2001.\nSolo in America, dato il successo del veicolo, nel tardo 2001 viene presentato il primo ed unico restyling denominato C2 (Cougar 2), che riguardava in particolare un aggiornamento della fanaleria anteriore, la modifica della griglia anteriore (venne adottata quella europea a \"nido d'ape\") con l'aggiunta di un logo cougar rivisto in stile \"minimalista\", una modifica sostanziosa della zona inferiore dei paraurti anteriore e posteriore, l'implementazione di nuovi cerchi Cougar da 17\", interni con plastiche total black e rifiniture cromate, implementazione di nuove colorazioni per la carrozzeria, nuova strumentazione a sfondo blu in stile Mondeo ST200, sostituzione del volante con uno pi\u00f9 moderno (di derivazione Mondeo ST220) mentre i sedili assunsero invece una livrea bicolore.\nDurante l'arco di produzione del modello videro la luce veicoli aggiornati con diversi pacchetti speciali: Mercury Cougar Special Edition il primo, seguito dal modello pi\u00f9 sportivo Roush Edition (prodotto in soli 112 esemplari, considerata la pi\u00f9 rara tra le Cougar di ultima generazione) che sono realizzati sul modello base, mentre Mercury Cougar ZN, Mercury Cougar XR e Mercury Cougar 35th Anniversary sono basati invece sul nuovo restyling C2.\nIn Italia la Cougar venne venduta in una sola versione, dotata di motore Duratec da 2,5 litri, mentre in Germania e in Inghilterra venne venduta anche con un 2 litri Zetec. Per questi mercati venne anche realizzata una versione speciale da 205 CV in tiratura limitata, denominata ST200, con diverse modifiche effettuate da SVT (Special Vehicle Team). Tutte le versioni avevano in comune un cambio a 5 marce e la trazione anteriore. Nel mercato Italiano non \u00e8 mai stata introdotta la versione pi\u00f9 diffusa oltreoceano, dotata di cambio automatico a 4 rapporti.\nCaratteristiche tecniche.\nMotore R4 2,0l.\nExtras\nUn \"X-Pack\" era disponibile nelle motorizzazioni maggiori, questo includeva sedili anteriori riscaldabili in pelle, con aggiustamento elettrico per il sedile del guidatore, e una radio Ford RDS6000 con 6 speakers e cambia cd da 6 posti.\nDisponibili con un costo extra e non inclusi nell'\"X-Pack\" erano disponibili parabrezza riscaldabile, tetto apribile e vernice metallizzata.\nSicurezza\nIl kit standard di sicurezza includeva airbags per guidatore, passeggero e laterali, pi\u00fa freni ABS e cinture che riducevano danni al petto. Erano anche inclusi immobilizzatore del motore, controllo remoto centrale, antifurto e doppio sistema di bloccaggio."}
{"id": "478873", "revid": "363629", "url": "https://it.wikipedia.org/wiki?curid=478873", "title": "Fratres", "text": "La FRATRES, o Consociazione Nazionale dei Gruppi Donatori di Sangue Fratres delle Misericordie d'Italia, \u00e8 un'associazione di volontari di ispirazione cristiana impegnata nel campo della donazione del sangue, facente parte del Coordinamento interassociativo volontari italiani del sangue. \nDeriva dalla \"Confederazione nazionale delle Misericordie d'Italia\", che riunisce circa 700 confraternite italiane.\nLa Consociazione Nazionale dei Gruppi Donatori di Sangue \"Fratres\" delle Misericordie d'Italia trae la propria origine dalla Confederazione nazionale delle Misericordie d'Italia ed \u00e8 stata fondata a Lucca il 19 giugno 1971. La Consociazione \u00e8 stata eretta Ente Morale con decreto del Ministero della Salute dell'11 ottobre 1994.\nSi avvale di volontari, impegnati nell'informazione circa l'importanza della donazione e il superamento di quelle piccole paure e resistenze che possono essere state provocate da blocchi psicologici davanti all'ago. La sua azione si esercita specialmente nel mondo giovanile e studentesco, per la diffusione dell'educazione sanitaria e per la formazione della cultura del dono. Contribuisce inoltre ad uno sviluppo della ricerca e della utilizzazione del sangue e dei suoi derivati.\nOggi l'associazione annovera al suo interno circa 650 gruppi di donatori, contribuendo al fabbisogno con oltre 147.000 donazioni annue.\nLa presenza sul territorio italiano \u00e8 particolarmente capillare in Toscana (soprattutto in provincia di Lucca) e in Puglia (provincie di Bari e di Lecce)."}
{"id": "478905", "revid": "92723", "url": "https://it.wikipedia.org/wiki?curid=478905", "title": "Gothenburg", "text": ""}
{"id": "478947", "revid": "123878447", "url": "https://it.wikipedia.org/wiki?curid=478947", "title": "AXA", "text": "AXA \u00e8 un Gruppo assicurativo mondiale operante nella protezione assicurativa e nell'asset management, nato nel 1817 come Mutuelle de l'Assurance; nel 2020 ha 171.000 dipendenti e 105 milioni di clienti in 61 paesi, ricavi per 133 miliardi di euro e un risultato operativo di 3,8 miliardi.\nStoria.\n1816: creazione a Parigi di \"Mutuelle de l'Assurance\", prima antenata diretta del Gruppo AXA.\n1978: in seguito all'unione di diverse compagnie assicurative regionali il Gruppo diventa \"Mutuelles Unies\".\n1982: le Mutuelles Unies si uniscono al gruppo Drouot.\n1985: viene creato il nome \"AXA\", poi progressivamente esteso all'insieme delle societ\u00e0 del Gruppo.\n1992: AXA acquisisce circa il 60% del capitale di \"The Equitable.\"\n1995: acquisizione di una partecipazione di maggioranza nella societ\u00e0 australiana \"National Mutual Holdings\" per entrare nel mercato australiano, neozelandese e di Hong Kong. Nel 2001 la compagnia diventa AXA Asia Pacific Holdings.\n1996: fusione tra AXA e l\"'Union des Assurances De Paris\" (UAP).\n1999: in febbraio in Gran Bretagna acquisizione del gruppo internazionale \"Guardian Royal Exchange\"; acquisizione in Giappone di \"Nippon Dantai\" che viene rinominata \"AXA Nichidan\".\n2000: \"Alliance Capital Management\", filiale di AXA Financial negli Stati Uniti, acquisisce la societ\u00e0 americana di gestione di attivi \"Sanford Bernstein\". Henri de Castries subentra a Claude B\u00e9b\u00e9ar alla guida del Gruppo AXA.\n2004: AXA si rafforza nei mercati statunitensi con l'acquisizione di \"MONY Group\" (Mutual Of New York) - filiale al 100% di AXA Financial - e in Asia (creazione di una joint-ventures in Thailandia, Indonesia e nelle Filippine).\n2005: L'amministratore delegato Henri de Castries presenta il piano strategico \"Ambition 2012\".\n2006: acquisizione di \"Winterthur Assicurazioni\".\nNel 2008 viene creato l'AXA Research Fund, il fondo per la ricerca che ha lo scopo di migliorare la comprensione e la prevenzione dei rischi emergenti.\nNel 2010 viene rinnovato il piano strategico: \"Ambition\" per il quinquennio 2010-2015 \u00e8 focalizzato sulla crescita sostenibile nei mercati maturi, il raddoppio delle posizioni sui mercati emergenti e sull'efficientamento.\nNel 2016 Thomas Buberl diventa amministratore delegato del Gruppo AXA, mentre la presidenza passa a Denis Duverne.\nNel marzo 2018 acquisisce per 12,4 miliardi di euro XL Group, compagnia assicurativa americana specializzata nel ramo danni e commercial lines. Nello stesso anno viene lanciata una prima IPO per AXA Equitable, seguita l'anno successivo da una seconda per la cessione della quota di maggioranza finora detenuta dal Gruppo AXA.\nAXA in Italia.\nAXA \u00e8 presente in Italia in una logica multi-distributiva, attraverso il Gruppo Assicurativo AXA Italia, di cui fanno parte AXA Assicurazioni, le compagnie AXA MPS Assicurazioni Danni e AXA MPS Assicurazioni Vita e dal 1\u00ba ottobre 2019 QUIXA Assicurazioni, nonch\u00e9 ulteriori societ\u00e0 specializzate. Il Gruppo comprende anche AXA Italia Servizi, impresa consortile costituita dalle imprese assicuratrici per svolgere unitariamente le principali fasi aziendali, con esclusione dell\u2019accettazione dei rischi assicurativi per la quale ciascuna impresa rimane autonoma e indipendente, e AXA Caring, che si occupa dei servizi salute per i clienti AXA.\nGruppo assicurativo AXA Italia.\nAXA inizia ad operare in Italia nel 1984. A seguito di alcune acquisizioni, le compagnie fino a quel momento denominate Compagnie Riunite di Assicurazione (CRA) con sede in Torino, cambiano nome nel 1993 in AXA Assicurazioni.\nAXA Assicurazioni opera capillarmente sul territorio nazionale tramite una rete composta da circa 650 agenzie. Distribuisce prodotti assicurativi dedicati alla persona, alla famiglia e all'impresa, e offre prodotti per la previdenza, il risparmio e gli investimenti.\nNel 1997 ha inizio il processo di unificazione di tutte le societ\u00e0 italiane del Gruppo AXA, che oggi conta circa 4 milioni di clienti.\nDal 2019 AXA Italia si occupa anche di diagnosi e prevenzione per i propri clienti con l'obiettivo di estendere l'offerta anche a servizi non assicurativi nel settore sanitario, grazie all'integrazione con CIDIMU, una rete di centri diagnostici.\nIl Gruppo \u00e8 guidato da Giacomo Gigantiello, CEO di AXA Italia da Luglio 2021. \nAXA MPS.\nAXA MPS nasce nell'ottobre 2007 dalla partnership tra i gruppi AXA e Montepaschi. AXA MPS si muove nel campo bancassicurativo offrendo soluzioni per i settori Vita, Danni e Business Previdenziale. Opera attraverso tre societ\u00e0: AXA MPS Assicurazioni Vita (operativa dal 1991 come Montepaschi Vita), AXA MPS Assicurazioni Danni (attiva dal 1974) e AXA MPS Financial, azienda di diritto irlandese, specializzata nei prodotti assicurativi del tipo unit e index linked.\nQUIXA Assicurazioni.\nQUIXA Assicurazioni Spa entra dal 1\u00ba ottobre 2019 nel Gruppo AXA Italia ed \u00e8 la compagnia digitale del Gruppo. Ha pi\u00f9 di 275.000 clienti ai quali offre prodotti relativi alla mobilit\u00e0, salute e vita. L'AD \u00e8 Domenico Martiello, Chief Distribution Officer del Gruppo AXA Italia.\nLe compagnie di AXA in Italia.\nAXA \u00e8 inoltre presente in Italia attraverso"}
{"id": "478965", "revid": "599013", "url": "https://it.wikipedia.org/wiki?curid=478965", "title": "Fai da te", "text": "Fai da te o faidat\u00e9 (calco dell'inglese \"do it yourself\", a volte abbreviato con la sigla \"DIY\") \u00e8 un'espressione che indica una qualsiasi attivit\u00e0 eseguita per conto proprio e senza la partecipazione di terzi, spesso riferendosi al bricolage.\nStoria.\nIl termine fai da te venne associato ai consumatori almeno dal 1912 principalmente nel settore delle attivit\u00e0 di miglioramento domestico e di manutenzione. Tuttavia, la parola entr\u00f2 in uso comune (nel suo equivalente inglese \"do it yourself\") negli anni cinquanta, in seguito all'emergere del bisogno di vari individui di creare o migliorare in modo creativo ed economico il proprio ambiente domestico e altri piccoli progetti artigianali e di costruzione.\nDescrizione.\nLa ricerca accademica descrive il fai da te come un comportamento in cui \"gli individui impegnano materiali e parti grezze e semi-grezze per produrre, trasformare o ricostruire beni materiali, inclusi quelli estratti dall'ambiente naturale (ad esempio, l'abbellimento di terreni)\". L'etica del fai da te pu\u00f2 essere scatenata da varie motivazioni che possono essere dovute a esigenze di mercato (vantaggi economici, mancanza di disponibilit\u00e0 del prodotto, mancanza di qualit\u00e0 nel prodotto, necessit\u00e0 di personalizzazione) e miglioramento dell'identit\u00e0 dello stesso (artigianato, empowerment, ricerca della comunit\u00e0, unicit\u00e0).\nCriticit\u00e0.\nCriticit\u00e0 di questa pratica possono verificarsi negli ambiti pi\u00f9 specialistici in merito alla sicurezza degli artefatti e alle automedicazioni sanitarie."}
{"id": "478968", "revid": "827882", "url": "https://it.wikipedia.org/wiki?curid=478968", "title": "Fai-da-te", "text": ""}
{"id": "478969", "revid": "827882", "url": "https://it.wikipedia.org/wiki?curid=478969", "title": "Do it yourself", "text": ""}
{"id": "478971", "revid": "207192", "url": "https://it.wikipedia.org/wiki?curid=478971", "title": "USA '94", "text": ""}
{"id": "478974", "revid": "1573940", "url": "https://it.wikipedia.org/wiki?curid=478974", "title": "Oxythyrea funesta", "text": "La cetoniella (Oxythyrea funesta ) \u00e8 un insetto della famiglia degli Scarabaeidae, sottofamiglia Cetoniinae.\nMorfologia.\nAdulto.\nLe dimensioni di \"Oxythyrea funesta\" vanno da 6 a 12 mm ed \u00e8 di color nero pi\u00f9 o meno bronzato. La forma tipica \u00e8 ricoperta di pubescenza elevata nera (ben visibile di profilo), che manca nella variet\u00e0 \"consobrina\". \nLe zampe sono relativamente lunghe e consentono all'insetto di aggrapparsi saldamente ai fiori ma in compenso non gli garantiscono una buona locomozione sui terreni lisci. Questo a causa dei tarsi, dotati di unghie robuste che sul liscio sono poco funzionali.\nLa maggior parte degli esemplari presenta inoltre sul lato dorsale numerose macchiette di pubescenza bianca (talvolta mancanti). In particolare il pronoto porta 6 macchie bianche tipiche della specie.\nLarva.\nLe larve sono della tipica forma a \"C\". La testa, che presenta un paio di poderose mandibole, \u00e8 sclerificata, cos\u00ec come le zampe, per permettere all'insetto di muoversi pi\u00f9 facilmente nel terreno. Lungo i fianchi presenta dei forellini chitinosi che costituiscono l'apparato respiratorio della larva. Le larve di questa specie sono di dimensioni minori rispetto a quelle delle cetonie, in quanto l'adulto che ne verr\u00e0 fuori sar\u00e0 di piccole dimensioni.\nBiologia.\n\"Oxythyrea funesta\" compare sui fiori gi\u00e0 all'inizio della primavera (da marzo a settembre) ed \u00e8 di abitudini prettamente diurne. Quando vola emette un ronzio simile a quello di una mosca, anche l'aspetto \u00e8 simile a quello di una mosca, durante il volo. Questo coleottero \u00e8 un eccellente volatore, in grado di compiere rapidi cambi di direzione mentre vola.\n\u00c8 un insetto fitofago che non si limita a nutrirsi del polline, ma rode gli organi floreali, risultando molto dannoso per l'agricoltura ma paradossalmente ricopre un importante ruolo di impollinatore. Danneggia i fiori e boccioli in prevalenza di colore chiaro. \nL'accoppiamento di questi insetti avviene sui fiori e dura diversi minuti.\nLo sviluppo avviene in circa 2 anni.\nDistribuzione e habitat.\nLa specie \u00e8 comune e diffusa in Europa (eccezion fatta per l'estremo nord), in nord Africa e ad est fino alla Turchia e Iran.\n\u00c8 visibile nei giardini fioriti o presso i cespugli di biancospini.\nLotta.\nL'eliminazione pu\u00f2 avvenire in maniera \"manuale\" inserendo, cio\u00e8, in prossimit\u00e0 dei fiori da proteggere un piccolo pannello di colore bianco o azzurro chiaro ricoperto di colla per uso botanico oppure appendendo alla pianta dei bicchieri di plastica bianchi pieni per met\u00e0 di acqua."}
{"id": "478978", "revid": "125659926", "url": "https://it.wikipedia.org/wiki?curid=478978", "title": "BNP Paribas", "text": "BNP Paribas \u00e8 un gruppo di credito operante nei servizi finanziari e una delle 6 banche pi\u00f9 solide al mondo secondo la valutazione della societ\u00e0 di rating Standard &amp; Poor's. Il Gruppo \u00e8 presente in Europa in quattro mercati domestici attraverso la banca retail: Belgio, Francia, Italia e Lussemburgo.\nBNP Paribas detiene una presenza in 75 paesi e un organico di 192.092 collaboratori.\nDetiene, inoltre, posizioni chiave in tre settori di attivit\u00e0: \"Retail banking\", \"Corporate &amp; Investment Banking\", \"Investment Solutions\".\nIl Gruppo \u00e8 quotato alla Borsa di Parigi (CAC 40); \u00e8 negoziato a Milano nella sezione MTA International, Francoforte, Londra e New York; \u00e8 inoltre presente nei principali indici borsistici internazionali.\nStoria.\n\"BNP Paribas\" \u00e8 nata dalla fusione della \"Banque nationale de Paris\" (BNP) con la \"Banque de Paris et des Pays-Bas\" nel 2000.\nLa Banque Nationale de Paris S.A. (BNP) era a sua volta il risultato della fusione di due banche francesi, la \"Banque nationale pour le commerce et l'industrie\" (BNCI) e il \"Comptoir national d'escompte de Paris\" (CNEP), avvenuta nel 1966.\nLa Banque de Paris et des Pays-Bas S.A. (\"Banca di Parigi e dei Paesi Bassi\"), abbreviata in \"Paribas\", era nata dall'unione di due banche d'affari aventi sede rispettivamente a Parigi e a Amsterdam, nel 1872.\nBNP Paribas in Italia.\nBNP Paribas \u00e8 attiva in Italia dal 1989 con Ucb Credicasa, specializzata nell'erogazione di mutui immobiliari e dal 1996 attiva anche come istituto di credito tradizionale, con il nuovo nome di Banca Ucb.\nNel 1995 sbarca con Arval che si affianca alla presenza di BNP Paribas Lease Group e Findomestic.\nIl 3 febbraio 2006, BNP Paribas ha acquistato, a seguito della vicenda bancopoli, il 48% di BNL da Unipol ed i suoi associati. Successivamente ha lanciato un'OPA sul totale del capitale azionario della banca, e ad oggi ne controlla l'intero capitale.\nDal 2013 BNP Paribas \u00e8 anche presente come banca online, in Italia, con il nome di HelloBank!. Il gruppo HelloBank! ha registrato a fine 2016, circa 2,5 Milioni di clienti nei 5 mercati in cui \u00e8 presente (Italia, Francia, Germania, Belgio ed Austria).\nLa nuova sede della direzione generale di BNL-BNP Paribas \u00e8 stata inaugurata a Roma nel luglio 2017. L'edificio, denominato \"Orizzonte Europa\", \u00e8 stato progettato dallo studio di architettura Atelier(s) Alfonso Femia (in precedenza 5+1AA). \nAzionisti.\nNell'aprile del 2009 lo stato francese \u00e8 diventato il maggiore azionista con il 17% del capitale azionario."}
{"id": "478985", "revid": "121899998", "url": "https://it.wikipedia.org/wiki?curid=478985", "title": "Il volo del calabrone (romanzo)", "text": "Il volo del calabrone (\"Hornet Flight\") \u00e8 un romanzo di Ken Follett del 2002, incentrato sulla resistenza danese all'occupazione nazista durante la seconda guerra mondiale, e pubblicato in Italia nel 2003 dalla Mondadori.\nTrama.\nIntercettazioni di combattimento\nI bombardieri britannici effettuano delle missioni di guerra in territorio tedesco; inspiegabilmente vengono intercettati con grande anticipo di tempo e precisione dalla contraerea nazista. Dopo innumerevoli perdite umane e sconfitte militari, il primo ministro inglese, Churchill, incarica l'agente segreto Digby Hoare di risalire al meccanismo, umano o tecnologico, che permette all'avversario di anticipare i movimenti alleati.\nPer ottenere le informazioni, Hoare si rivolge a Hermia Mount, anche lei appartenente al servizio segreto, gi\u00e0 impiegata nell'ambasciata britannica in Danimarca e fidanzata con un pilota militare, Arne Olufsen. Si sospetta infatti che il nemico possa avere un sofisticato mezzo di intercettazione, situato appunto nel paese appena invaso dalle truppe tedesche. Hermia ha continui contatti con la Danimarca, avendo contatti con il gruppo, la \"Ronda di notte\", che rappresenta la prima formazione di resistenti danesi.\nUno studente eroico\nIn Danimarca, nel frattempo, sull\"'Isola di Sande\" vive la famiglia Olufsen. Il padre, un pastore protestante, severo ed onesto, la madre mite e lavoratrice, il figlio maggiore, Arne, pilota militare, e Harald, brillante studente con grandi capacit\u00e0 manuali e una propensione per la fisica.\nHarald \u00e8 un inventore e un fervente antinazista. Rientrando con la sua moto a vapore verso casa rimane appiedato. Deciso ad accorciare il proprio cammino verso casa, si intromette in una nuova base militare tedesca costruita sull'isola. Individua cos\u00ec un apparato di controllo, formato da tre strutture contigue. Harald immagina che siano dei sofisticati radar, uno con la funzione di individuazione di aerei nemici, l'altro di inseguimento degli stessi, e l'ultimo con funzione di guida per la contraerea amica.\nContatti con la resistenza\nHarald \u00e8 desideroso di venire in contatto con la resistenza danese. Durante una prova di volo del suo collegio, viene accompagnato da un pilota esperto, amico del fratello, Poul Kirke, che \u00e8 anche il comandante del gruppo segreto della Ronda di notte. Venuto a conoscenza della scoperta del ragazzo, Kirke svela la sua identit\u00e0 e Harald inizia a collaborare con lui, disegnandogli la disposizione e la struttura dell'apparato individuato casualmente.\nIncontro con l'amore\nInvitato da un compagno di studi a trascorrere un fine settimana a casa sua, Harald ne conosce la sorella, Karen Duchwitz, figlia di un facoltoso banchiere ebreo. Attratto dai modi fieri e sinceri della ragazza, Harald se ne innamora. Scopre per\u00f2 che Karen \u00e8 fidanzata con Poul Kirke.\nUn poliziotto\nPeter Flemming \u00e8 un ispettore della polizia di Copenaghen. Figlio di un facoltoso albergatore di Sande, \u00e8 in contrasto con la famiglia degli Olufsen da lungo tempo, a causa di un'umiliazione inferta dal padre di Harald e Arne ai suoi genitori. La moglie \u00e8 divenuta cerebrolesa a causa di un incidente e l'impunit\u00e0 del colpevole, appartenente ad una ricca famiglia danese, porta il giovane poliziotto a simpatizzare per l'ordine imposto dagli occupanti nazisti. Desideroso di mettersi in luce nei confronti dei comandanti della Gestapo locali, scopre il sistema di trasmissione delle informazioni della resistenza verso l'Inghilterra. Giunto alla base aerea per arrestare Poul Kirke, in compagnia della fedele assistente Tilde Jespersen, uccide il pilota durante il suo tentativo di fuga.\nRientro in Danimarca\nMorto Kirke la resistenza non ha pi\u00f9 un punto di riferimento; per ovviare a questo problema, Hermia decide di rientrare clandestinamente in Danimarca, dopo avere ottenuto conferma della presenza di una base segreta tedesca in terra danese. Incontratasi segretamente con Arne, suo fidanzato, gli affida l'incarico di scoprire la posizione e l'utilizzo di questa base. Non sar\u00e0 per\u00f2 Arne, sospettato da Flemming e sorvegliato, ma Harald ad entrare nuovamente nella base, scattando delle fotografie delle postazioni ricercate.\nMorte di Arne\nSorvegliato dalla polizia danese, Arne viene individuato da Flemming, che lo cattura. Per timore di tradire il fratello sotto tortura, si toglie la vita.\nHornet Moth\nHarald, dopo un duro contrasto con il padre, si \u00e8 rifugiato segretamente nel granaio di casa Duchwitz. All'interno del quale, nel corso di una precedente visita, aveva scoperto un aereo, un Hornet Moth, abbandonato ma ancora funzionante. Karen, venuta a conoscenza della presenza di Harald nella villa, decide di aiutarlo, essendo anche lei innamorata del ragazzo.\nLa fuga\nScoperti da Tilde, che nel frattempo ha iniziato un rapporto tumultuoso con Peter, i due ragazzi decidono di partire alla volta di Londra, per portare le informazioni all'intelligence britannica. Durante il decollo l'automobile di Peter si scontra con un serbatoio di benzina e il poliziotto muore nel rogo.\nEpilogo\nHarald e Karen riescono ad atterrare in Gran Bretagna, consegnano le informazioni a Digby Hoare, e propongono un piano di incursione studiato dal giovane danese, che sortisce ottimi risultati in combattimento. L'URSS \u00e8 entrata in guerra, con gli alleati, e le incursioni in terra tedesca riescono a distogliere parte delle forze di occupazione naziste in terra russa. Churchill incarica quindi Harald e Karen di rientrare in Danimarca per creare un nuovo gruppo di resistenza all'occupazione nazista."}
{"id": "478988", "revid": "767487", "url": "https://it.wikipedia.org/wiki?curid=478988", "title": "Body of Evidence (film)", "text": "Body of Evidence \u00e8 un film del 1993 diretto da Uli Edel. In occasione dell'edizione DVD, la pellicola \u00e8 stata reintitolata Body of Evidence - Il corpo del reato.\nIl film \u00e8 un thriller erotico sulla falsariga di \"Basic Instinct\". Il romanzo \"Body of Evidence: il corpo del reato\" (\"Deadly Evidence\"), di Brad Mirman e Harrison Arnston, \u00e8 stato scritto nello stesso anno basandosi sulla sceneggiatura del film scritta dallo stesso Biman.\nTrama.\nA Portland (Oregon), Andrew Marsh, anziano e facoltoso uomo d'affari, viene trovato morto nella sua camera da letto per un attacco di cuore. La polizia non crede a un incidente, ma piuttosto a un omicidio e sospetta che la gallerista Rebecca Carlson gli abbia provocato l'attacco cardiaco durante un gioco sadomasochistico, usando la sua arma migliore: il suo stesso corpo straordinario. Per il pubblico ministero Robert Garrett non v'\u00e8 alcun dubbio che Rebecca sia colpevole, anche perch\u00e9 lei diventa la principale erede di ben otto milioni di dollari.\nUnica testimone dell'omicidio \u00e8 Joanne Braslow, segretaria della vittima, un'ex cocainomane la cui devozione per il capo si tramuta ben presto in amore ossessivo. Frank Dulaney, ingenuo avvocato difensore di Rebecca, dovr\u00e0 dimostrarne l'innocenza, ma verr\u00e0 intrappolato nella rete dei suoi pericolosi giochi erotici, trascinato in una torrida relazione fatta di sadomasochismo, droga e sesso ai limiti della violenza, finch\u00e9 scoprir\u00e0 la sconvolgente verit\u00e0 della sua amante fatale.\nProduzione.\nIl film \u00e8 stato prodotto dalla Dino De Laurentiis Company e dalla Neue Constantin Film. Gli effetti speciali sono a cura della Spectrum Effects, mentre la musica \u00e8 stata registrata dalla Arco Studios. Le scene sono state girate a Portland (Oregon) e a Olympia (Washington). Il budget per il film fu di circa $ .\nDistribuzione.\nLa pellicola \u00e8 stata distribuita in vari paesi con date e titoli differenti:\nAccoglienza.\nIl film negli States ha guadagnato $ 13.275.426."}
{"id": "478990", "revid": "834", "url": "https://it.wikipedia.org/wiki?curid=478990", "title": "Draconiano", "text": ""}
{"id": "478994", "revid": "767487", "url": "https://it.wikipedia.org/wiki?curid=478994", "title": "The Mix", "text": "The Mix \u00e8 il decimo album in studio del gruppo musicale tedesco Kraftwerk, pubblicato nel giugno 1991.\nDescrizione.\nSi tratta del primo album eseguito con una nuova formazione del gruppo (Karl Bartos aveva lasciato il gruppo poco prima delle registrazioni dell'album mentre Wolfgang Fl\u00fcr aveva abbandonato il gruppo nel 1987).\nThe Mix \u00e8 una raccolta di alcuni dei successi dei Kraftwerk pubblicati tra il 1974 e il 1986, in versione arrangiata e registrata nuovamente in studio secondo la tecnologia digitale. L'album contiene anche due brani inediti: \"Dentaku\", versione giapponese di \"Pocket Calculator\", che il gruppo propone durante i concerti in Giappone, e \"Abzug\", una traccia finora pubblicata solamente nell'edizione dell'album \"Trans Europe Express\" destinata al mercato tedesco. Diversi brani dell'album vengono inoltre proposti ancora oggi dal gruppo durante i loro concerti."}
{"id": "478997", "revid": "380654", "url": "https://it.wikipedia.org/wiki?curid=478997", "title": "Yokozuna (wrestler)", "text": "\u00c8 meglio conosciuto per i suoi trascorsi con la World Wrestling Federation, dove ha lottato con il ring name Yokozuna. Il termine yokozuna si riferisce al massimo grado che pu\u00f2 essere raggiunto nel sumo professionistico in Giappone. Anche se il suo personaggio era caratterizzato come un wrestler campione di sumo, in realt\u00e0 Anoa'i non ha mai lottato come sumotori. Sebbene abbia lottato come rappresentante del Giappone, nella vita reale era un samoano-americano ed \u00e8 stato di conseguenza annunciato come proveniente dalla Polinesia. Tuttavia, come manager aveva un personaggio giapponese, Mr. Fuji, che lo seguiva sul ring con un secchio di legno di sale e sventolava una bandiera giapponese.\nNella WWF, Anoa'i \u00e8 stato due volte WWF World Heavyweight Champion e due volte WWF Tag Team Champion (con Owen Hart), nonch\u00e9 il vincitore della Royal Rumble 1993. \u00c8 stato il primo wrestler di discendenza samoana a detenere il WWF Championship cos\u00ec come il primo vincitore della Royal Rumble, che a causa della diretta stipulazione ha ricevuto un match titolato per il titolo del mondo a WrestleMania. Ha sconfitto Bret Hart e Hulk Hogan, ottenendo due vittorie consecutive in pay-per-view, tra cui nel main event di WrestleMania IX e King of the Ring 1993, dove ha vinto i suoi due WWF Championship, lottando anche nel main event di WrestleMania X sempre contro Hart. Anoa'i \u00e8 stato inserito postumo nella WWE Hall of Fame nel 2012.\nCarriera.\nAmerican Wrestling Association (1984\u20131992).\nLa carriera come lottatore di Anoa'i nel wrestling professionistico ebbe origine dal fatto che egli crebbe nella famiglia Anoa'i, celebre dinastia di lottatori samoani. I Wild Samoans, Afa &amp; Sika, erano suoi zii, e lo allenarono fin da piccolo per addestrarlo al business famigliare. Inizialmente Anoa'i prese il nome Great Kokina mentre combatteva in Giappone. Lott\u00f2 anche per qualche tempo in Messico maturando l'esperienza necessaria nella disciplina. La sua prima uscita di rilievo negli Stati Uniti avvenne nella American Wrestling Association (AWA) con il nome di Kokina Maximus. Combattendo come wrestler Samoano, aveva come manager Sheik Adnan El Kassey. Il suo traguardo maggiore nella federazione, fu la storyline della rottura (kayfabe) della gamba di Greg Gagne che pose fine alla carriera del figlio del veterano Verne Gagne. All'epoca, Anoa'i pesava meno di 180\u00a0kg, un peso irrisorio se paragonato a quello successivo che raggiunger\u00e0 in seguito (durante il suo periodo alla WWF, arriv\u00f2 a pesare 362\u00a0kg al suo massimo).\nWorld Wrestling Federation (1992\u20131998).\nVarie faide (1992\u20131993).\nNel 1992, Anoa'i fu contattato da Vince McMahon della World Wrestling Federation che gli offr\u00ec l'opportunit\u00e0 di lavorare per la federazione con la gimmick di \"Yokozuna\"(che \u00e8 il termine giapponese con il quale si indica il massimo grado che pu\u00f2 essere raggiunto da un lottatore professionista di Sumo appunto), mastodontico lottatore di sumo. Accompagnato dal manager Mr. Fuji, Yokozuna debutt\u00f2 il 31 ottobre 1992, come face, sconfiggendo lo sparring partner Bill Jordan, e venne annunciato come un lottatore di sumo giapponese. Il primo maggiore evento a cui partecip\u00f2 furono le Survivor Series del 1992, dove sconfisse facilmente Virgil.\nBen presto la carriera di Yokozuna si impenn\u00f2, giungendo fino alla vittoria nella Royal Rumble del 1993, dove eliminando Randy Savage si aggiudic\u00f2 il successo, apparendo come principale favorito. Poco dopo, Yokozuna sconfisse sonoramente \"Hacksaw\" Jim Duggan umiliandolo con quattro Banzai Drops ripetuti, l'ultimo dei quali eseguito su un esanime Duggan ricoperto dalla bandiera americana, dando inizio ad un turn heel.\nWWF Champion (1993\u20131994).\nA WrestleMania IX, Yokozuna sfid\u00f2 Bret Hart per il WWF Championship. Hart stava per vincere il match, avendo imprigionato Yokozuna nella sua mossa finale per cedere, la temuta \"Sharpshooter\", ma Mr. Fuji gett\u00f2 del sale negli occhi del campione, che, disorientato ed accecato, si lasci\u00f2 schienare da Yokozuna. Anoa'\u00ec divenne quindi ufficialmente campione del mondo WWF.&lt;ref name=\"WrestleMania 9 - Yokozuna vs Hart/Hogan vs Yokozuna\"&gt;&lt;/ref&gt; Ma il suo regno fu brevissimo, infatti mentre lui e Mr. Fuji esultavano sul ring, Hulk Hogan irruppe sulla scena e sfid\u00f2 Yokozuna in un incontro istantaneo. Questa volta Fuji gett\u00f2 accidentalmente il sale in faccia a Yokozuna, dando modo ad Hogan di vincere il suo quinto titolo mondiale. In seguito, Vince McMahon avrebbe voluto che \"The Hulkster\" perdesse il titolo contro Bret Hart in un match da disputarsi nella prossima edizione di SummerSlam. Tuttavia, Hogan rifiut\u00f2 di perdere in modo pulito contro Hart, perch\u00e9 non era convinto dell'idea di affrontare un face, e prefer\u00ec, per non danneggiare la propria immagine, cedere il titolo ad un monster heel come Yokozuna, per poi lasciare la WWF subito dopo.\nQuindi, nell'edizione datata 1993 del torneo King of the Ring, Yokozuna, il cui peso aveva raggiunto circa i 260\u00a0kg, risfid\u00f2 Hogan per il titolo in una rivincita. Grazie alle interferenze esterne di un falso \"fotografo giapponese\" reclutato da Mr. Fuji, Yokozuna riusc\u00ec a riconquistare la cintura. Poco dopo, Hogan lasci\u00f2 la WWF per passare alla WCW, il che dette modo a Yokozuna e Fuji di poter affermare di aver chiuso per sempre la \"Hulkamania\" (in effetti, il match perso contro Yokozuna fu l'ultima apparizione in WWF di Hogan per i seguenti nove anni). Per celebrare l'evento, fu indetta una gara di schiacciata al tappeto, dove chi sarebbe riuscito ad eseguire ad alzare Yokozuna con un bodyslam avrebbe vinto. Molti wrestlers e vari atleti tentarono l'impresa senza riuscirvi, quando arriv\u00f2 in elicottero Lex Luger (da poco passato dalla WCW alla WWF) che riusc\u00ec a schiacciare al tappeto Yokozuna. Questo rese immediatamente Luger il primo sfidante al titolo di Yokozuna.\nA SummerSlam 1993, Yokozuna e Luger si scontrarono per il titolo WWF. Luger riusc\u00ec a vincere il match ma solamente per countout fuori dal ring di Yokozuna, che quindi mantenne il titolo. Il contratto firmato da Luger per il match, uno stratagemma orchestrato dal nuovo manager di Yokozuna, Jim Cornette, asseriva che se Luger non avesse vinto il titolo al primo tentativo, non avrebbe mai pi\u00f9 avuto una seconda occasione. Yokozuna e Luger continuarono a scontrarsi fino alle Survivor Series del 1993, dove ognuno dei due scelse una squadra di alleati per un incontro ad eliminazione. Il match si svolse tra gli \"All-Americans\" (Lex Luger, The Undertaker e Steiner Brothers) e i \"Foreign Fanatics\" (Yokozuna, Quebecer Jacques, Ludvig Borga e Crush).\nIl prossimo sfidante che Yokozuna si trov\u00f2 a dover fronteggiare fu The Undertaker. I due si scontrarono in un Casket match svoltosi durante la Royal Rumble 1994, con tutti i pronostici a favore di Undertaker. Per\u00f2, dopo un lungo match, Mr. Fuji chiamo rinforzi, portando una dozzina di wrestlers heel in aiuto di Yokozuna per attaccare Undertaker. Il gruppo riusc\u00ec a rinchiudere Undertaker nella bara, dando la vittoria finale a Yokozuna.\nLex Luger e Bret Hart, durante la Royal Rumble del 1994 si erano eliminati simultaneamente dopo essere rimasti gli ultimi sul ring e di conseguenza erano stati dichiarati vincitori della Rumble ex aequo. Dato che il vincitore della Royal Rumble diveniva il primo sfidante al titolo di campione del mondo, fu deciso che entrambi i wrestlers avrebbero avuto la possibilit\u00e0 di sfidare Yokozuna a WrestleMania X. Per effetto del lancio di una monetina, Luger sfid\u00f2 per primo Yokozuna durante la manifestazione. Il vincitore avrebbe poi sfidato Bret Hart la sera stessa per stabilire il campione. Per evitare interferenze esterne, per entrambi i match per il titolo vennero ingaggiati arbitri d'eccezione. Mr. Perfect fu l'arbitro speciale dell'incontro Luger/Yokozuna. Luger sembrava avere il match in pugno, e schien\u00f2 Yokozuna ma Mr. Perfect, che era occupato a soccorrere Fuji e Cornette ancora privi di conoscenza distesi sul ring (i due erano stati attaccati da Luger poco prima), non effettu\u00f2 il conteggio. Quando un infuriato Luger spinse violentemente Mr. Perfect, venne squalificato e Yokozuna fu dichiarato vincitore dell'incontro.\nPi\u00f9 tardi nella serata, Yokozuna difese ancora il titolo, questa volta contro l'ex campione Bret \"Hitman\" Hart, che era appena uscito sconfitto da un match con il fratello Owen Hart. Per lo scontro, l'arbitro designato era Roddy Piper. Quando Cornette cerc\u00f2 di interferire nel match a favore di Yokozuna, Piper lo cacci\u00f2 via a pugni. Alla fine del match, quando Yokozuna si approntava a colpire Bret con la sua mossa finale, il Banzai Drop, perse l'equilibrio e cadde dalle corde. Hart lo schien\u00f2 prontamente guadagnandosi la vittoria, e ponendo fine al regno da campione di Yokozuna durato ben 280 giorni.\nFaida con The Undertaker (1994\u20131995).\nDopo aver perso il titolo, Yokozuna inizi\u00f2 per un breve periodo a far coppia con Crush, altro protetto della scuderia di Mr. Fuji. Nel maggio 1994, durante una puntata di Monday Night Raw, Yokozuna fu sfidato da Earthquake in un incontro di sumo. Il 16 maggio 1994, Earthquake batt\u00e9 Yokozuna in quello che sarebbe rimasto l'unico match di sumo nella storia della WWE fino a quello svoltosi nel 2005 a WrestleMania 21, tra The Big Show e un vero campione di sumo, il celebre Akebono.\nPoco dopo, Yokozuna ebbe a che fare con la \"vendetta\" di Undertaker, che lo sfid\u00f2 ad un nuovo casket match. I due si scontrarono alle Survivor Series 1994, questa volta con l'attore/esperto di arti marziali Chuck Norris a garantire l'ordine e a tenere lontano dal ring eventuali \"aiuti esterni\". Stavolta fu Yokozuna a finire sconfitto e rinchiuso nella bara a bordo ring. Dopo l'evento ha continuato a lottare prima di prendersi una pausa per perdere peso.\nTeam con Owen Hart (1995\u20131996).\nNell'aprile 1995, Owen Hart inizi\u00f2 a promettere che avrebbe avuto un grande partner di coppia per sfidare i campioni in carica The Smoking Gunns (Billy &amp; Bart) a WrestleMania XI. All'evento, fu svelato che il partner segreto era Yokozuna, e il tag team composto dai due sconfisse gli Smoking Gunns e vinse le cinture di campioni di coppia WWF. I due rimasero campioni per diversi mesi, difendendo il titolo contro gli Allied Powers (Lex Luger &amp; Davey Boy Smith), The Smoking Gunns, e altri. All'epoca, era ormai ovvio che Yokozuna non sarebbe potuto rimanere al top della forma per molto tempo ancora, avendo messo su troppo peso nell'ultimo periodo di attivit\u00e0 (si stimava pesasse circa 317\u00a0kg ai tempi, nonostante il peso ufficiale dichiarato fosse di 290\u00a0kg).\nSuccessivamente la coppia formata da Hart e Yokozuna perse le cinture a favore degli Smoking Gunns che li sconfissero.\nVarie faide (1996\u20131998).\nAll'inizio del 1996, Yokozuna lottava ancora con successo venendo pi\u00f9 acclamato, stabilendosi come tweener. Partecip\u00f2 alla Royal Rumble di quell'anno, eliminando parecchi wrestler prima di essere eliminato a sua volta da Shawn Michaels, il vincitore finale. In seguito Yokozuna decise di passare da \"cattivo\" a \"buono\", interpretando un personaggio positivo e lasci\u00f2 la scuderia di Cornette. Durante questo periodo da \"face\", parlava in inglese ai fan, Mr. Fuji sventolava una bandiera americana durante i match, e combatt\u00e9 svariate volte contro Big Van Vader, nuovo membro della stable di Cornette. Proprio durante questo feud, Vader spezz\u00f2 una gamba a Yokozuna (kayfabe) costringendolo al ritiro. In realt\u00e0 si trattava di un espediente ideato per permettere ad Anoa'i di rimettersi in salute, perdendo almeno un po' di peso.\nRiapparve a \"Free for All\" poco prima SummerSlam 1996, scontrandosi con Stone Cold Steve Austin ma perdendo il match.\nLa sera seguente a \"Raw\", Yokozuna sfid\u00f2 Shawn Michaels per il WWF Championship. Nonostante la notevole differenza di peso, Yokozuna perse il match. Yokozuna ha riacceso brevemente la sua rivalit\u00e0 con Vader, lottando a Survivor Series. I due facevano parte di team opposti, ma nessuno dei 2 team \u00e8 riuscito a prevalere. Il 2 gennaio 1997 \u00e8 riuscito a battere The Sultan. Per il resto dell'anno ha avuto vittorie contro Faarooq, Brian Pillman, Hunter e Savio Vega e perse contro The British Bulldog, Vader, D'Lo Brown e Bret Hart. L'ultimo match di Yokozuna \u00e8 stato contro Kane il 3 dicembre, dove a prevalere \u00e8 stato quest'ultimo. In seguito, Yokozuna si prese una pausa per perdere peso, ma il 5 gennaio 1998 \u00e8 stato annunciato il suo addio alla federazione.\nCircuito indipendente (1999\u20132000).\nDopo la carriera nella WWF, Yokozuna lott\u00f2 in numerose federazioni minori. L'ultima apparizione di successo avvenne al pay-per-view Heroes of Wrestling del 1999, dove apparve ulteriormente e vistosamente ingrassato rispetto al periodo nella WWF. All'evento, Yokozuna fece coppia con Jake Roberts contro King Kong Bundy e Jim Neidhart dove furono questi ultimi a trionfare.\nVita privata.\nYokozuna nacque in una famiglia di origini samoane in cui il wrestling era gi\u00e0 una grande passione; numerosi parenti di Rodney (tra cui Rikishi e The Rock, solo per citarne alcuni) erano wrestler e fu grazie a loro che questi intraprese la carriera di lottatore professionista.\nMorte.\nAnoa'i mor\u00ec il 23 ottobre 2000 a causa di un infarto nella citt\u00e0 di Liverpool, al Moat House Hotel, dove soggiornava per disputare degli incontri per una federazione britannica. Al momento della morte pesava circa 260\u00a0kg. Oggi riposa nel Green Hills Memorial Park di Rancho Palos Verdes, California.\nOnori postumi.\nNel 2012 \u00e8 stato inserito nella WWE Hall of Fame, ed \u00e8 stato introdotto dal cugino Rikishi e dai figli di quest'ultimo, Jimmy e Jey Uso."}
{"id": "478999", "revid": "1573940", "url": "https://it.wikipedia.org/wiki?curid=478999", "title": "Gelone II", "text": "Biografia.\nSi conosce molto poco di lui. Probabilmente aveva ereditato il carattere prudente del padre e per l'obbedienza ai genitori sacrific\u00f2 anche le sue ambizioni personali. Forse ricevette il titolo di tiranno nel 240 a.C., affiancando il padre. Quest'ultima informazione \u00e8 avallata da Archimede, che nel suo trattato \"Arenario\" si rivolge a lui come suo \"re\".\nGelone spos\u00f2 una figlia di Pirro, Nereide, che gli diede un figlio, Geronimo, e una figlia, Armonia.\nSi d\u00e0 poco credito al racconto di Tito Livio nel quale sostiene che Gelone avrebbe voluto abbandonare l'alleanza con i romani dopo la battaglia di Canne, ma che non l'avrebbe potuto fare a causa della morte prematura e che la sua scomparsa sarebbe servita da presagio per lo stesso Gerone."}
{"id": "479015", "revid": "46931", "url": "https://it.wikipedia.org/wiki?curid=479015", "title": "Fotoelettricit\u00e0", "text": ""}
{"id": "479038", "revid": "1788047", "url": "https://it.wikipedia.org/wiki?curid=479038", "title": "Tennessee (fiume)", "text": "Il Tennessee \u00e8 un fiume degli Stati Uniti, principale affluente del fiume Ohio.\nDescrizione.\nIl fiume Tennessee, dalla lunghezza di 1049\u00a0km, si forma a est di Knoxville (nello Stato del Tennessee) dalla confluenza dei fiumi Holston e French Broad che nascono nella catena degli Appalachi.\nDa Knoxville scorre in direzione sud-ovest e dopo aver bagnato Chattanooga entra in Alabama. Attraversa lo Stato dell'Alabama e ne segna una parte del confine con lo Stato del Mississippi.\nScorre nuovamente in Tennessee, attraversandolo da sud a nord ed entra in Kentucky defluendo verso la valle del fiume Ohio in cui sfocia nei pressi di Paducah.\nDighe.\nIl fiume \u00e8 stato sbarrato da numerose dighe. Per sviluppare la valle attraversata dal fiume (una delle pi\u00f9 povere degli Stati Uniti negli anni 30), fu costituita l'agenzia governativa Tennessee Valley Authority che ha promosso la costruzione di una serie di dighe sul fiume Tennessee e su i suoi affluenti con lo scopo di produrre elettricit\u00e0 per promuovere l'industrializzazione e per irrigare la valle.\nAffluenti.\nAffluenti del fiume Tennessee elencati in ordine dalla foce alle sorgenti. "}
{"id": "479043", "revid": "1543377", "url": "https://it.wikipedia.org/wiki?curid=479043", "title": "Epipactis palustris", "text": "L'elleborina palustre (Epipactis palustris ) \u00e8 una piccola pianta erbacea perenne dai delicati fiori, appartenente alla famiglia delle Orchidacee.\nEtimologia.\nIl termine \"Epipactis\" si trova per la prima volta negli scritti di Dioscoride Pedanio (Anazarbe in Cilicia, 40 circa - 90 circa) che fu un medico, botanico e farmacista greco antico che esercit\u00f2 a Roma ai tempi dell'imperatore Nerone. L'origine di questo termine \u00e8 sicuramente greco, ma l'etimologia esatta ci rimane oscura (qualche testo lo traduce con \u201ccrescere sopra\u201d). Sembra comunque che in origine sia stato usato per alcune specie del genere \"Helleborus\". L'epiteto specifico (\"palustris\") fa riferimento al particolare habitat di queste piante.&lt;br&gt;\nLa specie fu descritta inizialmente da Linneo come \"Serapias helleborine\" var. \"palustris\". Il binomio scientifico attualmente accettato (\"Epipactis palustris\") \u00e8 stato proposto dal botanico e medico Heinrich Johann Nepomuk von Crantz (1722\u20131799) in una pubblicazione del 1769.&lt;br&gt;\nIn lingua tedesca questa pianta si chiama \"Wei\u00dfe Sumpfwurz\"; in francese si chiama \"Epipactis des marais\"; in inglese si chiama \"Marsh Helleborine\".\nDescrizione.\n\u00c8 una pianta erbacea perenne alta normalmente da 20 a 50\u00a0cm (minimo 15\u00a0cm; massimo 70\u00a0cm). La forma biologica di questa orchidea \u00e8 geofita rizomatosa (G rizh), ossia \u00e8 una piante con un particolare fusto sotterraneo, detto rizoma, che ogni anno si rigenera con nuove radici e fusti avventizi.\nRadici.\nRadici secondarie da rizoma.\nFoglie.\nLe foglie sono intere a forma ellittica-lanceolata con apice acuto, sessili, ma anche amplessicauli e carenate centralmente. Ogni pianta mediamente possiede da 6 a 10 foglie. Le nervature sono circa 8 e sono parallele. Le foglie superiori sono progressivamente pi\u00f9 piccole (generalmente pi\u00f9 ristrette). Dimensione delle foglie medie: larghezza 2 \u2013 4\u00a0cm; lunghezza 5 \u2013 7\u00a0cm (massimo fino a 15\u00a0cm). Dimensioni delle foglie superiori: larghezza 3\u00a0cm; lunghezza 10\u00a0cm.\nInfiorescenza.\nL'infiorescenza \u00e8 un racemo terminale e lineare con fiori penduli (o inclinati, o orizzontali) e pedicellati; la disposizione \u00e8 leggermente unilaterale. Alla base del pedicello sono presenti delle brattee erbacee a forma lanceolata (quelle inferiori a volte sono pi\u00f9 lunghe dei fiori stessi). I fiori sono resupinati, ruotati sottosopra tramite torsione del pedicello (e non dell'ovario come nel genere \"Cephalanthera\"). Dimensione delle brattee: larghezza 3\u00a0mm; lunghezza 20 \u2013 30\u00a0mm.\nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami, 1 verticillo dello stilo). I fiori all'esterno sono colorati normalmente di bruno-purpureo, altrimenti possono essere biancastri con sfumature rossastre. Dimensione dei fiori: 12 \u2013 18\u00a0mm.\nFrutti.\nIl frutto \u00e8 una capsula a pi\u00f9 coste contenente moltissimi, minuti semi. Anche le capsule, come i fiori, sono orizzontali o pendule.\nBiologia.\nLa riproduzione in queste piante avviene tramite impollinazione: sono piante nettarifere, quindi abbiamo una impollinazione entomofila (vespe, api e ditteri).\nDistribuzione e habitat.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSistematica.\nLe Orchidaceae sono una delle famiglie pi\u00f9 vaste della divisione tassonomica delle Angiosperme; comprende 788 generi e pi\u00f9 di 18500 specie. Il genere \"Epipactis\" comprende circa 70 specie diffuse in Europa, in Asia e in America, delle quali meno di una decina sono spontanee della nostra flora. \"Epipactis\" insieme al genere \"Cephalanthera\" appartiene alla trib\u00f9 delle \"Neottieae\", una delle quattro trib\u00f9 nelle quali la famiglia delle Orchidacee \u00e8 stata suddivisa (relativamente alle specie spontanee dell'Italia).&lt;br&gt;\nIl Sistema Cronquist assegna la famiglia delle Orchidaceae all'ordine Orchidales mentre la moderna classificazione APG la colloca nel nuovo ordine delle Asparagales. Sempre in base alla classificazione APG sono cambiati anche i livelli superiori (vedi box iniziale).\nIbridi.\nNell'elenco che segue sono indicati alcuni ibridi interspecifici (non tutti i botanici riconoscono questi ibridi):\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nIn genere tutte le \"Epipactis\" sono abbastanza simili nella forma del fiore. Qui ricordiamo alcune specie quali: \nUsi.\nGiardinaggio.\nL'unico uso che si fa di queste piante \u00e8 quello nel giardinaggio rustico e roccioso. Sono piante che hanno bisogno di quote non molto alte, ricche di humus su un sottosuolo calcareo in zone vicine a stagni o acque paludose.\nConservazione.\nCome tutte le orchidee \u00e8 una specie protetta e quindi ne \u00e8 vietata la raccolta e il commercio ai sensi della Convenzione sul commercio internazionale delle specie minacciate di estinzione (CITES)."}
{"id": "479044", "revid": "767487", "url": "https://it.wikipedia.org/wiki?curid=479044", "title": "Proxima (gruppo musicale)", "text": "I Proxima sono stati un gruppo musicale italiano, attivo dal 1987 al 1999.\nStoria del gruppo.\nNascono nel 1987 dal sodalizio artistico di Stefania Martinelli (voce ed autrice dei testi), Andrea Majocchi (tastiere e compositore delle musiche) ed Alberto Deponti (chitarre).\nDa iniziali tentativi musicali nell'ambito del filone electropop-new wave cantati in lingua inglese si spostano poi verso un genere pi\u00f9 melodico cantato in italiano, nel quale per\u00f2 cercano di mantenere le loro originali influenze. Grazie alla guida del loro produttore Gianpiero Scussel, dopo circa un anno di lavoro di preparazione di un repertorio, approdano alla PDU-EMI.\nMassimiliano Pani \u00e8 il loro produttore esecutivo per la realizzazione del primo album e del loro singolo \"Oh dolce amor\", con il quale partecipano al 40\u00ba Festival di Sanremo nella sezione Novit\u00e0.\nEliminati dal festival dopo la prima serata, riscuotono ugualmente un buon interesse presso la stampa e le radio che non approvano la loro eliminazione. Pertanto nel 1990 i Proxima girano l'Italia con varie interviste nelle radio e partecipano a diverse trasmissioni televisive su reti nazionali, raggiungendo la loro massima popolarit\u00e0.\nNel 1991 sono invitati in Canada da Chin Radio per una serie di concerti presso l'Italian Celebration Festival organizzato a Toronto.\nL'anno successivo, nel 1992, realizzano il loro secondo album \"Extro\", pubblicato da RTI Music. L'album pass\u00f2 praticamente inosservato, ma uno dei brani che conteneva, intitolato \"Rossa bocca\", diventa un piccolo successo discografico che guadagna una certa accoglienza tra i pezzi radiofonici legati all'estate di quell'anno. Ancora percorrono tutta l'Italia delle radio, partecipano a trasmissioni TV e realizzano un video del singolo \"Ridammi la bici\" trasmesso da Videomusic.\nFino al 1996 continuano un'attivit\u00e0 di concerti come cover band (attivit\u00e0 che hanno sempre tenuto viva in modo parallelo alla loro storia artistica) e propongono nuove composizioni a diverse etichette discografiche senza riuscire a realizzare un nuovo album. Nel 1999 il gruppo si \u00e8 sciolto."}
{"id": "479045", "revid": "125773052", "url": "https://it.wikipedia.org/wiki?curid=479045", "title": "Nazionale di calcio del Sudafrica", "text": "La nazionale di calcio del Sudafrica (in afrikaans \"Suid-Afrikaanse nasionale sokkerspan\", in inglese \"South Africa national football team\"), i cui calciatori sono soprannominati \"Bafana Bafana\" (\"i nostri ragazzi\" in lingua zulu), \u00e8 la rappresentativa nazionale di calcio dell'omonimo paese africano ed \u00e8 posta sotto l'egida della South African Football Association.\nLa nazionale sudafricana esord\u00ec nel 1924 e torn\u00f2 sulla scena internazionale nel 1992, dopo una sospensione di sedici anni inflittale dalla FIFA e un bando effettivo di 40 anni causato dalle politiche di apartheid del governo nazionale. Ha ospitato la e in quell'occasione si aggiudic\u00f2 il torneo. Ha partecipato a tre fasi finali del campionato del mondo (1998, 2002 e 2010, nell'edizione disputata in casa), venendo eliminata in ogni circostanza al primo turno. Ha partecipato da paese ospitante alla Confederations Cup del 2009, chiusa al quarto posto.\nNella graduatoria FIFA in vigore da agosto 1993 il miglior posizionamento raggiunto dal Sudafrica \u00e8 il 16\u00ba posto dell'agosto 1996, mentre il peggiore \u00e8 il 124\u00ba posto del dicembre 1992. Occupa la 68\u00aa posizione della classifica.\nStoria.\nLa nascita e la lunga esclusione.\nL'estremo stato del continente nero conobbe il calcio grazie agli inglesi, con la federazione che sorse nel 1892. L'affiliazione alla FIFA avvenne nel 1952, ma nel febbraio 1957, prima di affrontare l' nell'edizione inaugurale della Coppa d'Africa, i dirigenti pretesero di far giocare una squadra composta di soli bianchi: il fatto comport\u00f2 l'esclusione dal torneo. A met\u00e0 degli anni '60 la situazione dell'apartheid spinse la FIFA a comminare una squalifica pi\u00f9 lunga, che dur\u00f2 sino al 1991. Il ritorno ufficiale si consum\u00f2 a Durban il 7 luglio 1992, quando la squadra batt\u00e9 (per 1-0) il .\nLa ripresa.\nCampioni d'Africa e la Confederations Cup (1996-1997).\nNel 1996, a seguito della rinuncia keniota, la Coppa d'Africa fu ospitata proprio dai \"Bafana Bafana\". All'esordio assoluto nella competizione, fu ottenuta una vittoria per 3-0 ancora contro i \"Leoni indomabili\": i gol furono di Masinga, Williams e Moshoeu. Il successivo 1-0 contro l' grazie a Williams qualific\u00f2 il Sudafrica per i quarti di finale; nell'ultimo incontro del girone, i padroni di casa persero con l' che li accompagn\u00f2 al turno seguente. Battendo di misura (2-1) l', venne centrato l'accesso alle semifinali: il fu travolto per 3-0, con doppietta di Moshoeu e sigillo finale di Bartlett. Il 3 febbraio, superando per 2-0 la con le reti di Williams, i \"Bafana bafana\" vinsero il trofeo coronando - come meglio non potevano - il proprio ritorno sulla scena internazionale. L'affermazione in campo continentale valse inoltre l'ingresso alla Confederations Cup 1997, la prima organizzata dalla Fifa.\nPrima di partecipare alla manifestazione, il Sudafrica ottenne anche una storica qualificazione ai Mondiali: il 16 agosto 1997, un gol di Masinga al permise di staccare il biglietto per . La Confederations Cup si svolse invece nel dicembre dello stesso anno, con il Sudafrica che debutt\u00f2 pareggiando contro la : la doppietta di \u0160micer non bast\u00f2 per assicurare ai cechi - all'epoca seconda miglior formazione d'Europa - i 3 punti. La sconfitta con gli min\u00f2 tuttavia le speranze di qualificazione, poi definitivamente abbattute dal 4-3 contro l'. Nonostante l'eliminazione al primo turno, la squadra fu giudicata la pi\u00f9 corretta del torneo ricevendo il premio fair play.\nLe prime partecipazioni alla Coppa del mondo (1998-2002).\nSecondo classificato in Coppa d'Africa nel febbraio 1998, a giugno il Sudafrica esord\u00ec ai Mondiali. La prima partita, contro i padroni di casa della , fin\u00ec 3-0 per i \"Blues\"; nel successivo incontro, pareggiato 1-1 con la , McCarthy rispose al vantaggio di Nielsen trovando il primo storico gol dei \"Bafana Bafana\" nella competizione. Anche l'ultima partita, decisiva per passare il turno, fin\u00ec in parit\u00e0: il 2-2 contro l' fu firmato da Bartlett, autore di una doppietta che non bast\u00f2 per accedere agli ottavi di finale. Nel 2000 la formazione raggiunse il terzo podio consecutivo a livello continentale, conquistando la medaglia di bronzo.\nIl 1\u00ba luglio 2001 fu un'altra data storica per il calcio locale, poich\u00e9 strappando un pari (2-2) in i sudafricani accedettero - per la seconda volta consecutiva - ai Mondiali. La rassegna nippo-coreana fu migliore dal punto di vista dei risultati, allorch\u00e9 all'iniziale 2-2 con il (raggiunto in rimonta) segu\u00ec la prima vittoria di sempre nella manifestazione, conseguita ai danni della : il gol di Nomvethe elimin\u00f2, di fatto, gli slavi. Il passaggio del turno era decisamente vicino, ma fall\u00ec all'ultimo ostacolo: la sconfitta per 3-2 contro la gi\u00e0 qualificata e il contemporaneo 3-1 dei sudamericani contro gli sloveni fecero scivolare al terzo posto gli africani, cui sarebbe bastato un punto (oppure una disfatta paraguaiana) per superare la prima fase.\nLe manifestazioni ospitate.\nIl 15 maggio 2004 l'allora presidente della Fifa Joseph Blatter annunci\u00f2 che il Sudafrica avrebbe ospitato il mondiale del 2010 (e - di conseguenza - la Confederations Cup 2009). Il paese vinse la concorrenza del Marocco, fatto che suscit\u00f2 numerose polemiche: nel 2015, al culmine di un'indagine condotta dalla FBI, Danny Jordaan (organizzatore del torneo) rivel\u00f2 che lo stato aveva versato 10 milioni alla FIFA per aggiudicarsi l'organizzazione della coppa. Si scopr\u00ec inoltre che la nazione maghrebina aveva vinto per 2 voti il sorteggio, poi pilotato a favore dei \"Bafana Bafana\".\nConfederations Cup 2009.\nNel giugno 2009, come prova generale del mondiale, il Sudafrica ospit\u00f2 la Confederations Cup. Il torneo si distinse per la comparsa della vuvuzela, strumento sonoro le cui note accompagnarono le partite. La nazionale di casa esord\u00ec pareggiando per 0-0 contro l', poi sconfisse per 2-0 la e fu battuta per 2-0 dalla , terminando il girone A in seconda posizione. In semifinale il Sudafrica fu battuto di misura dal , che trov\u00f2 il gol dell'1-0 a due minuti dalla fine della partita. Nella gara per il terzo posto i sudafricani capitolarono contro la Spagna (che li aveva gi\u00e0 battuti nel gruppo), terminando cos\u00ec il torneo in quarta posizione.\nMondiale 2010.\nL'anno dopo, nel 2010, il Sudafrica ospit\u00f2 i campionato mondiale di calcio, che per la prima volta si svolse in Africa.\nNel 2005 gli organizzatori avevano pubblicato un elenco provvisorio di dodici stadi da impiegare per il torneo, dislocati a Bloemfontein, Citt\u00e0 del Capo, Durban, Johannesburg (sede di due impianti), Kimberley, Nelspruit, Orkney, Polokwane, Port Elizabeth, Pretoria e Rustenburg. Tale lista era poi stata ridotta a dieci stadi (scartando le citt\u00e0 di Kimberley e Orkney) e annunciata ufficialmente dalla FIFA il 17 marzo 2006. L'altitudine dei diversi stadi, nelle citt\u00e0 africane, influenz\u00f2 il movimento della palla e le prestazioni dei giocatori, anche se il capo medico della FIFA minimizz\u00f2 tale impatto. Sei dei dieci stadi erano situati a oltre 1200 metri sul livello del mare, con i due stadi di Johannesburg (Soccer City ed Ellis Park) ben oltre: uno dei due era a circa 1750 m. Gli stadi in ordine di altezza sono: il Soccer City e Ellis Park, 1753m; Royal Bafokeng Stadium, 1500m; Free State Stadium, 1400m; Peter Mokaba Stadium, 1310m; Loftus Versfeld Stadium, 1214m; Mbombela Stadium, 660m; Green Point Stadium, Moses Mabhida Stadium e Nelson Mandela Bay Stadium vicino al livello del mare.\nLo stadio selezionato per l'incontro d'apertura dell'11 giugno 2010 fu il FNB Stadium di Johannesburg (chiamato durante la competizione Soccer City), che ospit\u00f2 anche la finale dell'11 luglio. Per il mondiale ne fu aumentata la capienza dagli originari 80.000 posti a sedere a 94.700 (ciononostante durante la manifestazione iridata la capacit\u00e0 massima fu di fatto limitata a 84.490 per via delle postazioni riservate alla stampa ed ai VIP).\nIl 23 ottobre 2009, dopo l'esonero di Joel Santana, Carlos Parreira torn\u00f2 alla guida del Sudafrica. Aveva gi\u00e0 ricoperto tale ruolo dal 2006 al 2008.\nAi sorteggi del 4 dicembre 2009 la nazionale sudafricana fu testa di serie in quanto rappresentativa del paese ospitante, e non per ranking FIFA. Nel girone A i \"Bafana Bafana\" furono opposti a , e ai vice-campioni del mondo della . Gli africani ritrovarono nella fase a gruppi i transalpini, come nel mondiale di Francia 1998, anno della prima partecipazione del Sudafrica alla fase finale di un mondiale.\nL'ex presidente del Sudafrica e simbolo nazionale Nelson Mandela, che aveva fortemente caldeggiato la candidatura del Sudafrica a sede dell'evento, non pot\u00e9 presenziare alla cerimonia di apertura a causa di un grave lutto in famiglia: la nipote tredicenne, infatti, aveva perso la vita in un incidente automobilistico proprio alla vigilia della manifestazione. Un mese dopo egli presenzi\u00f2 a sorpresa alla cerimonia di chiusura, poco prima che le due finaliste scendessero in campo.\nNella partita inaugurale della manifestazione il Sudafrica pareggi\u00f2 contro il Messico per 1-1. Dopo un primo tempo di studio, nel secondo tempo, al 55' Siphiwe Tshabalala segn\u00f2 il gol del provvisorio 1-0. Verso il finire della gara il capitano del Messico Rafael M\u00e1rquez segn\u00f2 al 79' il gol del pareggio. Nella seconda giornata l'Uruguay si dimostr\u00f2 avversario di valore superiore e con una doppietta di Diego Forl\u00e1n (un gol su calcio di rigore) e un gol di \u00c1lvaro Pereira travolse il Sudafrica per 3-0. Ininfluente fu per i \"Bafana Bafana\" la vittoria, seppur prestigiosa, ottenuta all'ultima giornata contro una derelitta Francia. Ai padroni di casa serviva vincere per 3-0 per riequilibrare la differenza reti: all'inizio sembr\u00f2 riuscirci, portandosi sul 2-0, ma al 70' Florent Malouda segn\u00f2 la rete del 2-1, risultato che elimin\u00f2 entrambe le nazionali dal torneo. I padroni di casa furono quindi eliminati al primo turno, diventando la prima nazionale ospitante ad essere eliminata nella fase a gironi.\nA mondiale concluso, alla scadenza del proprio contratto, Carlos Alberto Parreira annunci\u00f2 il proprio ritiro dall'attivit\u00e0 di allenatore, ma rimase come collaboratore in seno alla federazione.\nPrestazioni altalenanti (2010-oggi).\nAlla fine del mondiale 2010 la panchina della nazionale fu affidata a Pitso Mosimane, collaboratore di Parreira. La squadra manc\u00f2 la qualificazione alla fase finale della : inserita nel gruppo G assieme a , e , il Sudafrica vinse contro il Niger (2-0), pareggi\u00f2 contro la Sierra Leone (0-0), vinse all'andata (1-0) e pareggi\u00f2 al ritorno (0-0) contro l'Egitto e perse la partita di ritorno contro il Niger (2-1). All'ultima giornata il Niger era a 9 punti, con Sudafrica e Sierra Leone a 8 ed Egitto a 2. All'ultima giornata l'Egitto batt\u00e9 il Niger per 3-0, mentre il Sudafrica se la vide con la Sierra Leone. Certo che, a parit\u00e0 di punti, uno 0-0 favorisse la qualificazione dei \"Bafana Bafana\" per via della migliore differenza reti (Sudafrica +2, Sierra Leone 0 e Niger -2) e ignaro che, secondo il primo punto del regolamento, sarebbe andato avanti il Niger per il vantaggio negli scontri diretti (6 punti, frutto di 2 vittorie e 2 sconfitte, contro 5 punti frutto di 1 vittoria, 2 pareggi e 1 sconfitta sia per il Sudafrica sia per la Sierra Leone), Mosimane invit\u00f2 i suoi a chiudere l'incontro sullo 0-0, credendo di ottenere in tal\nmodo la qualificazione, ma regalando di fatto al Niger la qualificazione alla fase finale della competizione.\nIl 4 settembre 2006 la CAF aveva assegnato le tre edizioni della Coppa d'Africa e la Libia era riuscita ad aggiudicarsi l'organizzazione della fase finale di questa edizione della competizione. In seguito allo scoppio della guerra civile libica nel 2011, il 28 settembre dello stesso anno la CAF decise uno scambio di edizioni: il Sudafrica avrebbe ospitato quella del 2013, mentre la Libia sarebbe stata sede della fase finale del torneo nel 2017.\nNel giugno del 2012 il Sudafrica inizi\u00f2 le qualificazioni CAF al . Due giorni dopo il pareggio all'esordio in casa contro l' (1-1) Mosimane fu esonerato e rimpiazzato ad interim da Steve Komphela, prima della nomina del nuovo CT. Il 30 giugno 2012 si insedi\u00f2 come CT Gordon Igesun, che firm\u00f2 un contratto di due anni. Nel girone delle qualificazioni CAF al mondiale brasiliano il Sudafrica si piazz\u00f2 secondo dietro l', venendo clamorosamente eliminato.\nNel gennaio 2013 i \"Bafana Bafana\" ospitarono la Coppa d'Africa, per la seconda dopo la fase finale del 1996. La partita inaugurale e la finale del torneo sarebbero ospitate dal FNB Stadium di Johannesburg. Il Sudafrica super\u00f2 il girone con 5 punti, frutto di una vittoria e 2 pareggi, accedendo cos\u00ec ai quarti di finale; i padroni di casa perser\u00f2 per\u00f2 contro iil , che trionf\u00f2 ai tiri di rigore dopo l'1-1 dei tempi regolamentari.\nNel giugno 2014 la collaborazione tra Igesun e la federazione si interruppe. A luglio lo rimpiazz\u00f2 Ephraim Mashaba, sotto la cui guida il Sudafrica si qualific\u00f2 alla fase finale della , che si gioc\u00f2 in Guinea Equatoriale, eliminando all'ultima giornata del girone la , fermata dai sudafricani sul 2-2 in casa sua. Nella fase finale, per\u00f2, i \"Bafana Bafana\" non riuscirono a superare il girone, che li vedeva impegnati con , e .\nMashaba non riusc\u00ec a qualificare il Sudafrica alla fase finale della . Nel novembre 2016, dopo aver tenuto un comportamento giudicato deplorevole nel post-partita della sfida valida per le qualificazioni al e vinta il 12 novembre per 2-1 contro il , Mashaba fu sospeso per ragioni disciplinari, avendo accusato alcuni dirigenti federali, per poi essere esonerato il mese successivo.\nIl 4 maggio 2017 fu nominato CT il rientrante Stuart Baxter, gi\u00e0 alla guida della nazionale dal 2004 al 2005. Il Sudafrica non riusc\u00ec a qualificarsi al , terminando all'ultimo posto il girone con , e .\nNell'agosto 2019 la panchina della nazionale fu affidata a Molefi Ntseki, che rimase in carica per un biennio. Qualificatasi alla grazie al secondo posto nel girone vinto dalla (in cui il Sudafrica fu l'unica squadra imbattuta), nelle tre partite del girone la nazionale sudafricana ottenne una vittoria (1-0 contro la ) e due sconfitte (entrambe per 1-0, contro e ) e riusc\u00ec ad accedere agli ottavi di finale occupando il quarto posto, l'ultimo disponibile per la qualificazione, nella graduatoria delle sei terze classificate nei gironi. Contro l' padrone di casa e favorito si impose per 1-0, poi fu eliminato ai quarti dalla (2-1). In seguito la nazionale fall\u00ec la qualificazione alla , terminando il girone di qualificazione con 10 punti ottenuti su 18 disponibili, al terzo posto nel proprio raggruppamento. Nel maggio 2021 la panchina pass\u00f2 al belga Hugo Broos.\nColori e simboli.\nSponsorizzazioni.\nQuando la squadra ritorn\u00f2 a giocare a livello internazionale nel 1992, le maglie vennero fornite dalla societ\u00e0 di abbigliamento sportivo italiana Kappa, con la quale venne stipulato un contratto fino al Campionato mondiale di calcio 1998.\nA partire dal 1998, le divise per tutte le squadre di calcio sudafricane vennero fornite dalla tedesca Adidas. Si ritiene che il contratto di sponsorizzazione valesse 14 milioni di rand all'anno. Il contratto termin\u00f2 nel 2010.\nIl 7 giugno 2011, la SAFA annunci\u00f2 che Puma sarebbe stato il suo nuovo sponsor tecnico e rivel\u00f2 il nuovo kit dei \"Bafana Bafana\".\nDue anni pi\u00f9 tardi, nel mese di ottobre 2013, Puma ha rescisso il contratto a causa di alcune partite truccate dalla nazionale sudafricana prima del Mondiale 2010.\nDa marzo 2014 la Nike \u00e8 diventata il fornitore tecnico del Sudafrica.\nLa squadra ha un solo sponsor principale, \"Castle Lager\", marchio di propriet\u00e0 della South African Breweries. Altri sponsor e fornitori sono \"Energade\" e \"Tsogo Sun Hotels\".\nRecord individuali.\nDati aggiornati al 14 novembre 2021.\nIn grassetto i calciatori ancora attivi in nazionale.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per le sfide di qualificazione alla contro e del 25 e 29 marzo 2021.\n\"Presenze e reti aggiornate al 24 marzo 2021\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "479046", "revid": "640277", "url": "https://it.wikipedia.org/wiki?curid=479046", "title": "Fotometro", "text": "Un fotometro \u00e8 uno strumento per la misurazione dell'intensit\u00e0 della luce o delle propriet\u00e0 ottiche di soluzioni o superfici.\nStoria.\nPrima dello sviluppo degli apparecchi elettronici sensibili alla luce, la misura dell'intensit\u00e0 di una luce veniva stimata ad occhio o tramite strumenti quali il fotometro di Bunsen.\nIl flusso luminoso di una sorgente veniva confrontato con una fonte di luce standard. L'occhio non \u00e8 in grado di stabilire, tra due sorgenti luminose, quella con la maggiore intensit\u00e0 di luce, \u00e8 per\u00f2 in grado di discernere anche differenze minime di intensit\u00e0 di luce su due superfici simili e dello stesso colore.\nUsi.\nI fotometri sono utilizzati per misurare:\nFunzionamento.\nLa maggior parte dei fotometri rileva la luce con i fotoresistori, i fotodiodi o i fotomoltiplicatori. Per analizzare la luce, il fotometro pu\u00f2 misurare l'intensit\u00e0 dopo che il fascio luminoso \u00e8 passato attraverso un filtro o attraverso un monocromatore per la determinazione a lunghezze d'onda definite o per l'analisi della distribuzione spettrale della luce.\nConteggio dei fotoni.\nAlcuni fotometri misurano la luce contando individualmente i fotoni in entrata piuttosto che il flusso. A causa del loro metodo di misurazione che prevede il conteggio individuale di tutti i fotoni, questi strumenti sono limitati per quelle osservazioni in cui l'irraggiamento di luce \u00e8 basso. L'irraggiamento massimo \u00e8 limitato dai componenti elettronici di lettura del rivelatore.\nIl fotometro di Bunsen.\nUno dei dispositivi pi\u00f9 noti per la misurazione dell'intensit\u00e0 della luce \u00e8 stato il fotometro di Bunsen, ideato nel 1841, una scatola di legno con due specchi posti in modo tale da permettere l'osservazione in contemporanea dei fasci luminosi su un cartoncino posto al centro che ha una macchia di olio o grasso sulla superficie. Lo strumento determina l'intensit\u00e0 del fascio luminoso mettendo il fascio di luce a confronto di un altro fascio di cui \u00e8 stata determinata a priori l'intensit\u00e0.\nLe intensit\u00e0 dei due fasci di luce, se diverse, produrranno colori diversi e uno sfarfallio percepito dall'occhio umano con una frequenza che si pu\u00f2 regolare tramite un otturatore. Si regola, quindi, l'intensit\u00e0 di uno dei due fasci tramite un otturatore in modo che la velocit\u00e0 di rotazione necessaria per far quasi sparire la sensazione di sfarfallamento sia la minima possibile. Nel momento in cui la macchia di unto risulta invisibile, si pu\u00f2 calcolare l'intensit\u00e0 ignota del secondo fascio di luce tramite l'intensit\u00e0 nota del primo fascio, secondo un'equazione in cui sono note l'intensit\u00e0 del primo fascio e la distanza dalle sorgenti del primo e del secondo fascio."}
{"id": "479052", "revid": "30610", "url": "https://it.wikipedia.org/wiki?curid=479052", "title": "Ottano", "text": "Con il termine ottano ci si riferisce a un qualunque alcano avente formula bruta C8H18 o a una qualunque miscela di pi\u00f9 composti corrispondenti a tale formula (isomeri strutturali) o per antonomasia all'isomero lineare, chiamato pi\u00f9 propriamente \"n\"-ottano.\nIl \"n\"-ottano \u00e8 costituito da una singola catena di 8 atomi di carbonio al quale sono legati 18 atomi di idrogeno.\nA temperatura ambiente si presenta come un liquido incolore.\nIsomeri dell'ottano.\nL'ottano ha 18 isomeri costituzionali (o topologici):\nInoltre gli isomeri 3-metileptano, 2,3-dimetilesano, 2,4-dimetilesano, 2,2,3-trimetilpentano, avendo nelle rispettive molecole uno stereocentro, sono chirali e quindi esistono in due forme enantiomeriche otticamente attive, mentre il 3,4-dimetilesano, che possiede due stereocentri, esiste in tre stereoisomeri in quanto la forma RS, cosiddetta meso, \u00e8 otticamente inattiva in quanto la molecola (in conformazione estesa) possiede un centro di simmetria (ovvero un piano di simmetria in proiezione di Fischer)."}
{"id": "479057", "revid": "125777609", "url": "https://it.wikipedia.org/wiki?curid=479057", "title": "Ben Stiller", "text": "I suoi film hanno incassato oltre 2,8 miliardi di dollari negli Stati Uniti e nel Canada, con una media di 74 milioni a film. Durante la sua carriera ha ricevuto diversi riconoscimenti, tra cui, un premio Emmy, diversi MTV Movie Awards e un Teen Choice Award.\nBiografia.\nNato a New York il 30 novembre 1965, figlio degli attori Jerry Stiller e Anne Meara, ha una sorella maggiore, Amy, anch'ella attrice. Dirige ben presto i suoi interessi verso il mondo dello spettacolo, cresciuto tra i vari set frequentati dai genitori, come il \"The Mike Douglas Show\", a 9 anni ha fatto il debutto nella recitazione nella serie televisiva della madre, \"Kate McShane\". Gi\u00e0 all'et\u00e0 di 10 anni inizia a girare dei brevi film in 8 millimetri con l'aiuto della sorella e di alcuni amici. L'interesse per immortalare le immagini spinge Ben ad apprendere le arti della fotografia, cui si dedica dividendosi tra videocamera e fotocamera.\nNei tardi anni '70, si esibisce in diverse produzioni teatrali con il \"NYC's First All Children's Theater\" e durante le scuole superiori \u00e8 il batterista in una band punk chiamata, \"Capital Punishment\", che ha pubblicato un album in studio nel 1982, \"Roadkill\". Stiller si diploma nel 1983 e si iscrive all'Universit\u00e0 della California, Los Angeles per studiare cinema, ma dopo nove mesi lascia il corso di studi per ritrasferirsi a New York.\n\u00c8 di origini ebraiche.\nCarriera.\nDopo aver valutato alcune proposte provenienti da Hollywood, Ben decide di dedicarsi al teatro. \u00c8 proprio durante uno spettacolo teatrale che propone una breve parodia del film \"Il colore dei soldi\" (interpretando il ruolo di Tom Cruise) cos\u00ec divertente da venir trasmessa nel popolare programma televisivo \"Saturday Night Live\", per il quale Ben lavorer\u00e0 fino al 1989.\nNel 1987 arriva il debutto cinematografico come attore in \"L'impero del sole\", diretto da Steven Spielberg. Dopo il cinema continua a lavorare per la televisione: prima dirige uno show, poi MTV gli affida la conduzione di un programma di satira, poi acquistato dalla Fox. Sfortunatamente lo spettacolo viene cancellato e Ben si ritrova senza lavoro. Ma nello stesso anno appare in una piccola parte nei panni di \"Fast Eddie Felcher\", nell'episodio \"Amen... e mandate offerte\" (tit. orig. \"Amen...Send Money\") della 4\u00aa serie di Miami Vice. Partecipa a diversi programmi come ospite (gira una puntata di \"Friends\" nel 1994) assieme alla moglie Christine Taylor. Nel 1990 affianca Bette Midler nel film \"Stella\".\nLa passione per il cinema sar\u00e0 alla base del suo debutto alla regia, avvenuto nel 1994, con il film \"Giovani, carini e disoccupati\", con Winona Ryder ed Ethan Hawke.\nNel 1996 dirige Jim Carrey nel film \"Il rompiscatole\", ma la critica rimane poco impressionata da questo lavoro e il pubblico ancor meno.\nL'occasione arriva nel 1998 con la pellicola comica \"Tutti pazzi per Mary\", grazie alla quale conquista il grande pubblico. L'anno dopo \u00e8 in tre film, tra cui \"Mystery Men\".\nNel 2000 Stiller \u00e8 in altri tre film, tra cui uno dei suoi ruoli pi\u00f9 famosi, un infermiere di nome Gaylord \"Greg\" Focker in \"Ti presento i miei\", accanto a Robert De Niro. Il film venne molto apprezzato dalla critica cinematografica, incass\u00f2 oltre 330 milioni di dollari ed avr\u00e0 due sequel.\nStiller dirige la sua terza pellicola nel 2001, \"Zoolander\", in cui recita nei panni di Derek Zoolander, un famoso modello. La pellicola \u00e8 una parodia del mondo della moda, con particolare riguardo alla categoria dei \"modelli\", rappresentati come esagerati cultori del proprio aspetto e del proprio ego ma ingenui e goffi nella vita di tutti i giorni. Nel cast si possono notare numerosi camei da parte di personaggi noti nei panni di se stessi, tra cui, Donald Trump, Paris Hilton, Lenny Kravitz, Heidi Klum e David Bowie.\nNel 2004 Ben Stiller appare in sei diversi film: \"...e alla fine arriva Polly\", \"Anchorman - La leggenda di Ron Burgundy\" (cameo non-accreditato), \"Palle al balzo - Dodgeball\", \"L'invidia del mio migliore amico\", \"Mi presenti i tuoi?\" e \"Starsky &amp; Hutch. Mi presenti i tuoi?\" arriva ad incassare oltre 516 milioni di dollari., mentre per tutti i restati film, Stiller verr\u00e0 nominato cinque volte come peggior attore ai Razzie Awards 2004.\nNel 2005 fa il suo debutto come doppiatore nel film della DreamWorks \"Madagascar\", nel ruolo del leone Alex. Nella versione italiana, la sua voce sar\u00e0 sostituita da Alessandro Besentini, dal duo comico Ale e Franz. Successivamente sono stati girati due sequel: \"Madagascar 2\" (2008) e \"Madagascar 3 - Ricercati in Europa\" (2012).\nNel 2006 Stiller compare in un cameo nel film \"Scuola per canaglie,\" diretto da Todd Phillips, ed ha un cameo anche in \"Tenacious D e il destino del rock\", prodotto da lui stesso. A dicembre esce \"Una notte al museo\", commedia diretta da Shawn Levy. Il film non riscosse molto successo di critica, ma incass\u00f2 un totale di oltre 574 milioni di dollari.\nNel 2008 torna dietro la macchina da presa per dirigere il suo quarto film, \"Tropic Thunder\". Stiller si \u00e8 avvalso della collaborazione dell'amico Justin Theroux e di Etan Cohen. Il film ha come interpreti principali Stiller, Jack Black e Robert Downey Jr., che vestono i panni di un gruppo di attori. L'anno dopo \u00e8 nel sequel di \"Una notte al museo\", intitolato \"Una notte al museo 2 - La fuga\", e in \"Un microfono per due\".\nNel 2010 fa un cameo nel falso documentario \"Joaquin Phoenix - Io sono qui!\", diretto, co-scritto, co-prodotto, co-montato, co-musicato da Casey Affleck e Joaquin Phoenix, e nel sequel di \"Ti presento i miei\" (2000) e \"Mi presenti i tuoi?\" (2004), \"Vi presento i nostri\".\nStiller aveva pianificato di doppiare il personaggio principale di \"Megamind\", di cui \u00e8 anche produttore esecutivo, ma alla fine cedette il posto a Will Ferrell.\nNel 2011 recita in \"Tower Heist - Colpo ad alto livello\", in cui fa parte di un gruppo di dipendenti di un grattacielo di appartamenti statunitense che progettano di rapinare il truffatore.\nNel 2013 scrive, dirige, e interpreta il film \"I sogni segreti di Walter Mitty\" che si rivela un discreto successo.\n\"Notte al museo - Il segreto del faraone\", il terzo e ultimo film della saga, esce nelle sale il 19 dicembre 2014 negli Stati Uniti e Regno Unito e il 28 gennaio 2015 in Italia.\nNel 2016 recita, scrive e dirige il sequel del film \"Zoolander\" del 2001 intitolato \"Zoolander 2\", nelle sale cinematografiche dal 12 febbraio 2016. Per promuovere il film Stiller e Owen Wilson hanno sfilato alla settimana della moda di Parigi nel marzo 2015 nei panni dei loro personaggi e posano anche nella vetrina di un negozio di Valentino a Roma nel gennaio 2016.\nL'anno successivo \u00e8 parte del cast di \"The Meyerowitz Stories\", scritto e diretto da Noah Baumbach. Il film \u00e8 stato presentato in anteprima e in concorso al Festival di Cannes 2017 il 21 maggio 2017 ed ha ricevuto 4 minuti di standing ovation. Inoltre ha recitato diretto da Mike White in \"Brad's Status\", uscito a settembre.\n\"Frat Pack\".\nBen Stiller, insieme a Jack Black, Will Ferrell, Vince Vaughn, Steve Carell e i fratelli Owen e Luke Wilson fa parte del gruppo non ufficiale di comici statunitensi denominato Frat Pack; questi hanno infatti lavorato insieme, nella loro collettivit\u00e0 o in sottogruppi pi\u00f9 ristretti, a svariate opere cinematografiche, tutte caratterizzate da uno sfondo comico o demenziale, in veste di attori principali e spesso anche in ruoli secondari o in camei.\n\u00c8 generalmente riconosciuto come il leader, dati i suoi numerosi camei e per le numerose collaborazioni con gli altri membri del gruppo in film diretti da lui. Dei 35 film riconosciuti come film del Frat Pack, Stiller \u00e8 coinvolto in 20. \u00c8 apparso accanto a Owen Wilson ben dodici volte. Stiller non riconosce, per\u00f2, il termine Frat Pack, che ha definito una \"completa fabbricazione\".\nVita privata.\nNel novembre 1999 ha conosciuto l'attrice Christine Taylor e il 13 maggio 2000 sono convolati a nozze. La coppia ha due figli: Ella Olivia, nata il 9 aprile 2002, e Quinlin Dempsey, nato il 10 luglio 2005. A fine maggio 2017 hanno annunciato il divorzio. Nel 2021 la coppia si \u00e8 riconciliata.\nAffetto da disturbo bipolare, l'attore \u00e8 un sostenitore del Partito Democratico americano. Nell'ottobre 2016 rivela che gli era stato diagnosticato un tumore alla prostata nel giugno 2014. Dopo un intervento, \u00e8 stato dichiarato completamente guarito nel settembre 2017.\nL\u2019attore \u00e8 un tifoso della squadra NBA dei New York Knicks, lo si vede spesso infatti ad assistere alle partite casalinghe del Madison Square Garden.\nDoppiatori italiani.\nNelle versioni in italiano dei suoi film, Ben Stiller \u00e8 stato doppiato da\nDa doppiatore \u00e8 sostituito da:"}
{"id": "479063", "revid": "729019", "url": "https://it.wikipedia.org/wiki?curid=479063", "title": "Framboesia", "text": "La framboesia (dal francese \"framboise\", \u00ablampone\u00bb) \u00e8 una malattia tropicale, molto comune nelle isole dei Caraibi, nelle Filippine, in Africa, in India e in altri paesi tropicali.\nLa malattia ha inizio con un pomfo tondeggiante, inizialmente edematoso ed eritematoso, che in seguito diventa duro e desquamante, di 2 a 5 cm in diametro. Il centro pu\u00f2 rompersi e formare un'ulcera. Questa lesione iniziale della pelle tipicamente guarisce dopo tre/sei mesi. In un periodo di settimane ad anni, le articolazioni e le ossa possono diventare dolenti, pu\u00f2 insorgere stanchezza, e possono apparire nuove lesioni secondarie. La pelle del palmo della mano e della pianta del piede pu\u00f2 diventare spessa e andare incontro a ragade. Le ossa (specialmente quelle del naso) possono essere danneggiate. Dopo cinque o pi\u00f9 anni ampie aree della pelle possono diventare atrofiche, lasciando una cicatrice.\nEziologia.\nGli agenti eziologici di questa malattia, che attacca soprattutto bambini, sono dei batteri, le spirochete, in particolare la specie \"Treponema pallidum pertenue\". Altre malattie da treponema, abbastanza simili, sono il bejel (\"Treponema endemicum\"), la pinta (\"Treponema pallidum carateum\"), e la sifilide (\"Treponema pallidum pallidum\"). L'eziologia della framboesia \u00e8 stata chiarita per la prima volta da Aldo Castellani nel 1905 nell'isola di Ceylon.\nContagio e disseminazione.\nLa framboesia si trasmette per diretto contatto con il fluido proveniente da una lesione di una persona infetta. Il contatto \u00e8 normalmente di natura non sessuale. La malattia \u00e8 pi\u00f9 comune tra i bambini, che la disseminano giocando tra di loro. Il contagio avviene per via diretta, in caso che la sostanza venga in contatto con una ferita aperta, oppure indirettamente, per mezzo delle mosche, come \u00e8 stato dimostrato recentemente.\nClinica.\nSegni e sintomi.\nI sintomi sono: dolori alle articolazioni, perdita di peso e di appetito. Sulla pelle, si formano dei noduli giallastri che lentamente si ingrossano e che contengono una sostanza contagiosa tipo pus.\nDiagnosi.\nLa framboesia \u00e8 spesso diagnosticata dall'aspetto delle lesioni.\nSi pu\u00f2 cercare di identificare direttamente l'agente patogeno nell'essudato purulento della prima lesione, con la microscopia in campo oscuro, oppure con il test VDRL (aspecifico per tutte le treponematosi, come la sifilide).\nSi possono utilizzare test che rilevano la risposta di anticorpi (ELISA o Western blot) ma non sono in grado di distinguere tra infezioni passate oppure in corso. La Reazione a catena della polimerasi (PCR) del DNA \u00e8 il metodo diagnostico con la maggiore sensitivit\u00e0 diagnostica.\nTrattamento.\nLa framboesia si cura iniettando penicillina; nei soggetti allergici a quest'ultima, si usano le tetracicline. La prevenzione consiste in parte nel curare coloro gi\u00e0 affetti dalla malattia, diminuendo cos\u00ec il rischio di trasmissione. Dove la malattia \u00e8 comune, una terapia estesa all'intera comunit\u00e0 \u00e8 efficace. Il migliorare l'igiene, la pulizia delle abitazioni e altre misure sanitarie contribuiscono a ridurre l'incidenza. Altre terapie possibili sono tipicamente con antibiotici, che includono: azitromicina orale oppure benzatin penicillina per iniezione. Senza trattamento, deformit\u00e0 fisiche avvengono nel 10% dei casi.\nEpidemiologia.\nLa framboesia (\"yaws\" in inglese) nel 2012 era comune in almeno 14 paesi tropicali. La malattia pu\u00f2 infettare sia esseri umani sia altri primati.\nNegli anni '50 e '60, la World Health Organization (WHO) aveva praticamente eradicato la framboesia. Da allora il numero di casi \u00e8 aumentato e vi sono sforzi crescenti per eradicare globalmente la malattia nel 2020. Le ultime stime del numero di persone infette era di pi\u00f9 di 500.000 nel 1995. Anche se una delle prima descrizioni della malattia venne fatta nel 1679 da Willem Piso, l'evidenza archeologica suggerisce che la framboesia era presente come malattia infettiva umana gi\u00e0 1,6 milioni di anni fa."}
{"id": "479064", "revid": "964", "url": "https://it.wikipedia.org/wiki?curid=479064", "title": "Miastenia grave", "text": ""}
{"id": "479066", "revid": "15756", "url": "https://it.wikipedia.org/wiki?curid=479066", "title": "Frangivento", "text": "Il frangivento o frangivento vivo o quinta arborea \u00e8 l'insieme di alberi e/o arbusti disposti secondo una particolare sistemazione \"a filare\" atta a riparare le coltivazioni dal vento. Il frangivento \u00e8 chiamato anche cintura di riparo arborea.\nStruttura.\nDisposti come una muraglia, gli arbusti arrestano l'urto violento dei venti e riducendone la velocit\u00e0 proteggono il terreno per una distanza pari a 10 volte l'altezza della pianta.\nUtilizzare gli arbusti come barriera protettiva contro la forza dei venti \u00e8 probabilmente una tecnica utilizzata fin dall'antichit\u00e0 quando i coltivatori, imitando la natura, si ingegnavano in pi\u00f9 modi per utilizzare la vegetazione a proprio vantaggio. La lunghezza dei frangivento pu\u00f2 arrivare anche a diversi chilometri e pu\u00f2 fungere anche da recinto per intere aree coltivate o appena arate il cui terreno friabile verrebbe facilmente portato via dal vento.\nLe piante utilizzate possono essere vive o morte e montate a formare una barriera tramite l'utilizzo di pannelli di legno o strutture metalliche. L'intera struttura deve essere posta in posizione trasversale alla direzione del vento e deve risultare almeno semi-impermeabile. Da solo, il frangivento di solito non risolve interamente i problemi dovuti all'azione del vento e spesso tali strutture vengono supportate dalla piantumazione progettuale di ulteriori arbusti o alberi.\nPiante utilizzate.\nLe piante frangivento dovrebbero essere sempreverdi, essere a rapida crescita, rustiche e, se necessario, resistenti alla salsedine. Dovrebbero inoltre avere un apparato radicale robusto per evitare di essere sradicate. Piante adatte allo scopo sono ad es.: l'eucalipto (\"Eucalyptus camaldulensis\"), il cipresso dell'Arizona (\"Cupressus arizonica\"), il \"\u00d7 Cupressocyparis leylandii\", la \"Cryptomeria japonica\".\nIn Italia, tra gli alberi frangivento si segnala l'ulivo cipressino, (\"Olea europea\") una cultivar di olivo usata in Sardegna e chiamata, appunto, \"frangivento\" od olivo di Pietrafitta."}
{"id": "479073", "revid": "1632387", "url": "https://it.wikipedia.org/wiki?curid=479073", "title": "Alexis Arquette", "text": "Biografia.\nEsord\u00ec sul grande schermo giovanissima, in un ruolo secondario in \"Su e gi\u00f9 per Beverly Hills\" (1986). Il suo primo ruolo importante \u00e8 stato quello di Georgette, un giovane sensitivo nel film \"Ultima fermata Brooklyn\" (1990). Ha rivestito una variet\u00e0 di ruoli che hanno evidenziato la sua eccentricit\u00e0: dall'universitario gay in \"Amici per gioco, amici per sesso\" (1994), allo sfortunato quarto uomo durante una sparatoria in \"Pulp Fiction\" (1994), al musicista Boy George in \"Prima o poi me lo sposo\" (1998), all'ammiratore goth di una serial killer nell'horror \"La sposa di Chucky\" (1998) e il problematico imperatore Caligola in un episodio del telefilm \"Xena\".\nSolo dopo aver ottenuto il successo come uomo, ha reso pubblico il suo desiderio di transizionare e la sua intenzione di arrivare alla riconversione chirurgica di sesso. Ha dichiarato che la sua identit\u00e0 di genere \u00e8 femminile. Nel 1995 Alexis ha vestito i panni della drag queen Eva Destruction nel film \"\" (1995), un documentario sull'Outfest di New York. Alexis ha inoltre animato diverse serate come drag queen, utilizzando proprio il nome Eva Destruction. \nMuore l'11 settembre 2016 all'et\u00e0 di 47 anni nella sua casa a Beverly Hills. La causa immediata fu di arresto cardiaco causato da miocardite, dopo che l'attrice aveva contratto il virus dell'HIV 29 anni prima."}
{"id": "479126", "revid": "259180", "url": "https://it.wikipedia.org/wiki?curid=479126", "title": "Chiesa di San Francesco a Ripa", "text": "La chiesa di San Francesco a Ripa \u00e8 un luogo di culto cattolico del centro storico di Roma, situato nel rione Trastevere in piazza di San Francesco d'Assisi; \u00e8 sede di parrocchia retta dall'Ordine dei frati minori.\nLa chiesa deve la sua denominazione alla vicinanza con il soppresso porto di \"Ripa Grande\", affacciato sul Tevere fino al XIX secolo; su di essa insiste l'omonimo titolo cardinalizio, istituito nel 1960.\nStoria.\nL'attuale complesso sorge nel medesimo luogo di un antico ospedale e ospizio per la cura e l'accoglienza dei poveri dedicato a San Biagio ed edificato nel X secolo; esso dipendeva dal vicino monastero benedettino cluniacense dei Santi Cosma e Damiano e, grazie all'interessamento di Giacoma de Settesoli, vi trov\u00f2 alloggio anche Francesco d'Assisi durante le sue visite al papa tra il 1209 e il 1223. La stessa Giacoma, insieme a Pandolfo II degli Anguillara, fu la promotrice di un restauro dell'intero complesso donato all'Ordine dei frati minori nel 1229, che presto divenne il fulcro della devozione francescana nella citt\u00e0 di Roma.\nNel secondo quarto del XVI secolo venne ipotizzato un rifacimento della chiesa, e il progetto (non realizzato probabilmente perch\u00e9 troppo fastoso) affidato a Baldassarre Peruzzi; soltanto nel 1603 iniziarono i lavori di rifacimento della chiesa medioevale nell'area del coro, su progetto di Onorio Longhi; lo stesso architetto avrebbe ristrutturato anche il transetto e le navate. A partire dal 1681, grazie anche ai finanziamenti del cardinale Lazzaro Pallavicino morto nel 1680 e sepolto nella chiesa stessa, l'edificio fu oggetto di un radicale intervento di restauro che comport\u00f2 la demolizione e ricostruzione dell'aula, su progetto di Mattia de Rossi; i lavori si conclusero nel 1701 e il 2 ottobre dello stesso anno la chiesa venne consacrata dal cardinale Sperello Sperelli; per tutto il XVIII secolo vennero eseguiti interventi minori. Durante l'occupazione francese, numerose opere d'arte vennero spedite in Francia come spoliazioni napoleoniche, e la maggior parte di queste non fece pi\u00f9 ritorno. Secondo il catalogo pubblicato nel \"Bulletin de la Soci\u00e9t\u00e9 de l'art fran\u00e7ais\" del 1936, l'opera e che vi era conservata fino a prima del periodo napoleonico e che non venne restituita \u00e8 la \"Piet\u00e0 con Francesco e Maria Maddalena\" di Annibale Carracci, oggi al Louvre. \nDescrizione.\nEsterno.\nLa facciata, opera di Mattia de Rossi, d\u00e0 su una piazza al centro della quale si trova un monumento di modeste dimensioni eretto nel 1847 da papa Pio IX e costituito da una colonna ionica scanalata sormontata da una croce in ferro battuto. Il prospetto settecentesco \u00e8 a salienti e ha un maggiore sviluppo orizzontale rispetto a quello dell'aula; la parete \u00e8 movimentata da due ordini di lesene e da alti cornicioni ed \u00e8 caratterizzata dalle due volute poste a coronamento delle navate laterali e dal timpano semicircolare di quella maggiore. Non \u00e8 pi\u00f9 presente il campanile medioevale, sostituito da uno a vela a un fornice, edificato nel 1734 da Giuseppe Sardi e posto al di sopra del transetto di destra.\nInterno.\nInternamente, la chiesa presenta una struttura a croce latina con transetto non sporgente, profondo coro con terminazione piatta ed aula suddivisa da arcate a tutto sesto in tre navate di tre campate ciascuna, coperte con volta a crociera, lungo le quali si aprono numerose cappelle laterali; al di sopra della crociera vi \u00e8 una semplice cupola priva di tamburo e lanterna, non visibile dall'esterno. Al di sotto dell'arco absidale trova luogo l'altare maggiore barocco in marmi policromi, consacrato nel 1764, al centro della cui ancona \u00e8 situata una statua lignea policroma di \"San Francesco\" anteriore al 1588 e attribuibile a fra Diego da Careri. Lungo le pareti laterali del coro, si trova in due corpi l'organo a canne, costruito dalla ditta organaria tedesca Walcker nel 1926 e originariamente situato in controfacciata; lo strumento venne restaurato e ricollocato nell'attuale posizione nel 1956 dalla ditta Mascioni. Dispone di 23 registri su due manuali e pedale, ed \u00e8 a trasmissione elettrica.\nSopra l'altare della cappella Paluzzi Albertoni (che si apre nella parete di fondo del transetto sinistro), vi \u00e8 la \"Beata Ludovica Albertoni\", scolpita da Gian Lorenzo Bernini per il cardinale Paluzzi (nipote di papa Clemente X) tra il 1671 e il 1675. La statua, vero esempio di trasporto mistico-carnale e di estasi barocca, \u00e8 collocata su uno spettacolare drappo in diaspro sopra la mensa dell'altare della cappella; la parete di fondo, sempre secondo i suggerimenti di Gian Lorenzo Bernini, \u00e8 stata scenograficamente arretrata per permettere alla luce di penetrare nell'ambiente da due finestre laterali nascoste, creando un effetto quasi soprannaturale, proprio come nell\"Estasi di Santa Teresa\" della chiesa di Santa Maria della Vittoria. La pala della cappella, inquadrata da teste di cherubini in stucco che ribadiscono il sentore di apparizione mistica che pervade tutto il sacello, \u00e8 del Baciccio e raffigura la \"Madonna col Bambino e Sant'Anna\" (1675 circa).\nNella parete di fondo del braccio di destra del transetto, si apre la cappella dedicata ai santi Pietro d'Alc\u00e1ntara e Pasquale Bayl\u00f3n, patronato della famiglia Pallavicini Rospigliosi, la cui fastosa decorazione in marmi policromi venne realizzata su progetto di Nicola Michetti e Ludovico Rusconi Sassi tra il 1710 e il 1725; del primo (con statue di Giuseppe Mazzuoli) \u00e8 il monumento funebre di Stefano e Lazzaro Pallavicini (1713, sulla parete di sinistra), come anche quello di Maria Camilla e Giovanbattista Pallavicini (1714-1719, sulla parete di destra), mentre gli stucchi della volta sono attribuiti a Tommaso o Giuseppe Chiari, quest'ultimo autore della pala dell'altare raffigurante i santi titolari della cappella. Sulla parete di sinistra della cappella Mattei (terza di sinistra) vi \u00e8 il monumento funebre di Laura Frangipani, con busto della defunta opera di Andrea Bolgi (1637). Sopra l'altare della prima cappella di sinistra vi \u00e8 un dipinto del fiammingo Maarten de Vos raffigurante l\"Immacolata Concezione\"; in un locale annesso a quest'ultima si trovano, dal 1992, le spoglie mortali di Giorgio de Chirico, benefattore dei frati minori cui era particolarmente legato. Nella sacrestia, all'interno di uno scenografico apparato di armadi barocchi, \u00e8 conservata una tavola con \"San Francesco\" attribuita a Margaritone d'Arezzo (1275-1285 circa).\nLa chiesa conserva le spoglie di San Carlo da Sezze, che vi trov\u00f2 la morte nel 1670, tutt'ora visibili nella cappella a lui dedicata, posta sulla navata sinistra."}
{"id": "479128", "revid": "709565", "url": "https://it.wikipedia.org/wiki?curid=479128", "title": "Falda freatica", "text": "In idrologia la falda freatica, o falda libera, \u00e8 un tipo di falda acquifera naturale, appartenente agli acquiferi non confinati.\nDescrizione.\nFormazione.\nLe acque meteoriche che cadono sulla superficie terrestre in parte ritornano all'atmosfera per effetto dell'evaporazione, in parte alimentano le acque superficiali e in parte, attraverso le fratture/porosit\u00e0 delle formazioni rocciose permeabili superficiali, riescono a percolare in profondit\u00e0, fino a quando non incontrano una formazione impermeabile (es. formazione argillosa o rocciosa compatta) che ne arresta il movimento di percolazione.\nA mano a mano l'acqua si deposita e va a saturare tutti i vuoti contenuti nella formazione permeabile formando zone di terreno saturo dette rocce-serbatoio o rocce acquifere. Pu\u00f2 accadere che il letto della falda non sia formato da una formazione rocciosa ma da acqua di mare, come accade ad esempio nella falda pugliese. In questo caso l'acqua dolce, di peso specifico minore, galleggia sull'acqua marina. Questo equilibrio \u00e8 descritto dalla legge di Herzberg, che stabilisce una relazione tra le altezze di acqua e i pesi specifici dell'acqua salata e di quella dolce.\nClassificazione delle rocce.\nLe rocce, in base alla loro porosit\u00e0, possono essere suddivise in tre grandi categorie:\nCaratteristiche idrauliche.\nLe falde freatiche sono di norma contenute in formazioni permeabili che si spingono fino alla superficie del suolo (falda libera). L'acqua non le occupa interamente, ma solo nella parte inferiore, che si appoggia alla base della formazione impermeabile, detta \"letto\" della falda (aquiclude). Nella parte superiore gli spazi lasciati liberi dalle particelle solide, che costituiscono la formazione permeabile, sono occupati dall'aria in comunicazione con l'atmosfera (zona di aerazione). Tutti i punti della falda freatica in cui il liquido \u00e8 alla pressione atmosferica costituiscono la superficie piezometrica (o freatica o libera) della falda. Tale superficie \u00e8 orizzontale nel caso di falda statica, mentre nel caso di falda in movimento ha una pendenza nel senso del moto.\nLa falda freatica dinamica \u00e8 assimilabile a un canale a superficie libera, al contrario della falda artesiana la quale \u00e8 assimilabile a un condotto in pressione. La superficie piezometrica non coincide di norma con la superficie di separazione acqua-aria a causa della risalita capillare. Infatti i meati presenti della formazione permeabile, se di ridotte dimensioni, si possono comportare come tubi capillari, consentendo all'acqua di risalire al di sopra della superficie piezometrica.\nLa zona occupata dal liquido al di sopra della superficie freatica viene detta frangia capillare. Il suo spessore pu\u00f2 variare da pochi centimetri ad alcuni metri, a seconda della dimensione dei vuoti della formazione permeabile. La presenza di accessi naturali, (in greco \"phr\u00e9ar\", \"phr\u00e9atos\", cio\u00e8 \"pozzo\") permette l'estrazione di acqua dalle profondit\u00e0 del terreno mediante pozzi (pozzi freatici) e l'utilizzo di pompe.\nSuperficie freatica.\nL'andamento della superficie piezometrica di una falda (dinamica) viene misurato tramite tubi immessi in perforazioni del terreno (pozzi o piezometri) che raggiungono la zona satura. Nei tubi l'acqua risale fino al livello della superficie piezometrica. Note le quote topografiche dei punti di misura (pozzi o piezometri), viene misurata in detti punti la distanza tra la superficie topografica e la superficie piezometrica utilizzando opportune strumentazioni (es. freatimetro). In questo modo si possono ricavare nei diversi punti di misura le quote della superficie piezometrica rispetto al livello medio del mare.\nTali quote possono essere interpolate per ottenere le isopieze ( o isofreatiche), cio\u00e8 le linee di uguale quota piezometrica, che, come le isoipse di una carta topografica, danno una chiara idea dell'andamento e del movimento della falda.\nMoti di filtrazione.\nA causa delle modeste dimensioni dei canali disponibili nelle formazioni permeabili, l'acqua presente nelle falde \u00e8 caratterizzata da un movimento molto lento, detto moto di filtrazione. Il moto di filtrazione appartiene pertanto alla categorie dei movimenti in regime viscoso (o laminare o di Poiseuille) in cui la velocit\u00e0 risulta proporzionale alla cadente piezometrica.\nTale proporzionalit\u00e0 \u00e8 ben descritta dalla legge di Darcy. \nformula_1\ndove:\nDove per\u00f2 le rocce filtranti hanno grossi meati (permeabilit\u00e0 in grande), il moto dell'acqua pu\u00f2 risultare anche turbolento e pertanto in questi casi cessa di essere valida la proporzionalit\u00e0 tra velocit\u00e0 e cadente (in questi casi la cadente \u00e8 proporzionale al quadrato della velocit\u00e0).\nLa velocit\u00e0 di filtrazione \u00e8 una velocit\u00e0 fittizia tramite la quale viene sintetizzato il movimento d'insieme del fluido nel terreno tramite la legge di Darcy. La conoscenza della velocit\u00e0 effettiva risulta praticamente impossibile a causa della grande complessit\u00e0 del sistema di cunicoli lungo i quali l'acqua filtra il quale fa assumere al vettore velocit\u00e0 direzioni e moduli molto variabili da punto a punto.\nDeterminazione della direzione e verso della falda.\nEsiste un procedimento grafico abbastanza semplice per determinare la direzione e il verso che segue l'acqua per muoversi nel sottosuolo.\nSupponiamo di avere tre pozzi, denominati P1,P2 e P3 disposti secondo i vertici di un triangolo.\nSi rileva livello della falda in corrispondenza di ogni pozzo e chiamiamo questi livelli rispettivamente h1,h2,h3.\nSupponiamo che sia h2&gt;h1&gt;h3.\nSul lato del triangolo P2P3, con una semplice proporzione si individua il punto D dove la falda ha la stessa altezza h1 misurata nel pozzo P1.\nLA congiungente P1-D rappresenta la traccia della superficie isofreatica di altezza h1.\nLa retta normale alla P1-D passante per il baricentro del triangolo d\u00e0 la direzione del movimento della falda, il verso ovviamente quello che va dalle quote pi\u00f9 alte alle pi\u00f9 basse.\nIl modulo del vettore si pu\u00f2 calcolare con la legge di Darcy.\nUtilit\u00e0.\nLa falda freatica svolge un ruolo fondamentale nell'agricoltura o per il rifornimento d'acqua tramite l'utilizzo dei pozzi. La quantit\u00e0 d'acqua ovviamente pu\u00f2 variare con il cambio delle stagioni (in inverno il livello \u00e8 maggiore dato che il bisogno di acqua in genere \u00e8 minore) o con l'aumento o la diminuzione dell'intensit\u00e0 della pioggia. Anche l'intensit\u00e0 della vegetazione superficiale \u00e8 causa di variazione del livello dell'acqua, cos\u00ec come l'utilizzo della stessa da parte di una comunit\u00e0 di esseri umani che possono estrarre l'acqua per un utilizzo civile o industriale oltre che per irrigare i campi. Nel caso il livello di acqua della falda freatica si abbassi troppo, \u00e8 possibile immettere artificialmente altra acqua con un processo denominato \"impinguamento\" o \"ravvenamento\" che pu\u00f2 prevedere la deviazione di un corso d'acqua o l'immissione di acqua da un lago vicino tramite irrigazione e vasche costruite in superficie."}
{"id": "479131", "revid": "695564", "url": "https://it.wikipedia.org/wiki?curid=479131", "title": "Picchiaduro ad incontri", "text": ""}
{"id": "479133", "revid": "3493737", "url": "https://it.wikipedia.org/wiki?curid=479133", "title": "Primo Punto d'Ariete", "text": ""}
{"id": "479135", "revid": "3493754", "url": "https://it.wikipedia.org/wiki?curid=479135", "title": "Punto gamma", "text": ""}
{"id": "479136", "revid": "44939", "url": "https://it.wikipedia.org/wiki?curid=479136", "title": "Ammide", "text": ""}
{"id": "479138", "revid": "104265", "url": "https://it.wikipedia.org/wiki?curid=479138", "title": "HSBC", "text": "HSBC Holdings plc \u00e8 uno dei pi\u00f9 grandi gruppi bancari del mondo (Forbes Global 2000). \u00c8 il primo istituto di credito europeo per capitalizzazione con 157,2 miliardi di euro. La sua sede si trova nella HSBC Tower nei Docklands di Londra. L'acronimo HSBC proviene da Hongkong &amp; Shanghai Banking Corporation, banca fondata a Hong Kong nel 1865 da Thomas Sutherland, finanziere scozzese che commerciava in estremo oriente.\nIn termini di asset la banca \u00e8 la seconda azienda del mondo, dopo la \"Industrial and Commercial Bank of China\" (ICBC). I suoi ricavi sono per l'80% esterni al Regno Unito (circa il 22% dei suoi guadagni proviene da operazioni a Hong Kong, dove si trovava la sede fino al 1991).\nIl logo HSBC, noto come l'Esagono, deriva da quello della Hongkong and Shanghai Banking Corporation del XIX secolo, a sua volta derivato dalla bandiera scozzese.\nNel febbraio 2015 il Consorzio Internazionale dei Giornalisti Investigativi ha divulgato i risultati della indagine SwissLeaks, rivelando come 180,6 miliardi di euro siano passati attraverso conti aperti presso la HSBC di Ginevra da oltre 100.000 clienti e 20.000 societ\u00e0 offshore tra novembre 2006 e marzo 2007.\nL'indagine \u00e8 stata condotta da oltre 130 giornalisti a Parigi, Washington, Ginevra, e in altri 46 Paesi.\nIl Consorzio (ICIJ) sostiene che la banca ha tratto profitto da evasori fiscali, narcotrafficanti ed altri clienti.\nStoria.\nLa fondazione.\nDopo che Hong Kong era diventata una Colonia della Corona britannica in seguito alla Prima guerra dell'oppio, i commercianti provenienti da altri territori dell'Impero britannico trasferitisi a Hong Kong sentirono la necessit\u00e0 di un istituto bancario che finanziasse il crescente traffico, che passava per Hong Kong e Shanghai, fra la Cina e il resto del mondo, in cui aveva un ruolo rilevante l'importazione in Cina dell'oppio indiano. A questo fine i commercianti si organizzarono e nel 1865 costituirono la The Hongkong and Shanghai Bank con sede in entrambe le citt\u00e0.\nIl personaggio di rilievo nella fondazione fu Thomas Sutherland, direttore della agenzia di Hong Kong della \"Peninsular and Oriental Steam Navigation Company\".\nLa banca funzionava anche come banco d'emissione sia a Hong Kong che a Shanghai. Nel 1866 la banca fu registrata a Hong Kong come societ\u00e0 di capitali con la ragione sociale The Hongkong and Shanghai Banking Corporation. nello stesso anno fu aperta la filiale di Yokohama in Giappone.\nLo sviluppo.\nLa Banca gest\u00ec il primo collocamento di un prestito pubblico in Cina nel 1874, a cui ne seguirono molti altri.\nDurante la direzione di Sir Thomas Jackson, dal 1876 al 1902, la Banca divenne una delle principali dell'Asia. Apr\u00ec una filiale in Thailandia nel 1888, filiale che si occup\u00f2 della stampa delle prime banconote locali.\nLa \"Hong Kong and Shanghai\" divenne l'istituto di riferimento del Governo di Hong Kong a partire dagli anni Ottanta dell'Ottocento, e gest\u00ec la tesoreria del governo coloniale britannico in Cina, Giappone, Penang e Singapore.\nDopo la prima Guerra mondiale segu\u00ec un periodo di espansione durante gli anni Venti: nuovi edifici furono costruiti per le sedi di Bangkok (1921), Manila (1922) e Shanghai (1923), nonch\u00e9 per la sede centrale di Hong Kong nel 1935.\nLa Seconda Guerra Mondiale.\nIn vista dell'invasione giapponese di Hong Kong, la sede centrale della Banca si trasfer\u00ec a Londra nel 1941. I due direttori generali nominati nel periodo 1941-1943 morirono nei campi di concentramento giapponesi. Il loro successore, Arthur Morse, condusse la banca fuori della Guerra. Gli uffici centrali ritornarono a Hong Kong nel 1946. Durante l'occupazione giapponese gli uffici di Hong Kong erano stati requisiti ed erano stati adibiti a quartier generale del governo militare giapponese.\nIl Dopoguerra.\nDurante la direzione di Michael Turner, dal 1953 al 1962, l'attivit\u00e0 si diversific\u00f2: nel 1955 fu aperta al \"Hong Kong and Shanghai Banking Corporation of California\" e nel 1959 furono acquisite la \"British Bank of the Middle East\" e la \"Mercantile Bank\" (con sede in India).\nSotto la guida di Jake Saunders, dal 1962 al 1972 la Banca continu\u00f2 ad espandersi e nel 1965 acquis\u00ec il controllo della \"Hang Seng Bank\" di Hong Kong. Nel 1964, sotto la presidenza di Saunders, divenne direttore generale H.J. Shen, il primo cinese a raggiungere questa carica.\nNel 1980 la Banca tent\u00f2 una scalata ostile alla \"Royal Bank of Scotland\", che per\u00f2 fu bloccata dal Governo britannico.\nLa nascita del gruppo HSBC.\nNegli anni Ottanta la Banca ha continuato ad espandersi internazionalmente con la costituzione di controllate in Canada (\"Hongkong Bank of Canada\", ora \"HSBC Bank Canada\") nel 1981 e in Australia (\"Hongkong Bank of Australia Limited\", ora \"HSBC Bank Australia Limited\") nel 1986; nel 1987 acquis\u00ec il 14,9% della \"Midland Bank\" in Gran Bretagna.\nNel 1986 \u00e8 stata inaugurata la nuova sede centrale della HSBC di Hong Kong, progettata da Sir Norman Foster.\nNel 1989 la societ\u00e0 ha mutato il proprio nome in The Hongkong and Shanghai Banking Corporation Limited (in caratteri cinesi: \u9999\u6e2f\u4e0a\u6d77\u6ed9\u8c50\u9280\u884c\u6709\u9650\u516c\u53f8, in pinyin: Xi\u0101ngg\u01ceng Sh\u00e0ngh\u01cei Hu\u00ecf\u0113ng Y\u00ednh\u00e1ng Y\u01d2uxi\u00e0ng\u014dngs\u012b).\nIn vista del ritorno di Hong Kong alla Cina, che sarebbe avvenuto nel 1997, nel 1991 a Londra \u00e8 stata fondata la HSBC Holdings plc come capogruppo del gruppo HSBC. La nuova societ\u00e0 ha sede a Londra ed \u00e8 quotata a Londra, Hong Kong, Parigi, New York e Bermuda.\nNe sono societ\u00e0 controllate le HSBC delle varie nazioni (Canada, Australia, Stati Uniti, Gran Bretagna), compresa quella di Hong Kong.\nIndagini giudiziarie.\nLa HSBC, il 17 luglio 2012 \u00e8 stata indagata per riciclaggio. Secondo il rapporto, la mancanza di controlli e l'insufficienza di regole hanno permesso ai produttori ed esportatori di droga del Messico di adoperare la HSBC per il riciclaggio di denaro e ad alcune aziende di aggirare le sanzioni contro l'Iran. Inoltre, ad alcuni gruppi collegati al terrorismo islamico \u00e8 stato permesso di entrare nel sistema finanziario statunitense. Nel rapporto di 335 pagine si legge che i controlli attuati dalla banca per evitare di essere sfruttata dai criminali erano senza efficacia e che gli avvertimenti dati da alcuni dipendenti sono stati sempre ignorati dai dirigenti.\nIl 29 luglio 2014, la HSBC del Regno Unito, chiuse molti conti di clienti musulmani e associazioni islamiche, incluso quella della Moschea del North London.\nSupporto alla legge cinese su Hong Kong (2020).\nNel giugno 2020, alla vigilia dell'anniversario delle proteste di Piazza Tienanmen, HSBC ha compiuto il gesto, molto criticato, di sostenere pubblicamente la controversa nuova legge sulla sicurezza nazionale di Pechino per Hong Kong. L'amministratore delegato della divisione Asia-Pacifico di HSBC, Peter Wong, ha firmato una petizione a sostegno della legge e ha dichiarato in un post sui social media cinesi che HSBC \"rispetta e supporta tutte le leggi che stabilizzano l'ordine sociale di Hong Kong\". \nSebbene HSBC abbia spostato la sua sede centrale a Londra nel 1993, Hong Kong rimane il suo pi\u00f9 grande mercato: rappresenta il 54% del suo profitto, un terzo delle sue entrate globali e 50.000 dipendenti locali. In risposta, Joshua Wong, uno dei principali attivisti pro-democrazia di Hong Kong, ha denunciato la posizione della banca affermando che la posizione di HSBC dimostra \"come la Cina user\u00e0 la legge sulla sicurezza nazionale, cio\u00e8 come nuova leva per una maggiore influenza politica sulla comunit\u00e0 imprenditoriale straniera in questa citt\u00e0 globale\". Alistair Carmichael, il presidente britannico dell'All Parliamentary Group di Hong Kong, ha affermato che HSBC ha commesso un grave errore piegandosi alla volont\u00e0 cinese riguardo alla legge sulla sicurezza, definendola \"un colossale errore di valutazione\" poich\u00e9 sarebbe stata vista come una grande societ\u00e0 britannica che sosteneva \"una violazione abbastanza flagrante del diritto internazionale\" quando le banche si affidano a un sistema basato su regole. Human Rights Watch ha affermato che \"la nuova legge sulla sicurezza nazionale determiner\u00e0 il colpo pi\u00f9 grave ai diritti delle persone a Hong Kong dal periodo del trasferimento del territorio alla Cina nel 1997\".\nAnche il ministro degli Esteri britannico Dominic Raab ha commentato la posizione di HSBC, affermando che \"le imprese emetteranno le proprie richieste di giudizio, ma lasciatemi dire che non sacrificheremo il popolo di Hong Kong sull'altare dei bonus dei banchieri\". \nDa agosto 2020, HSBC ha congelato i resoconti di numerose organizzazioni e di attivisti pro-democratici e delle loro famiglie, tra cui Jimmy Lai, Ted Hui e la Good Neighbour North District Church.\nNel gennaio 2021 il CEO di HSBC ha difeso i suoi rapporti con le autorit\u00e0 cinesi a Hong Kong e il congelamento del conto di Ted Hui alla commissione parlamentare per gli affari esteri del Regno Unito. Nel febbraio 2021 pi\u00f9 di 50 membri dell'Alleanza Inter-Parlamentare sulla Cina hanno chiesto l'immediato sblocco dei fondi appartenenti a Ted Hui e alla sua famiglia.\nLogo.\nIl gruppo ha annunciato nel novembre 1998 che il marchio HSBC e il simbolo esagonale sarebbero stati adottati come marchio unificato in tutti i mercati in cui HSBC opera, con l'obiettivo di migliorare il riconoscimento del gruppo. Il simbolo esagonale \u00e8 stato originariamente adottato dalla Hongkong e Shanghai Banking Corporation come logo nel 1983. Come molte altre bandiere di societ\u00e0 di Hong Kong che hanno avuto origine nel XIX secolo e, a causa della nazionalit\u00e0 del suo fondatore, il design era basato sulla croce di Sant'Andrea. Il logo \u00e8 stato disegnato dall'artista grafico austriaco Henry Steiner.\nNel 2018 HSBC ha apportato lievi modifiche al proprio logo. Il nome \u00e8 stato riposizionato da sinistra a destra e ridimensionato.\nBanco d'emissione.\nLa \"Hong Kong and Shanghai Banking Corporation\" \u00e8 una delle tre banche private che sono autorizzate a stampare le banconote di Hong Kong (le altre sono la \"Bank of China\" e la \"Standard Chartered Bank\"). La \"Hong Kong and Shanghai\" \u00e8 quella che stampa la maggior parte delle banconote in circolazione, se misurate in valore: le sue banconote rappresentano infatti il 67.7% del valore stampato."}
{"id": "479140", "revid": "767487", "url": "https://it.wikipedia.org/wiki?curid=479140", "title": "Mix Master Mike", "text": "Cresciuto in una delle citt\u00e0 pi\u00f9 importanti della \"West Coast\", San Francisco, comincia molto presto ad ascoltare diversi generi musicali: il merito va allo zio, che collezionava vinili (soprattutto funk anni 70). Affascinato soprattutto da assoli di chitarra e dai primi \"piatti\", Mike, nel 1984, all'et\u00e0 di quattordici anni, si avvicina all'hip-hop, all'ambiente dei b-boys e dei breakers. Si costruisce infatti la sua prima consolle nel vecchio magazzino dello zio, inizia a collaborare con gli speakers locali e comincia ad esercitarsi ai piatti.\nLa passione per l'arte dei primi djs cresce sempre di pi\u00f9, finch\u00e9, alla fine degli anni '80, decide di dedicarsi completamente a questa attivit\u00e0. Partecipa molto giovane ad alcune competizioni per dj, che lo vedono sempre in contrasto con altri artisti, con i quali, sorprendentemente, collaborer\u00e0. Infatti Michael crea un vero e proprio team, quello degli \"Invisible Scratch Pickles\": collabora con DJ Qbert, Shortkut, Apollo, Disk. Le origini filippine di questa squadra di geni musicali, aiutarono ad aprire, secondo molti, la strada a tanti giovani asiatici appassionati di hip hop.\nMa dopo che nel 1992 DJ Qbert vince un premio molto importante, Mix Master Mike decide di partecipare alla pi\u00f9 grande gara di DJ del mondo, la Disco Mix Club, vincendo nettamente: la sua grande abilit\u00e0 ai piatti \u00e8 dimostrata anche dal fatto che negli anni successivi lo pregano di non parteciparvi pi\u00f9, in modo che altri giovani DJ possano mettersi in mostra.\nNel 1997 la svolta; i Beastie Boys, visto l'addio di DJ Hurricane, sono alla ricerca di un nuovo collaboratore: la scelta ricade su Michael, il cui contributo \u00e8 importantissimo per il successo di Hello Nasty, quinto album del trio newyorchese, uscito nel 1998. Le grandi doti di Michael si notano soprattutto nel pezzo \"Three MC's and One DJ\", che sono proprio Mix Master Mike ed i Beastie Boys. Ha collaborato con il trio di New York anche nel 2004 in corrispondenza dell'uscita di To the 5 Boroughs, dove ha avuto il compito di mixare l'album."}
{"id": "479141", "revid": "1573940", "url": "https://it.wikipedia.org/wiki?curid=479141", "title": "Fregata (zoologia)", "text": "Le fregate (Fregata ) rappresentano l'unico genere di uccelli della famiglia Fregatidae, appartenenti all'ordine Suliformes. Sono diffusi in regioni tropicali o subtropicali, in ambienti pelagici e costali di tutti gli oceani.\nDescrizione.\nSono uccelli grandi, lunghi 89\u2013114\u00a0cm, con un peso compreso tra i 625 g e i 1640 g e con un'apertura alare di 194\u2013244\u00a0cm; hanno una coda biforcuta molto lunga. Le femmine sono tendenzialmente pi\u00f9 grandi e pesanti del maschio. Il becco \u00e8 grigio-blu, lungo ed adunco, adatto a catturare i pesci, di cui questi uccelli si nutrono. Il piumaggio \u00e8 completamente nero sulla testa e sul dorso nel maschio, mentre per le altre regioni del corpo \u00e8 di colore variabile dal grigio all'arancione. La femmina ha invece una zona bianca sotto il petto. Il maschio \u00e8 caratterizzato dall'appariscente sacca gulare rosso acceso che gonfia durante il corteggiamento. I piedi sono totipalmati, sebbene la membrana sia leggermente ridotta e lasci libera una parte di ciascun dito. Essi sono neri o bruni nel maschio e bianchi o rossi nella femmina. La furcula, come negli altri suliformi, e il coracoide sono fusi allo sterno.\nBiologia.\nLe fregate vivono lungo le coste dei mari tropicali e sono ottime volatrici. Questi uccelli non nuotano, non camminano molto bene, e non riescono a prendere il volo da una superficie piatta. Tuttavia, avendo il pi\u00f9 alto rapporto tra apertura alare e peso corporeo di tutti gli uccelli, sono ottimi volatori capaci di stare in volo per pi\u00f9 di una settimana, atterrando solamente per appollaiarsi o nidificare su alberi o scogliere. Producendo pochissimo olio che le rende impermeabili, esse non atterrano mai sull'acqua. Le fregate sono uccelli poco socievoli e, in cattivit\u00e0, mantengono la loro indole aggressiva.\nAlimentazione.\nMancando della capacit\u00e0 di nuotare, catturano le loro prede dalla superficie marina o dalle spiagge. Si cibano prevalentemente di pesci volanti, ma anche di meduse, piccoli di tartaruga e calamari. Si nutrono anche di uova e pulcini della propria e di altre specie. Sono talvolta cleptoparassiti, rubano cio\u00e8 le prede che hanno catturato altri uccelli o fanno in modo che essi le rigurgitino, anche se questo comportamento sembra non sia essenziale per la loro dieta. Da uno studio sulla fregata maggiore che predo la sula mascherata, si \u00e8 stimato che la fregata potrebbe al massimo ottenere il 40% del cibo di cui ha bisogno, ma in realt\u00e0 ne ottiene solo il 5%.\nRiproduzione.\nLe fregate formano stagionalmente coppie monogame in colonie dove si possono trovare altre specie come sule, gabbiani, sterne, ecc. I maschi cercano di attirare la femmina gonfiando la grande sacca gulare rossa, aprendo le ali e alzando il becco verso il cielo. Quando la femmina si alza in volo su di loro, essi abbassano il becco sulla sacca gonfia e producono un verso tambureggiante. L'accoppiamento avviene al nido che non \u00e8 altro che una rozza costruzione posta su bassi alberi o sul terreno di isole oceaniche remote o di coste di mangrovie. La femmina depone in genere un uovo bianco. L'incubazione dura 40-55 giorni in cui entrambi i genitori si alternano nella cova e successivamente si prendono cura dei pulcini per 4-7 mesi, cio\u00e8 fino a quando mette le penne. Dopo aver impiumato, la femmina si prende cura del pulcino per altri 14-18 mesi.\nSistematica.\nIl genere \"Fregata\" comprende 5 specie:\nEvoluzione.\nI fregatidi fanno parte dei suliformi, e si sono originati probabilmente tra il Paleocene superiore e l'Eocene inferiore, tra 58 e 53 milioni di anni fa. I primi esemplari noti provengono dall'Eocene inferiore del Wyoming e appartengono al genere \"Limnofregata\", dotato di caratteristiche simili a quelle dei sulidi."}
{"id": "479148", "revid": "486946", "url": "https://it.wikipedia.org/wiki?curid=479148", "title": "Neo-psichedelia", "text": ""}
{"id": "479150", "revid": "767487", "url": "https://it.wikipedia.org/wiki?curid=479150", "title": "La ragazza di campagna", "text": "La ragazza di campagna (\"The Country Girl\") \u00e8 un film del 1954 diretto da George Seaton, presentato in concorso all'8\u00ba Festival di Cannes.\nSi tratta della versione cinematografica di un testo teatrale scritto da Clifford Odets nel 1950.\nNonostante la stampa e la critica vedessero come favorita Judy Garland, il premio Oscar venne assegnato alla protagonista Grace Kelly che appariva quasi dimessa, lontano dal glamour di altre sue pellicole.\nTrama.\nIn un teatro dove si svolgono le audizioni per una nuova produzione musicale, il regista, Bernie Dodd, intende rilanciare in un suo spettacolo musicale Frank Elgin, un cantante gi\u00e0 di successo ma da tempo in declino, incontrando per\u00f2 l'opposizione del produttore Philip Cook, che ritiene Frank ormai finito. Bernie insiste sulla sua decisione e riesce a far avere a Frank una audizione. Il produttore, anche se fortemente contrario, accetta di far fare a questo una prova in teatro di 10 giorni.\nBernie si reca da Frank per dargli la buona notizia, ma rimane colpito dalle modeste condizioni e ristrettezze in cui lui e la moglie, Georgie, vivono. Georgie \u00e8 una donna dal carattere forte e tenace, ma questo suo temperamento risoluto finisce per convincere Bernie che proprio lei sia la causa ed abbia la responsabilit\u00e0 del declino e della depressione del marito, accusando la donna di avere un'influenza negativa su Frank, il quale si ritiene anche responsabile ed in colpa per la morte del figlio Johnny, un bambino di cinque anni, investito anni prima da un'automobile perch\u00e9 sfuggito alla sua attenzione.\nFrank, in realt\u00e0, ha utilizzato questo avvenimento come scusa per coprire la sua paura ed insicurezza, sentendosi non pi\u00f9 giovane e messo in disparte negli ambienti teatrali. Ci\u00f2 lo aveva ridotto a essere un alcolizzato ed a tentare anche un falso suicidio, per attirare l'attenzione del pubblico su di s\u00e9 e sperare in qualche nuovo ingaggio.\nFrank \u00e8 insicuro e totalmente dipendente dalla moglie, ma Bernie incolpa erroneamente la donna per tutto ci\u00f2 che accade durante le prove, comprese le paure e le insicurezze del marito, che invece aveva falsamente descritto sua moglie a Bernie come un'alcolizzata suicida.\nUmiliato quando viene a sapere la verit\u00e0, Bernie si rende conto che dietro la sua ostilit\u00e0 ed il suo risentimento per Georgie vi \u00e8 una forte attrazione e, baciandola, se ne innamora.\nAvviene la sera del debutto a New York e Frank ottiene un grande successo, tanto da far sperare di poter rinverdire i vecchi allori. Dopo lo spettacolo, alla visita del produttore nel suo camerino, egli ne pretende le scuse ed il rispetto che a lui e a sua moglie non erano stati dati in precedenza.\nAl party che segue per celebrare il successo di Frank, Bernie, credendo che ora Frank abbia recuperato il proprio orgoglio e la sua dignit\u00e0 e quindi non pi\u00f9 dipendente dalla moglie, tenta di convincere questa a lasciarlo, ma lei, pur provando un sentimento per l'uomo, non ha il coraggio di abbandonare il marito."}
{"id": "479156", "revid": "125772078", "url": "https://it.wikipedia.org/wiki?curid=479156", "title": "Travolti dal destino", "text": "Travolti dal destino (\"Swept Away\") \u00e8 un film del 2002 diretto da Guy Ritchie.\nRifacimento del film italiano \"Travolti da un insolito destino nell'azzurro mare d'agosto\" del 1974 di Lina Wertm\u00fcller, interpretato da Madonna e da Adriano Giannini, figlio di Giancarlo, che interpreta il ruolo che fu del padre nel film originale.\nTrama.\nLegatissima al tono esclusivo alto borghese, Amber Leighton \u00e8 una donna cinica, arrogante e viziata, sposata con un ricco industriale farmaceutico, che con altri due amici si imbarca per una crociera di lusso tra Italia e Grecia.\nTutto sembra andare nel verso sbagliato per gli altolocati, poco inclini all'assenza di agi e raffinatezze, tanto che Amber inizia a manifestare la sua insofferenza nei riguardi della servit\u00f9, in particolar modo di Giuseppe Cuccurullo, un mite marinaio.\nLa situazione si capovolge a seguito di un naufragio dei due in un'isola deserta, dove la donna viene asservita al marittimo e si scoprono dei lati del carattere che si celavano dietro il loro ruolo.\nProduzione.\nIl film \u00e8 stato prevalentemente girato in Sardegna nel Golfo di Orosei.\nIn questa versione sono assenti i riferimenti politici presenti in quella originale, quale la contrapposizione ideologica di classe e tra il Nord e il Sud d'Italia, limitandosi a una storia d'amore fra due persone molto diverse.\nLa regista Lina Wertm\u00fcller ha dichiarato di aver ceduto i diritti del film a Madonna per la sua stima nei suoi confronti considerandolo in seguito uno spiacevole errore, in seguito alle critiche, lo stravolgimento della trama e lo scarso successo di botteghino.\nDistribuzione.\nLa premi\u00e8re del film \u00e8 avvenuta a Los Angeles il 7 ottobre 2002, mentre l'uscita del DVD \u00e8 avvenuta il 23 maggio 2003.\nAccoglienza.\nIl film fu un flop al botteghino. Il budget ammontava a 10 milioni di dollari, ma negli USA incass\u00f2 600.000 dollari, in Italia \u20ac 71.575 e in Spagna \u20ac 105.371."}
{"id": "479164", "revid": "21880", "url": "https://it.wikipedia.org/wiki?curid=479164", "title": "Fregatidae", "text": ""}
{"id": "479168", "revid": "1717538", "url": "https://it.wikipedia.org/wiki?curid=479168", "title": "Tsung-Dao Lee", "text": "Biografia.\nNato e vissuto a Shanghai, Tsung-Dao Lee giunse negli Stati Uniti d'America nel 1946, dove ottenne il Ph.D. in fisica teorica lavorando con Enrico Fermi. Ha lavorato nel campo della fisica delle alte energie e della meccanica statistica. \nNel 1957, all'et\u00e0 di 31 anni, vinse il premio Nobel per la fisica insieme al collega Chen Ning Yang per il lavoro sulla violazione della legge di parit\u00e0 nell'interazione debole, verificata sperimentalmente da Wu Jianxiong nell'esperimento che porta il suo nome: essi furono i primi cinesi a vincere un Nobel."}
{"id": "479190", "revid": "767487", "url": "https://it.wikipedia.org/wiki?curid=479190", "title": "Giuliano Preparata", "text": "Biografia.\nFrequenta il Liceo classico Umberto I di Roma e si laurea alla Sapienza in Fisica Teorica, \"summa cum laude\", relatore Raoul Gatto, nel 1964. L'anno successivo \u00e8 a Firenze, borsista CNR, poi professore incaricato di Fisica dei neutroni. Dal 1967 al 1972 insegna nelle pi\u00f9 prestigiose universit\u00e0 americane quali Princeton, Harvard, Rockefeller, New York University. Consegue la libera docenza in Fisica Teorica nel 1969; vince il concorso a cattedra di Fisica Teorica nel 1975. Dal 1974 al 1980 \u00e8 Staff Member nella Theory Division del CERN di Ginevra.\nGiuliano Preparata ha dedicato gran parte della sua attivit\u00e0 scientifica alla fisica delle particelle, portando rilevanti contributi alla costruzione del Modello Standard. In particolare ha chiarito la natura del campo quantistico di Dirac del quark e ha proposto una soluzione al problema cruciale del confinamento del colore nell'ambito della Cromodinamica quantistica (QCD).\nDal 1987 ha rivolto la sua attenzione anche ai problemi della materia condensata e alla fisica nucleare nel quadro della teoria quantistica dei campi, avanzando nuove teorie su soluzioni coerenti della QED in sistemi abbastanza densi e abbastanza freddi applicabili alla fusione fredda. Ha inoltre sviluppato con la biologa molecolare Cecilia Saccone un modello markoviano di evoluzione molecolare che ha ricevuto notevole attenzione da parte della comunit\u00e0 scientifica internazionale.\nHa pubblicato circa 400 lavori nei seguenti campi: fisica subnucleare, fisica nucleare, fisica del laser, superconduttivit\u00e0, superfluidit\u00e0, acqua liquida e solida, materia condensata (vetri, colloidi, elettroliti, ecc.), fisica delle stelle di neutroni, astrofisica dei GRB (Gamma ray burst), fusione fredda. Si \u00e8 inoltre interessato alle propriet\u00e0 dei campi elettromagnetici dell'acqua, in una serie di lavori sperimentali poi ripresi nel 2009 dal Premio Nobel per la Medicina Luc Montagnier."}
{"id": "479200", "revid": "767487", "url": "https://it.wikipedia.org/wiki?curid=479200", "title": "L'ammutinamento del Caine", "text": "L'ammutinamento del Caine (\"The Caine Mutiny\") \u00e8 un film del 1954 di Edward Dmytryk ispirato all'omonimo romanzo scritto da Herman Wouk nel 1951.\nTrama.\nIl guardiamarina Willis Seward \"Willie\" Keith, laureato all'Universit\u00e0 di Princeton e di ottima estrazione sociale, appena diplomatosi all'Accademia viene imbarcato come prima destinazione sul \"Caine\", un dragamine della marina militare americana, in pessimo stato di approntamento dopo due anni di guerra, comandato dal capitano DeVriess, un pragmatico veterano che, nonostante le ottime referenze del giovane ufficiale, non perde occasione di fargli pesare la sua inesperienza navale che le esercitazioni confermano puntualmente; la disistima \u00e8 tuttavia ricambiata in quanto Willie considera l'anziano comandante troppo permissivo e poco autoritario nei confronti dell'equipaggio.\nDopo il primo periodo di ambientamento le cose non sembrano migliorare ed il capitano, pur riconoscendo l'intelligenza e l'attitudine di Willie, non ne apprezza le qualit\u00e0 militari e, dopo un breve dialogo a seguito della lettura delle note caratteristiche del guardiamarina in cui entrambi si dichiarano civilmente le rispettive contrariet\u00e0, il comandante comunica il suo trasferimento ad altra destinazione e che il comando della nave sar\u00e0 assunto dal capitano di corvetta Philip Francis Queeg, suscitando in Willie una non nascosta soddisfazione.\nDurante la prima riunione alla presenza di tutti gli ufficiali il capitano, dopo averli informati che proviene da due anni di guerra nell'Atlantico, riprende un marinaio con la divisa in disordine e, innervosito dall'aspetto trasandato del militare, estrae dalla tasca due sfere di acciaio e, facendole ruotare nella mano, avverte gli ufficiali che non tollerer\u00e0 nessun comportamento al di fuori delle norme navali, specificando che, in caso di infrazioni al regolamento, non esiter\u00e0 a infliggere sanzioni disciplinari. L'episodio non passa inosservato e, mentre Willie si dimostra entusiasta per il nuovo capitano che ai suoi occhi incarna quella giusta severit\u00e0 che un comandante dovrebbe possedere, il secondo ufficiale, il Tenente Steve Maryk e l'ufficiale subalterno anziano, il tenente Thomas Keefer non nascondono qualche perplessit\u00e0.\nIl timore espresso dai due ufficiali cresce durante il primo periodo di comando dove Queeg commette un grossolano errore durante un'esercitazione di rimorchio bersaglio facendo ruotare la nave in cerchio e tagliando il cavo da rimorchio non ascoltando i richiami del timoniere, essendo impegnato a rimproverare Willie e Keefer per la tenuta di un marinaio, tenendo tuttavia nascosto l'incidente all'Ammiragliato. La situazione si aggrava quando, durante un attacco, il capitano si lascia prendere dal panico e, circa un miglio prima di quanto ordinato, abbandona la scorta ai mezzi da sbarco, ammarando il segnale giallo di difficolt\u00e0, virando ed allontanandosi; questo episodio provoca dapprima il disprezzo e successivamente il dileggio di tutti gli ufficiali che gli affibbiano il soprannome di \"macchia gialla\".\nQueeg, cosciente di quanto accaduto convoca una riunione dove sembra porgere delle scuse ma la frattura tra lui e l'equipaggio \u00e8 ormai insanabile e Keefer solleva l'ipotesi che l'insolito comportamento del comandante sia dovuto a problemi di natura mentale e che Queeg possa soffrire di disturbi legati alla paranoia, invocando un ricorso al Comando di squadra.\nMaryk si oppone a questa ipotesi, esortando decisamente l'amico a non insistere su questo argomento ma contemporaneamente inizia a compilare un diario in cui annota scrupolosamente i comportamenti \"anomali\" di Queeg quali l'eccessivo rigore nei confronti dell'equipaggio, il timore continuo di essere ingannato e le reazioni sproporzionate rispetto a fatti di scarso rilievo. Le cose tendono a peggiorare fino a quando viene pretesa una commissione di inchiesta per un presunto furto di ciliegie sciroppate dalla cambusa e per questo egli d\u00e0 ordine di perquisire tutto l'equipaggio e tutta la nave alla ricerca di una seconda chiave che tuttavia non si trova ed il guardiamarina Barney Harding, prima di lasciare la nave a causa di una malattia che ha colpito la moglie, confida a Maryk, Keefer e Keith di avere gi\u00e0 informato il comandante che la chiave non esiste e che gli autori del furto sono i tre cuochi ma Queeg, per non perdere la faccia, lo ha costretto a tacere minacciandolo di non farlo partire.\nQuesta notizia induce Keefer a proporre a Maryk di destituire il comandante e questi, ormai convinto delle ragioni del tenente, si reca a rapporto dall'ammiraglio di squadra insieme a lui ed a Willie ma, una volta giunti sulla portaerei, prima di essere ricevuti, Keefer ha dei ripensamenti e temendo possibili sanzioni suggerisce a Maryk di rinunciare.\nLa situazione precipita durante la successiva missione dove, durante un tifone, Queeg perde il controllo ed il secondo ufficiale, al fine di evitare un possibile affondamento, destituisce il comandante, con l'appoggio di Willie in quel momento ufficiale di guardia, modificando la rotta in opposizione agli ordini ricevuti prima della partenza.\nAl rientro a San Francisco i due vengono messi sotto processo per ammutinamento e, a seguito del rifiuto di otto avvocati, il tenente Barney Greenwald, dopo avere messo al corrente Keefer della sua possibile correit\u00e0 per avere precedentemente \"suggerito\" la destituzione del comandante ed averne da lui ricevuto un freddo diniego, decide di rappresentare la difesa sostenendo l'innocenza dei due ufficiali.\nL'accusa \u00e8 ottimamente rappresentata dal tenente Challee, il quale, durante l'interrogatorio dei testimoni e del perito psicologo della marina, sembra dimostrare efficacemente la sua tesi che trova un'ulteriore conferma nell'inaspettato comportamento di Keefer che si dissocia totalmente dall'azione dell'amico, negando qualsiasi coinvolgimento da parte sua prima e durante l'accaduto. La situazione sembrerebbe volgere al peggio ma Queeg, durante il contro interrogatorio, crolla sotto ai richiami di Greenwald riguardo al suo strano comportamento tenuto in servizio ed esplode, rivelando alla giuria della corte marziale la sua natura paranoide e di conseguenza giustificando la sua destituzione.\nLa causa \u00e8 vinta ed il comandante viene messo a riposo ma, alla sera, durante i festeggiamenti degli ufficiali, Greenwald si presenta ubriaco rivelando ai presenti sia la vigliaccheria di Keefer che il loro cattivo comportamento durante il servizio, e gli rinfaccia il distacco ed il mancato aiuto al comandante dopo l'episodio dello sbarco. Essi si rendono conto della loro parte di responsabilit\u00e0 e lasciano Keefer da solo dopo che l'avvocato, in un impeto di disprezzo, gli ha versato un bicchiere di champagne in faccia.\nIl Caine \u00e8 messo in disarmo e l'equipaggio riassegnato: Willie viene imbarcato su un altro dragamine dove inaspettatamente ritrova il suo primo comandante, il capitano DeVriess, il quale, non serbando rancore, gli affida sorridendo la manovra della nave che salpa, mettendo alle spalle, e chiudendo definitivamente, il loro difficile inizio.\nAccoglienza.\nIl film riscosse un buon successo di pubblico risultando tra i primi 5 film per incasso negli USA nell'anno di uscita.\nRiconoscimenti.\nIl film ricevette numerose \"nomination\" agli Oscar del 1955 tra cui quella per miglior film e migliore attore protagonista, non vincendone nessuno.\nCuriosit\u00e0.\nL'attore inglese Michael Caine si ispir\u00f2 al titolo del film per la scelta del proprio nome d'arte."}
{"id": "479226", "revid": "289247", "url": "https://it.wikipedia.org/wiki?curid=479226", "title": "Cattedrale di Notre-Dame de Paris", "text": ""}
{"id": "479229", "revid": "289247", "url": "https://it.wikipedia.org/wiki?curid=479229", "title": "Notre Dame di Parigi", "text": ""}
{"id": "479231", "revid": "38120", "url": "https://it.wikipedia.org/wiki?curid=479231", "title": "Notre Dame", "text": ""}
{"id": "479233", "revid": "38120", "url": "https://it.wikipedia.org/wiki?curid=479233", "title": "Notre Dame de Paris", "text": ""}
{"id": "479241", "revid": "767487", "url": "https://it.wikipedia.org/wiki?curid=479241", "title": "Sette spose per sette fratelli", "text": "Sette spose per sette fratelli (\"Seven Brides for Seven Brothers\") \u00e8 un film del 1954 diretto da Stanley Donen.\nTrama.\nSulle montagne di un villaggio dell'Oregon, nel 1850, vivono i sette fratelli Pontipee: Adamo, Beniamino, Caleb, Daniele, Efraim, Filidoro e Gedeone, tutti giovani e ancora scapoli, preoccupati pi\u00f9 di spaccar legna e menar le mani che di trovar moglie.\nAdamo, il fratello maggiore, si rende conto che una presenza femminile \u00e8 indispensabile, soprattutto per tenere la baita pulita e per poter mangiare dei pasti decenti. Di conseguenza, quando scende al villaggio a valle per acquistare provviste, decide di trovare la sua futura moglie. La ricerca lo porta a conoscere Milly, la cameriera dell'osteria-locanda del villaggio: tra i due scocca il colpo di fulmine, coronato da immediate nozze.\nDurante il viaggio per raggiungere la dimora dei Pontipee, Adamo non rivela a Milly dell'esistenza dei fratelli. Non appena messo piede nella casa del marito, Milly si rende conto della situazione: Adamo sembrerebbe averla sposata solo per avere una sorta di sguattera per s\u00e9 e per i fratelli. Solo la decisione di Adamo di dormire su un albero, per lasciarla tranquilla, la persuade dei veri sentimenti del marito e del suo rispetto verso di lei.\nI primi giorni non sono facili: i fratelli Pontipee sono ben poco avvezzi alle buone maniere a tavola e alla pulizia; ma la buona cucina di Milly e le sue drastiche maniere cominciano ad avere positivi effetti sul comportamento di tutti. Milly insegna ai fratelli del marito a ballare e a corteggiare le ragazze con galanteria e finezza.\nArriva il giorno della festa del paese: Milly, Adamo e gli altri sei fratelli scendono al villaggio, dove \u00e8 in programma una gara di velocit\u00e0 con i giovanotti della valle, che consiste nella costruzione di un magazzino in legno. La competizione \u00e8 preceduta da un ballo, durante il quale i Pontipee dimostrano la propria abilit\u00e0 alle ragazze che hanno appena conosciuto e cominciato a corteggiare. La costruzione del magazzino, il cui premio \u00e8 una deliziosa vitellina, finisce per\u00f2 in una gigantesca rissa: i Pontipee, invisi ai giovanotti del villaggio per le conquiste fatte in cos\u00ec breve tempo tra le ragazze, finiscono per fare a pugni con i rivali, con la conseguenza che l'abbozzo di magazzino appena tirato su finisce distrutto e sul terreno rimangono parecchi valligiani pesti e malconci.\nTornati alla loro baita in montagna, Milly si prende cura dei cognati feriti. I fratelli di Adamo non hanno comunque altro pensiero che le ragazze incontrate al villaggio, dato che ognuno di loro, nel cuore, ha gi\u00e0 scelto la propria futura consorte. Neanche uno tra loro osa per\u00f2 farsi avanti, poich\u00e9 tutti sanno che i genitori delle ragazze non acconsentirebbero mai al matrimonio con dei rozzi taglialegna di montagna.\nAdamo, tra il comprensivo e il derisorio, ricorda allora ai fratelli la storia del ratto delle Sabine e li istiga a regolarsi allo stesso modo, dicendo loro che una volta che le ragazze saranno state rapite e portate nella loro baita, i loro genitori non potranno pi\u00f9 opporsi al matrimonio: Adamo raccomanda di rapire anche il pastore per regolarizzare le coppie.\nI fratelli si organizzano e portano a compimento il \"sequestro\", ma non rapiscono il pastore protestante che dovrebbe sancire le unioni. Le ragazze dovranno cos\u00ec svernare nella casa dei Pontipee, poich\u00e9 il passo tra le montagne che porta al villaggio \u00e8 stato ostruito durante la fuga da una valanga e solo il disgelo primaverile potr\u00e0 ristabilire i collegamenti.\nMilly \u00e8 furente per l'accaduto e se la prende con Adamo, che ha istigato i fratelli; le ragazze sono furenti con i sei fratelli, che vengono sfrattati di casa da Milly ed obbligati da quest'ultima a dormire nella stalla, per rispetto delle ragazze. Frattanto Adamo, rabbioso per le terribili parole della moglie, decide di andarsene ad attendere primavera in una baita in alta montagna.\nI mesi passano, le ragazze cominciano a conoscere meglio e ad apprezzare i sei uomini, arriva la primavera. I genitori delle rapite, non appena il passo di montagna risulta aperto, non pongono tempo in mezzo e radunano concittadini, cavalli ed armi per andare a riprendersi le figlie. I Pontipee, ricondotti alla ragione da Adamo prendono la decisione di riconsegnare le ragazze pacificamente. Non possono correre il rischio di ferire, durante una eventuale sparatoria, i parenti delle sei giovani.\nMa le sei ragazze non intendono ritornare dai parenti e si impuntano per restare con i loro ragazzi; i Pontipee devono acciuffarle per ogni dove, cos\u00ec da poterle caricare sul carro e riportarle al villaggio. Proprio durante questa generale colluttazione arrivano i parenti, che credono le loro figlie vittime di violenza e bloccano i sei Pontipee tenendoli sotto il tiro dei fucili.\nProprio nel momento critico si sente il pianto della figlioletta di Milly e Adamo. Il pastore, che ha accompagnato i suoi concittadini, spera che il neonato non sia di una delle ragazze, perci\u00f2 le incoraggia a confessare, ma le sei fanciulle rispondono insieme che il figlio \u00e8 di tutte loro.\nNon potendo sapere che la piccola \u00e8 figlia dell'unica coppia gi\u00e0 legittimamente sposata, le nozze riparatrici si rendono quindi obbligatorie per tutte e sei le ragazze e per i sei fratelli.\nPersonaggi.\nI sette fratelli.\nI sette fratelli Pontipee sono i protagonisti del film. Inizialmente rozzi e maneschi, fanno i taglialegna e i contadini e vivono tra le montagne, in una baita perennemente disordinata e sporca perch\u00e9 nessuno si cura di fare i mestieri; sono malvisti dalla maggior parte dei paesani perch\u00e9 vivono isolati dal mondo e scendono in paese solo per fare compere e vendere le messi dopo il raccolto. Adamo, il primogenito, d\u00e0 il via alla vicenda decidendo di prendere moglie. Possiedono anche un rifugio di caccia ancora pi\u00f9 isolato dalla civilt\u00e0. Furono nominati in ordine alfabetico dal padre, che su suggerimento di ma' Pontipee scelse per tutti loro (eccetto Filidoro) un nome biblico. Stando ad Adamo, l'intenzione di pa' Pontipee era avere l'intera serie alfabetica \"fino a Zaccaria\".\nLe sette spose.\nLe sette spose sono sette giovani donne del paese che si trova a valle della baita dei Pontipee. Milly, che inizialmente era cameriera alla locanda del posto, sposa Adamo e si occupa di educare e civilizzare lui e i suoi fratelli. Le altre sei spose vengono rapite dai Pontipee, ispirati da Adamo e dalla leggenda del ratto delle Sabine, che le avevano conosciute alla festa del paese, ma durante l'inverno finiranno per innamorarsi ciascuna del proprio \"rapitore\".\nGli abitanti del paese.\nSono gli abitanti del paese di montagna presso il quale vivono i Pontipee. Vedono di pessimo occhio i sette fratelli.\nI sette pretendenti.\nGli spasimanti di Milly e poi promessi sposi di Dora, Sarah, Rita, Martha, Lisa e Alice. L'unico di cui il nome \u00e8 svelato si chiama Paul, ma secondo un'interpretazione teatrale si chiamano:\nProduzione.\nPrimo film con audio Dolby Stereo.\nRiconoscimenti.\nNel 2004 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "479254", "revid": "135224", "url": "https://it.wikipedia.org/wiki?curid=479254", "title": "Cattedrale di Notre-Dame (Parigi)", "text": ""}
{"id": "479270", "revid": "1573940", "url": "https://it.wikipedia.org/wiki?curid=479270", "title": "Convento di San Vivaldo", "text": "San Vivaldo \u00e8 un convento situato nell'omonima frazione del comune di Montaione, in provincia di Firenze, compreso nel territorio della diocesi di Volterra. \u00c8 famoso soprattutto per una ventina di cappelle disposte attorno ad esso che compongono un sacro monte, l'unico del genere in Toscana, realizzato a partire dal XVI secolo da artisti per lo pi\u00f9 fiorentini.\nStoria.\nTra il 1185 e il 1280 la zona era in possesso dei frati della Croce di Normandia e contesa tra Castelfiorentino e San Miniato.\nNel primo ventennio del Trecento vi si isol\u00f2 e mor\u00ec un eremita, il beato Vivaldo da San Gimignano: la leggenda narra che il suo corpo fu rinvenuto nella cavit\u00e0 del tronco di un gigantesco castagno, che l'albero scomparve per l'ansia degli innumerevoli devoti di trarne reliquie, e che sulle sue radici si sarebbe edificato il primitivo oratorio di San Vivaldo. In realt\u00e0 la chiesa era dedicata a un san Vivaldo gi\u00e0 prima che il beato Vivaldo da San Gimignano vi si ritirasse.\nIn ogni caso il complesso fu ampliato nel 1416, ricostruito nel 1426 e affidato nel 1497 ai Frati Minori di san Francesco.\nDurante il XV secolo si suscitarono fra Montaione e San Miniato diverse vertenze circa la propriet\u00e0 dell'oratorio. La prima quando il primo di maggio del 1436, gli ufficiali deputati alla custodia della Selva di Camporena interrogarono Francesco Cola di Tonda eremita e governatore di San Vivaldo, il quale asseriva che l'oratorio era nella giurisdizione del Comune di San Miniato; un'altra quando 4 anni dopo altri deputati alla custodia e difesa di detta Selva per conto del Comune di San Miniato, riconfermarono quanto gi\u00e0 l'eremita Fra Cola aveva deposto; un'ultima allorch\u00e9 i capitani della parte guelfa di Firenze (davanti ai quali era stato ricorso, da una parte dal Comune di Sanminiato, e dall'altra dal Comune e pievano della pieve di Montaione) con atto pubblico del 29 luglio 1445 deliberarono, che quell'oratorio posto nella Selva di Camporena spettava alla giurisdizione di San Miniato, e che allo stesso comune apparteneva la sua propriet\u00e0, o giuspadronato.\nDal 1451 la festa di San Vivaldo e la fiera di Camporena furono ufficialmente riconosciute dalla Signoria di Firenze.\nIl 1\u00ba maggio del 1500, a seguito dell'insediamento dei Frati Francescani Minori, si iniziarono a costruire una serie di chiesette e cappelle che riproducevano la topografia e i luoghi santi di Gerusalemme. Da qui il nome della \"Gerusalemme di Toscana\".\nL'ideazione del Sacro Monte \u00e8 merito dei frati, che in quel tempo erano soliti fare molti pellegrinaggi in terra santa, e in particolare a fra Tommaso da Firenze e fra Cherubino Conzi, i quali costruirono prima il convento e poi circa 25 cappelle ricordanti le varie tappe della vita, passione e morte di Ges\u00f9 Cristo, aiutati nell'impresa, anche dagli abitanti del luogo che trasportarono le pietre necessarie alla costruzione dal fondo del fiume Egola.\nLo scopo della realizzazione delle cappelle era quello di offrire alla popolazione la possibilit\u00e0 di fare un pellegrinaggio, senza andare a Gerusalemme che in quel periodo cadeva sotto il dominio dei turchi e senza un eccessivo dispendio di denaro. Esiste infatti una bolla di papa Leone X (1516) in cui si stabilisce il riconoscimento delle cappelle e la concessione di un'indulgenza a coloro che vi sarebbero recati a pregare.\nFra Tommaso da Firenze si affid\u00f2 per la realizzazione topografica esclusivamente alle sue memorie, legata ai molti viaggi in oriente, a Creta e in Terra Santa, oltre acontatti con il frate Bernardino Caimi, che in quegli anni progettava il Sacro Monte di Varallo in Piemonte.\nFra Tommaso scelse il luogo con estrema accuratezza, adottando l'orientamento astronomico di Gerusalemme e non quello locale: aveva identificato ad est del convento una valle boscosa, che rassomigliava alla valle di Giosafat; pi\u00f9 a sud un rilievo si era ideale a rappresentare il Monte degli Ulivi; a nord, un ripiano naturale poteva rappresentare la spianata del tempio, mentre poco pi\u00f9 in l\u00e0, una collinetta, veniva a formare il Monte del Calvario.\nAltri episodi simbolici furono successivamente aggiunti, alcuni invece trasformati nel clima di rinnovamento concettuale dei primi anni del Seicento e a seguito dei danni di un terremoto. Nel 1685, in una \u201cNota dei Misteri\u201d, si ricordano 28 cappelle. Col passare degli anni alcune andarono perdute a causa di un terreno umido e franoso, mentre altre vennero aggiunte, come la cappella dell'Annunciazione, della fuga in Egitto e della Samaritana. Nel corso dei secoli, le varie cappelle vennero affidate per la manutenzione e le riparazioni alle famiglie private, mentre altre sono andate perdute a causa dell'incuria e del terreno franoso.\nNel 1722 il convento fu dichiarato \"ritiro per castigo dei sacerdoti\" da papa Innocenzo XIII e dal granduca Cosimo III.\nNel 1808 fu soppresso; nel 1887 ritornarono i frati francescani.\nAttualmente sono rimasti solo due frati.\nLe cappelle sono oggi sotto la Soprintendenza ai Monumenti di Firenze, la quale ha curato l'ultimo esteso restauro avvenuto tra il 1971 e il 1976.\nDescrizione.\nIl Sacro Monte di San Vivaldo \u00e8 distribuito secondo un ordine iconografico e topografico preciso, riferito ai parametri della Gerusalemme terrena.\nScenario del Sacro Monte toscano \u00e8 la Selva di Camporena, offerta ai Francescani nel 1487 dalla comunit\u00e0 di Montaione, dove fu costruita la chiesa dedicata a Santa Maria Assunta e San Francesco.\nLe cappelle originarie, attualmente diciassette, dovevano essere nei progetti trentaquattro: tutte ornate da gruppi plastici in terracotta, modellati da diversi plasticatori collegati alle botteghe di Giovanni della Robbia e Benedetto Buglioni, con lo specialista della modellazione Agnolo di Polo, formatosi alla bottega del Verrocchio. La scelta di questo medium risponde al bisogno di concretezza che si vuole suggerire: l'impatto con una figura dimensionalmente reale agisce con lo spettatore, creando quel rapporto di interazione che rende particolare questo Sacro Monte, definito spesse volte \u201cteatro\u201d, ma teatro di partecipazione nel quale il visitatore viene egli stesso coinvolto divenendo attore.\nIl giro inizia dalla parte occidentale, dove si trova il Monte Sion.\nLa chiesa di San Vivaldo.\nLa prima cappella corrisponde, almeno nella navata centrale, all'attuale chiesa di San Vivaldo, ove si custodiscono le reliquie del santo.\nSorge infatti dove un tempo si trovava l'albero di castagno nel quale, il 1\u00ba maggio del 1320 fu trovato morto Vivaldo Stricchi.\nIl Monte Sion.\nL'edificio, uno dei pi\u00f9 importanti dal punto di vista architettonico e per il numero e la qualit\u00e0 artistica degli episodi illustrati, comprende tre cappelle, due delle quali al piano superiore (Il Cenacolo e la Pentecoste), e una al piano sottostante (Cappella di San Tommaso e la Tomba di Davide). \u00c8 situato nella parte occidentale della Gerusalemme di Toscana come ad occidente \u00e8 il monte Sion della Gerusalemme di Palestina.\nIl Cenacolo.\nSalendo attraverso una scaletta in pietra e si entra in una aula a due navate divisa da colonne con basi e capitelli ionici e si ammira la scena del Cenacolo (Ultima Cena) e la Lavanda dei piedi.\nLa Pentecoste.\nPassando attraverso una piccola loggia, si giunge alla cappella della Pentecoste. Questa \u00e8 una delle pi\u00f9 belle e racconta i fatti avvenuti 50 giorni dopo la Pasqua ebraica: la discesa dello Spirito Santo sopra la Vergine e i 12 apostoli (dove Giuda era gi\u00e0 stato sostituito con Mattia) attraverso lingue di fuoco.\nCappella di San Tommaso.\nNella zona sottostante il Cenacolo e la Pentecoste, si pu\u00f2 visitare la Cappella di San Tommaso, dove i gruppi di terracotta, rappresentano la scena in cui Ges\u00f9 appare agli Apostoli 8 giorni dopo la Pasqua, dove \u00e8 presente anche l'Apostolo Tommaso, con la sua espressione di titubanza, di meraviglia e di fede.\nTomba di Davide.\nSempre nello stesso edificio, si trova la tomba di Davide, esattamente collocata come a Gerusalemme, sotto la Cappella della Pentecoste.\nLa Casa di Anna.\n\u00c8 la casa del sommo sacerdote Anna, suocero di Caifa, dove viene processato Ges\u00f9.\nIl gruppo in terracotta riproduce la scena del processo e dell'oltraggio a Ges\u00f9 da parte di un soldato, e della folla pronta a produrre false testimonianze pur di condannarlo.\nIn questa scena \u00e8 possibile ammirare la figura di Cristo che qui appare umile ma determinata a portare a termine il progetto di Dio.Anna era il suocero di Caifa e a Gerusalemme abitavano nello stesso edificio. A San Vivaldo, invece ognuno ha una sua cappella. Qui si custodisce il celebre rilievo in cui Cristo viene schiaffeggiato da un servitore di Anna che viene raffigurato nelle vesti di un soldato.\nCappella della Casa di Caifa.\nVicinissima a quella di Anna \u00e8 posta la cappella dedicata a Caifa, che contiene due terrecotte raffiguranti due momenti della passione: il processo sommario a Ges\u00f9 (\"Ges\u00f9 davanti a Caifa\") e Cristo imprigionato e colpito a pugni e oltraggiato dai sevi del sacerdote (\"Ges\u00f9 oltraggiato\"). Questi gruppi sono attribuiti a Benedetto Buglioni e Agnolo di Polo.\nCappella di Simon Fariseo.\nQuesta cappella \u00e8 stata realizzata posteriormente al primo insediamento dei frati francescani nel bosco di Caporena. All'interno conserva una delle terrecotte di maggior pregio tra quelle presenti a San Vivaldo. Raffigura \"Ges\u00f9 con la peccatrice\".\nCappella della casa di Pilato.\nL'ultimo edificio di questo primo nucleo \u00e8 la Casa di Ponzop Pilato: qui sono rappresentate le scene della \"Flagellazione\" e dell\"'Incoronazione di spine\".\nCappella dell'Andata al Calvario.\nDi fronte \u00e8 la Cappella dell'andata al Calvario. Il percorso fatto da Ges\u00f9 per andare dal palazzo di Pilato al Calvario si chiama Via Dolorosa. La diversa architettura, nell'elaborazione dell'arco trionfale di ascendenza bramantesca, introduce alla processione di Cristo portacroce, che occupa l'intera parete. \u00c8 questa \u00e8 una delle cappelle dove il visitatore \u00e8 pi\u00f9 coinvolto. Nell'enorme terracotta sono raffigurati una folla di personaggi: soldati, popolani, manigoldi. Si impone la figura di Cristo, ormai rassegnato al suo destino e del Cireneo.\nCappella della Madonna dello Spasimo.\nLa Cappella della Madonna dallo Spasimo \u00e8 ricordata anche nel breve di papa Leone X ed \u00e8 un vero oratorio architettonicamente interessante. Un tempo chi visitava questa cappella lasciava un dono alla Madonna per chiedere la Grazia. Oggi gli ex voto sono scomparsi. La terracotta presente all'interno costituisce una delle maggiori espressioni da un punto di vista artistico per la compattezza del gruppo centrale, probabilmente di Agnolo di Polo, con la Vergine svenuta e sorretta da San Giovanni, dalla Maddalena e dalle pie donne.\nCappella delle Pie Donne.\nL'episodio della Via Crucis qui rappresentato ha avuto una collocazione oscillante tra il XIV e il XVI secolo, qui a San Vivaldo viene anteposto all'episodio della Veronica. La terracotta raffigura Ges\u00f9 ormai inzuppato di sangue che va verso il Calvario. Le pie donne non riescono a distogliere lo sguardo da Lui.\nCappella della Veronica.\nLa Cappella della Veronica ripropone l'episodio del Vangelo apocrifo di grande presa popolare. La terracotta risale alla fondazione del convento mentre l'episodio del Cireneo, posto alla base della scultura \u00e8 stato aggiunto posteriormente.\nSi giunge quindi all'insieme dei luoghi che a Gerusalemme facevano parte della Basilica del Santo Sepolcro, mentre a San Vivaldo, pur essendo vicini, sono separati.\nCappella del carcere di Cristo.\nDella detenzione di Ges\u00f9 durante la Via Crucis il Vangelo non parla. Probabilmente si riferisce all'attesa che Ges\u00f9 dovette fare prima dell'esecuzione della sentenza a causa dei ritardi nella preparazione del patibolo. Qui, all'interno della cappella \u00e8 posta una statua di Ges\u00f9 in preghiera.\nCappella del Calvario.\nIn origine l'ingresso era sulla parete nord, questo perch\u00e9 al pellegrino che entrava da nord, la scena della Crocifissione appariva in tutta la sua drammaticit\u00e0. Oggi si pu\u00f2 osservare la scena da due punti: o dal normale ingresso oppure dall'Edicola dello Stabat Mater, che \u00e8 situata in basso e vi \u00e8 rappresentata Maria che osserva la crocifissione del Figlio insieme alle altre madri. La Cappella del Calvario \u00e8 dominata da una grande Crocifissione a rilievo che si staglia su un affresco. Sotto il pavimento vi sono tracce di un vano che potrebbe corrispondere - come a Gerusalemme - alla \"tomba di Adamo\", che secondo la tradizione era sepolto sul Golgota.\nCappella del Santo Sepolcro.\nLa Cappella del Santo Sepolcro \u00e8 il culmine del percorso devozionale e ripete motivi architettonici della Basilica del Santo Sepolcro di Gerusalemme (rotonda esterna con colonnine ed archi, vestibolo interno di accesso alla camera sepolcrale).\nEdicola del \"Noli me tangere\".\nPosta a fianco della cappella del Santo Sepolcro rappresenta l'episodio avvenuto nel giardino di Giuseppe d'Arimatea. Il giorno dopo la Resurrezione vi si aggirava piangendo Maria Maddalena che aveva visto aperta e vuota la tomba di Ges\u00f9 vedendo un uomo e scambiandolo per il giardiniere lo interrog\u00f2 sulla scomparsa del corpo. L'uomo chiamandola per nome si rivelo Ges\u00f9. La figura di Cristo venne trafugata negli anni novanta.\nCappella di San Giacomo il Minore.\nLa cappella ricorda la morte di Giacomo il Minore, vescovo di Gerusalemme, che fu ucciso a bastonate. La cappella, che non tratta un episodio della passione di Ges\u00f9, fu costruita per motivi speciali. Il 1\u00ba maggio era la ricorrenze della morte di San Vivaldo e fino alla riforma del calendario ecclesiastico fatta da papa Paolo VI, si festeggiavano anche i santi Filippo e Giacomo il Minore che erano patroni della chiesa di Iano, parrocchia alla quale apparteneva il borgo di San Vivaldo.\nCappella della Fuga in Egitto.\nQuesta cappella, apparentemente antica fu edificata nel XIX secolo e conserva all'interno statue di scarso valore.\nCappella dell'Annunciazione.\nRealizzata alla fine del XVI secolo \u00e8 di architettura elaborata, richiamandosi alla basilica della Santissima Annunziata di Firenze. Parzialmente ovinata, oggi risale per lo pi\u00f9 al XIX secolo. Conserva un gruppo di terrecotte raffiguranti Maria e l'Angeli.\nCappella della Samaritana.\nPosta di fronte alla facciata del convento \u00e8 stata restaurata nel 1999. Ha la forma di un tempietto e custodiva una terracotta che oggi si trova nel Cleveland Museum of Art. Fu venduta nel 1912 perch\u00e9 erroneamente considerata ormai non pi\u00f9 restaurabile. Il ricavato della vendita fu utilizzato per restaurare le cappelle del convento.\nCappella dell'Ascensione.\nOggi \u00e8 all'esterno del l'area del convento, appare appartata rispetto alle altre. Non era cos\u00ec in passato quando rappresentava il punto di arrivo di un percorso che era punteggiato da cappelle oggi scomparse.\nDi forme ottagonali \u00e8 sollevata da terra per indicare il sollevarsi di Cristo verso il cielo."}
{"id": "479273", "revid": "287204", "url": "https://it.wikipedia.org/wiki?curid=479273", "title": "Fucus", "text": "Fucus \u00e8 un genere di alghe largamente distribuite in tutte le acque fredde, comuni lungo le coste marine. \nI fucus appartengono alle Phaeophyta e sono caratterizzati dal pigmento bruno, la fucoxantina, che nasconde la clorofilla.\nHa il tallo ad organizzazione parenchimatosa complessa. Se ne contano oltre novecento specie, delle quali solo tre non sono marine.\nCaratteristiche.\nCaratteristica di questo genere \u00e8 un ciclo monogenetico diplonte, con uno sporofito molto sviluppato, in ci\u00f2 differiscono dalla grande maggioranza delle Phaeophytae, che presentano invece un'evidente alternanza di generazione.\nLo sporofito \u00e8 macroscopico, di forma fogliacea, con tallo parenchimatico dicotomicamente ramificato, talvolta ancorato al substrato per mezzo di un appressorio (disco). Sulla superficie del tallo sono presenti dei concettacoli (scafidi) in cui avviene la meiosi.\nLa riproduzione sessuale \u00e8 oogama, ovvero con gameti morfologicamente e funzionalmente distinti.\nI concettacoli maschili sono caratterizzati al loro interno da brevi filamenti che all'apice portano cisti uniloculari oblunghe; la cellula madre subisce meiosi e forma 4 cellule aplodi (tetrade) che subiscono mitosi 4 volte per dare 64 spermatozoidi flagellati provvisti di \"proboscis\". I concettacoli femminili invece presentano cisti sferiche portate da brevi peduncoli, la cellula madre si divide mitoticamente in una cellula basale sterile e in una fertile, quest'ultima subisce meiosi per dare 4 cellule aploidi che infine subiscono mitosi producendo 8 oosfere. Le oosfere sono racchiuse in un involucro detto esochiton, il quale lacerandosi le mette in libert\u00e0. Dalla fecondazione trae origine lo zigote che in seguito allo sviluppo porta alla formazione di un nuovo sporofito.\nIl ciclo biologico di Fucus \u00e8 diplonte con meiosi gametica e si pu\u00f2 riassumere come segue:\nSporofito (2n) R!-&gt; Spermatozoide maschile (n)/ Oosfera femminile (n) K!-&gt; Zigote (2n) -&gt; ...\nR! = Meiosi\nK! = Copulazione\nUsi terapeutici.\nMedicina alternativa e complementare.\nNella specie Vesiculosus il Fucus viene utilizzato in erboristeria (in polvere) per normalizzare la funzione tiroidea in quei soggetti ove essa sia compromessa dalla carenza di iodio. Viene inoltre utilizzato in decotto o in estratti di vario genere, nelle diete, come dimagrante e anticellulite, perch\u00e9 lo iodio in esso contenuto, aiuta la sintesi degli ormoni tiroidei, che stimolando il metabolismo accelerano lo scioglimento dei depositi di grasso. La parte che si utilizza \u00e8 il tallo, da cui si ricava anche l'estratto secco o la tintura madre."}
{"id": "479281", "revid": "16066", "url": "https://it.wikipedia.org/wiki?curid=479281", "title": "Model european parliament", "text": ""}
{"id": "479285", "revid": "123789386", "url": "https://it.wikipedia.org/wiki?curid=479285", "title": "Scure", "text": "La scure \u00e8 un attrezzo utilizzato nella falegnameria, che presenta una lama parallela al manico.\nNel linguaggio comune il termine ascia viene usato come sinonimo di scure, ma in realt\u00e0 l'ascia ha la lama perpendicolare al manico. La scure si distingue dall'accetta in quanto la scure viene generalmente usata a due mani, mentre l'accetta \u00e8 pi\u00f9 piccola e pu\u00f2 essere usata con una mano sola.\nGeneralmente le scuri usate in guerra vengono chiamate asce, nonostante abbiano il filo parallelo all'impugnatura, ad esempio nel caso dell'ascia da battaglia, l'ascia d'armi o l'ascia danese.\nStoria.\nEssa \u00e8 uno strumento antichissimo e presente ovunque, utilizzato da millenni per tagliare, dividere e modellare il legno; \u00e8 anche un'arma e un simbolo araldico.\nLe prime scuri avevano la testa di selce legata ad un manico di legno, poi con il progredire della tecnologia furono costruite successivamente in rame, bronzo, ferro e acciaio.\nCaratteristiche.\nLa scure \u00e8 costituita da:\nManico.\nTradizionalmente, si usa un legno duro resistente come il hickory in Nord America o, meno comunemente, il ash.L'hickory ha caratteristiche tecniche migliori del frassino, ma \u00e8 meno ammortizzante per le vibrazioni. A causa di questo i boscaioli in Nord America (specialmente nelle Redwoods) hanno reso i loro manici pi\u00f9 sottili per ottenere meno vibrazioni del manico. Questo era necessario perch\u00e9 le ore di taglio erano lunghe. Anche le seghe non erano cos\u00ec facilmente disponibili. In Europa centrale si usa soprattutto il frassino. Il frassino che cresce in zone alte e fredde \u00e8 preferito, poich\u00e9 le sue radici sono pi\u00f9 vicine, quindi il legno \u00e8 pi\u00f9 forte e pi\u00f9 denso. Gli spaccalegna hanno le zattere in Hickory, Ash o Beech o in un materiale sintetico resistente.\nLa testa \u00e8 fissata in diversi modi al manico. Con un accoppiamento per attrito, un accoppiamento di forma o chimicamente.\nUso.\nPer poterla maneggiare si usano entrambe le mani; l'attrezzo con la stessa forma, ma pi\u00f9 piccolo e che si maneggia con una sola mano \u00e8 l'accetta.\nViene utilizzata dai boscaioli per abbattere gli alberi anche di grandi dimensioni; oggi \u00e8 generalmente sostituita dalla motosega. Il suo uso pi\u00f9 frequente \u00e8 per spaccare manualmente i ciocchi di legno in pezzi pi\u00f9 piccoli. Una scure dalla larghissima lama, chiamata \"squadratora\", veniva usata per squadrare i tronchi in modo da realizzare travi per solai; il suo utilizzo \u00e8 attestato all'isola d'Elba sino alla met\u00e0 del XX secolo.\nUna scure particolare, nota come mannaia era utilizzata per la decapitazione dei condannati a morte fino all'invenzione della ghigliottina."}
{"id": "479286", "revid": "1305772", "url": "https://it.wikipedia.org/wiki?curid=479286", "title": "Family First Party", "text": "Il Family First Party (FFP, letteralmente \"partito prima la famiglia\") \u00e8 stato un partito politico australiano.\nIl FFP \u00e8 stato fondato nel 2002, quando Andrew Evans, pastore dell'Assemblee di Dio, fu eletto deputato del Consiglio Legislativo del Sud Australia. Alle elezioni del 2004 il FFP ha ottenuto il 2% alla Camera e l'1,8% dei voti al Senato ed un senatore, Steve Fielding. Il FFP ha condotto ua campagna alquanto dura nei confronti dei Verdi Australiani, accusandoli di essere troppo estremisti. Il FFP puntava, infatti, a raccogliere i cosiddetti \"secondi voti\". Nel sistema elettorale australiano, infatti, gli elettori esprimono pi\u00f9 preferenze, indicando i partiti in ordine di gradimento. IL FFP \u00e8, infatti, riuscito ad eleggere il suo unico senatore, superando il candidato dei Verdi, proprio grazie ai \"secondi voti\" espressi dagli elettori che in prima battuta aveva scelto i Democratici Australiani o il Partito Laburista Australiano e che, tradizionalmente, indicano i Verdi come seconda scelta.\nIl FFP \u00e8 abbastanza vicino alle posizioni del Partito Democratico Cristiano, il pi\u00f9 antico partito australiano (1974) che si definisce espressamente \"cristiano\", presente soprattutto nella provincia del \"New South Wales\", dove il FFP ha deciso alle elezioni del 2007 di non presentarsi.\nIdeologia.\nIl FFP \u00e8 un partito ufficialmente aconfessionale, anche se \u00e8 molto vicino al movimento pentecostale, in particolar modo alla chiesa \"Assemblee di Dio\". Il FFP fa propri i \"valori conservatori cristiani\". Questi valori sono, nel mondo anglofono, per\u00f2, non necessariamente contigui al conservatorismo politico. Il \"cristianesimo conservatore\", inteso come movimento religioso, fa propri i seguenti principi:\nQuesti valori sono poi temperati in modo diverso a seconda della diversa appartenenza ecclesiale. I cattolici, a differenza dei protestanti, riconoscono ad esempio la Bibbia come \"Parola di Dio\", ma affidano ai vescovi ed ai preti il compito di \"mediarne\" la comprensione, cos\u00ec come riconoscono la teoria evoluzionistica compatibile con la tesi creazionista del mondo.\nIl FFP si oppone all'eutanasia, alla pornografia, alla teoria della riduzione del danno in materie di droga, secondo la quale vanno evitate le posizioni poibizioniste, anche se punta molto sul ruolo della riabilitazione dei tossicodipendenti. Il FFP non si \u00e8 espresso ufficialmente contro il riconoscimento dei diritti per gli omosessuali, ma costantemente ha esaltato il ruolo della famiglia fondata sulle unioni eterosessuali."}
{"id": "479290", "revid": "486946", "url": "https://it.wikipedia.org/wiki?curid=479290", "title": "Battipagliese", "text": ""}
{"id": "479291", "revid": "23390", "url": "https://it.wikipedia.org/wiki?curid=479291", "title": "Scandalo Blomberg-Fritsch", "text": ""}
{"id": "479294", "revid": "21079", "url": "https://it.wikipedia.org/wiki?curid=479294", "title": "Diedro (geometria)", "text": ""}
{"id": "479295", "revid": "438678", "url": "https://it.wikipedia.org/wiki?curid=479295", "title": "Pane, amore e fantasia", "text": "Pane, amore e fantasia \u00e8 un film del 1953 diretto da Luigi Comencini.\nPrimo episodio della tetralogia \"Pane, amore e...\"; gli altri sono \"Pane, amore e gelosia\" (1954), \"Pane, amore e...\" (1955) di Dino Risi e \"Pane, amore e Andalusia\" (1958) di Javier Set\u00f3.\nTrama.\nIl film \u00e8 ambientato a Sagliena, immaginario piccolo paese dell'Italia centrale; qui nell'immediato dopoguerra viene trasferito il maresciallo Antonio Carotenuto, donnaiolo attempato che dovr\u00e0 adattarsi alla monotona e tranquilla vita di paese. Supportato dalla domestica Caramella, il maresciallo dirige la locale stazione dei carabinieri. Qui conosce \"Pizzicarella la Bersagliera\", una giovane ragazza del posto segretamente innamorata del carabiniere Stelluti. Il maresciallo all'inizio tenta di fidanzarsi con la \"Bersagliera\", in quanto Paoletta, la sagrestana della parrocchia, \u00e8 innamorata del carabiniere Stelluti, ma quest'ultimo \u00e8 in realt\u00e0 innamorato della Bersagliera e vuole che sua madre la conosca. Quindi, grazie all'intervento di don Emidio, che informa il maresciallo, Stelluti e la Bersagliera si fidanzano mentre il maresciallo, la sera della festa di Sant'Antonio, si fidanza con la levatrice del paese: Annarella.\nProduzione.\nAgli inizi degli anni '50 si recarono a Palena sia Luigi Comencini che Ettore Margadonna per studiare la naturale possibilit\u00e0 di girare il film \"Pane, amore e fantasia\", di cui era pronta la sceneggiatura, ma dopo un sopralluogo si dovette convenire che le prime ricostruzioni del dopoguerra disturbavano i luoghi del set per l'atmosfera di paese antico un po' immacolato che Comencini voleva dare al film.\nIl comune scelto per ambientarvi il paese immaginario di \"Sagliena\" \u00e8 in realt\u00e0 il piccolo Castel San Pietro Romano nel Lazio, nella zona orientale della provincia di Roma; fu scelto perch\u00e9 piccolo, caratteristico e tra i pi\u00f9 disagiati , in seguito utilizzato anche per girare \"Pane, amore e gelosia\", \"I due marescialli\", \"Il federale\", \"Liol\u00e0\" e \"\u00c8 permesso Maresciallo? (Tuppe-tuppe maresci\u00e0)\".\nEttore Maria Margadonna scrisse questa sceneggiatura tutta su Palena, suo luogo natio, e su propri ricordi delle persone caratteristiche del paese. Il paese, la sua chiesa, il prete e la sua comunit\u00e0, il maresciallo, il sindaco, l'artigiano, le pettegolone, le belle del paese spesso oggetto di invidie tutte paesane, la levatrice, tutte figure che Margadonna portava nei suoi ricordi palenesi. Il paese nel film di Comencini divent\u00f2 \"Sagliena\", il vero parroco di Palena si chiamava \"Don Concezio\", e soprattutto la \"bersagliera\" interpretata da Gina Lollobrigida, nella realt\u00e0 era ispirata all'esuberante \"Lucietta bella\" (Lucia Travaglini) che nel primo Novecento a tanti fece perdere la testa per la sua avvenenza e che po\u00ec spos\u00f2 uno dei pi\u00f9 poveri di Palena, ed emigrata in America diede i natali al celebre cantante Perry Como.\nCome protagonista del film fu individuato dapprima l'attore Gino Cervi, mentre il titolo di lavorazione era inizialmente \"Pane e fantasia\". Inoltre, il soggetto principale fu rifiutato da diversi produttori, poich\u00e9 considerato lesivo all'onore del corpo dei Carabinieri; intervenne quindi il produttore Marcello Girosi, amico di De Sica, che ottenne il beneplacito dell'Arma a condizione che il protagonista fosse proprio De Sica.\nIl film fu restaurato da \"Philip Morris Progetto Cinema\", in collaborazione con la Fondazione Scuola Nazionale di Cinema Cineteca Nazionale e con Titanus, e direttore del restauro Giuseppe Rotunno (AIC-ASC).\nRiprese.\nLe scene del film furono girate a Castel San Pietro Romano (Roma) nell'estate del 1953.\nRiconoscimenti.\nGina Lollobrigida ha vinto il Nastro d'argento alla migliore attrice protagonista. Nel 1954 il National Board of Review of Motion Pictures l'ha inserito nella lista dei migliori film stranieri dell'anno. Orso d'argento a Berlino 1954, il film fu nominato nella categoria Miglior Soggetto agli Oscar del 1954.\nIl film, che fu un grande successo anche in Francia con 3.865.980 spettatori, \u00e8 stato selezionato tra i 100 film italiani da salvare.\nIncassi.\nDistribuito nelle sale cinematografiche il 22 dicembre 1953, il film introit\u00f2 1.413.361.666 lire dell'epoca, risultando cos\u00ec il campione d'incasso in Italia della stagione cinematografica 1953-54.\n\"Pane, amore e fantasia\" detiene ad oggi il diciannovesimo posto nella classifica dei film italiani pi\u00f9 visti di sempre con spettatori paganti."}
{"id": "479297", "revid": "2034231", "url": "https://it.wikipedia.org/wiki?curid=479297", "title": "Robert Fulton", "text": "Fulton \u00e8 noto inoltre per aver progettato un innovativo sistema di sbarramento dei canali tramite l'utilizzo di piani inclinati e per alcune pubblicazioni sul miglioramento dei canali e sulla progettazione di battelli a vapore e sottomarini. Personalit\u00e0 di spiccata inventiva, costru\u00ec anche una macchina per tessere il lino, un macchinario per la produzione di corde e un altro per la lucidatura del marmo. Fulton cominci\u00f2 ad interessarsi alle navi a vapore nel 1777 dopo aver fatto visita a William Henry di Lancaster (Pennsylvania) che in precedenza aveva imparato a conoscere la macchina a vapore di James Watt mentre era in visita in Inghilterra.\nBiografia.\nPrimi anni.\nRobert Fulton nacque in una fattoria di Little Britain, nella Contea di Lancaster in Pennsylvania, il 14 novembre 1765. Suo padre, Robert Fulton, era nato in Irlanda e poi emigrato a Filadelfia dove aveva sposato Mary Smith. La famiglia si trasfer\u00ec poi a Lancaster, in Pennsylvania, dove il giovane Fulton frequent\u00f2 una scuola elementare quacchera. Il ragazzo dimostr\u00f2 presto un precoce interesse per le strumentazioni meccaniche. All'et\u00e0 di 13 anni costru\u00ec le ruote a pale per la barca da pesca del padre. Si interess\u00f2 anche alle armi e ai vari macchinari utilizzati dagli operai i quali beneficiarono di numerosi suoi aggiustamenti e suggerimenti. Da ragazzo costru\u00ec anche alcuni razzi e fece esperimenti con il mercurio e la polvere da sparo. I suoi amici lo soprannominarono \"Quicksilver Bob\".\nImpar\u00f2 a disegnare presto e a 17 anni decise di diventare un artista. Suo padre, morto quando Robert aveva tre anni, era stato un amico del padre del pittore Benjamin West. Fulton in seguito incontr\u00f2 West in Inghilterra e da allora divennero amici.\nFulton rimase per sei anni a Filadelfia, dove dipinse ritratti e paesaggi, disegn\u00f2 progetti di case e macchine, e fu in grado di inviare soldi a casa per contribuire a sostenere la madre. Nel 1785 compr\u00f2 una fattoria a Hopewell, Pennsylvania, e vi si \u00e8 trasfer\u00ec con sua madre e con la famiglia. Mentre si trovava a Filadelfia, Fulton aveva incontrato Benjamin Franklin e altre figure importanti della Guerra d'indipendenza. All'et\u00e0 di 23 anni decise di visitare l'Europa.\nIl soggiorno in Europa e le invenzioni.\nFulton ottenne molte commissioni per dipingere ritratti e paesaggi, che gli permisero di sostenersi economicamente, ma sperimentava continuamente invenzioni meccaniche. Pubblic\u00f2 un piccolo saggio sui canali e brevett\u00f2 una macchina di dragaggio e diverse altre invenzioni. Nel 1797 si rec\u00f2 a Parigi dove la sua fama di inventore era gi\u00e0 nota. A Parigi, Fulton studi\u00f2 il francese, il tedesco, la matematica e la chimica. Cominci\u00f2 inoltre la progettazione di siluri e sottomarini. A Parigi incontr\u00f2 James Rumsey che aveva posato per un ritratto nello studio di Benjamin West di cui Fulton era un apprendista.\nRumsey era un inventore della Virginia che aveva costruito il suo primo battello a vapore a Shepherdstown (ora in West Virginia) nel 1786. Gi\u00e0 nel 1793, Fulton aveva proposto dei progetti di alcune navi a vapore sia al governo degli Stati Uniti che a quello britannico, e in Inghilterra aveva fatto la conoscenza di Francis Egerton, terzo duca di Bridgewater, il cui canale fu utilizzato per le prove di un nuovo rimorchiatore a vapore commissionati poi a William Symington. Symington aveva gi\u00e0 provato con successo alcuni battelli a vapore nel 1788, e sembra probabile che Fulton fosse gi\u00e0 a conoscenza di questi progetti.\nLa prima sperimentazione di successo di un battello a vapore si deve all'inventore John Fitch nel fiume Delaware il 22 agosto 1787, alla presenza dei delegati della Convenzione Federale. L'anno successivo Fitch prov\u00f2 una barca da 18 metri alimentata da un motore a vapore capace di trasportare fino a trenta passeggeri in numerosi viaggi di andata e ritorno tra Filadelfia e Burlington, nel New Jersey.\nNel 1797, Fulton si rec\u00f2 in Francia, dove Claude de Jouffroy aveva creato un battello a vapore funzionante nel 1783, e cominci\u00f2 a sperimentare progetti di sottomarini. Qui progett\u00f2 il primo sottomarino funzionante, il \"Nautilus\" tra il 1793 e il 1797. Chiese al governo di sovvenzionare la sua costruzione ma la proposta fu rifiutata due volte. Alla fine, tramite un contatto personale con il ministero della marina, nel 1800 gli fu concesso il permesso di costruzione.\nIn Francia Fulton aveva incontrato anche Robert R. Livingston che era stato nominato ambasciatore degli Stati Uniti in Francia nel 1801, e insieme a lui decise di costruire un battello a vapore per poi provarlo sul fiume Senna. Fulton speriment\u00f2 la resistenza all'acqua con varie forme dello scafo, realizzando diversi disegni e modelli. Alla prima prova la barca funzion\u00f2 perfettamente, ma lo scafo fu poi ricostruito e potenziato, ma, nel corso di un'ulteriore prova, il 9 agosto 1803 il battello affond\u00f2 nella Senna. La barca era lunga 20 metri ed aveva una velocit\u00e0 di 6,4\u00a0km/h contro corrente.\nNel 1806 Fulton spos\u00f2 Livingston Harriet, nipote di Robert R. Livingston e figlia di Walter Livingston. Ebbero quattro figli: Robert, Julia, Mary e Cornelia. Nel 1807, Fulton e Livingston riuscirono insieme nell'impresa di costruire il primo battello a vapore commerciale, il \"Clermont\" (\"North River Steamboat\"), che trasportava passeggeri tra New York e Albany (New York). Il Clermont era in grado di completare un tragitto di 300 miglia in 32 ore. Dal 1811 fino alla sua morte, Fulton fu membro della Erie Canal Commission.\nFulton mor\u00ec nel 1815 e fu sepolto nel Trinity Church Cemetery a New York, cimitero in cui erano stati sepolti altri famosi americani come Alexander Hamilton e Albert Gallatin. I suoi discendenti sono il lanciatore della Major League Baseball Cory Lidle e Stacy Ogier Hancock.\nCinque navi della Marina degli Stati Uniti hanno portato il nome \"USS Fulton\" in onore di Robert Fulton:"}
{"id": "479300", "revid": "6923", "url": "https://it.wikipedia.org/wiki?curid=479300", "title": "Rover 75", "text": "La Rover 75 \u00e8 un'autovettura prodotta dal 1999 al 2005, prima dal Gruppo Rover e poi dal Gruppo MG Rover.\nIl contesto.\nLa \"75\" venne concepita quando il Gruppo Rover era di propriet\u00e0 della BMW.\nLa vettura si collocava per dimensioni tra le BMW Serie 3 e Serie 5, in modo da evitare sovrapposizioni di modelli nel gruppo. Bench\u00e9 il progetto sia stato sviluppato quasi interamente dagli ingegneri britannici, esso ha beneficiato dei metodi qualitativi in uso presso la casa tedesca, e molti componenti elettrici ed elettronici sono gli stessi delle auto bavaresi.\nAl momento dell'esordio era disponibile la sola versione berlina a 3 volumi con uno stile esterno ed interno molto \"British\" (cromature, legni, pelle).\nProfilo.\nMeccanica.\nLa configurazione meccanica era convenzionale: motore trasversale, trazione anteriore e sospensioni indipendenti. Da notare che il pianale presenta un tunnel centrale protuberante nell'abitacolo, a similitudine con i modelli BMW dell'epoca che erano tutti a trazione posteriore o integrale. La gamma di motori prevedeva un 4 cilindri 16 valvole (serie K) di 1796\u00a0cm\u00b3 da 115\u00a0CV, due V6 24 valvole di 2,0 litri da 150 CV o 2,5 litri 177 CV e un turbodiesel 2 litri a iniezione diretta \"common rail\" da 116 CV di produzione BMW. Tuttavia questo stesso motore, sui modelli tedeschi era tarato per erogare potenze superiori.\nTre gli allestimenti disponibili: \"Classic\", \"Club\" e \"Connaisseur\".\n75 Tourer.\nNel 2000 ne venne presentata la versione Station wagon denominata \"Tourer\", leggermente pi\u00f9 lunga della berlina (+45\u00a0mm), caratterizzata dalla particolarit\u00e0 di poter accedere al vano bagagli anche attraverso il lunotto, apribile separatamente dal portellone. La capacit\u00e0 di carico raggiungeva i 1.222\u00a0dm\u00b3 con i sedili posteriori ribassati.\nMG ZT.\nNel 2002 vennero presentate le versioni marchiate MG, con estetica molto elaborata (cerchi, spoiler, prese d'aria, sedili sportivi) e motore V6 2,5 litri potenziato a 193 CV o 2,0 litri turbodiesel erogante 131 CV. Le Rover 75 rimarchiate MG, disponibili sia in versione berlina che station wagon, prendevano il nome di MG ZT.\nRestyling 2004.\nNel 2004, allorch\u00e9 la casa MG Rover non faceva pi\u00f9 parte del gruppo BMW, la vettura sub\u00ec un leggero restyling (fari, paraurti, dettagli di finitura interna). L'aspetto pi\u00f9 sportivo ottenuto va a discapito dell'eleganza \"british\" della prima versione. La gamma dei motori a benzina cambi\u00f2: il 1800 \"Serie K\" venne dotato di turbocompressore con una potenza di 150 CV, mentre il V6 2 litri venne tolto dal listino. Il successo della seconda serie fu molto inferiore a quello della prima, anche per le difficolt\u00e0 commerciali e finanziarie che stavano ormai investendo il costruttore.\nNel 2005 venne presentata la \"75 V8\", mossa da un V8 di 4,6 litri di origine Ford, con ben 260 cavalli di potenza. La \"V8\", disponibile con passo standard (marchiata MG) o allungato (marchiata Rover), a differenza delle altre \"75\" aveva la trazione posteriore. Si tratt\u00f2 si un costoso e tardivo tentativo di risollevare l'immagine e le sorti del modello, con molte modifiche tecniche e strutturali al pianale, alle sospensioni e agli organi meccanici. Questa versione \u00e8 facilmente riconoscibile per l'imponente calandra frontale, necessaria per coprire i radiatori maggiorati e assicurare un flusso d'aria al vano motore. Non molti esemplari vennero assemblati e la commercializzazione dur\u00f2 poco a causa del fallimento della societ\u00e0. Nel 2005 venne progettata una versione coup\u00e9, mai prodotta.\nFine produzione.\nLa produzione fin\u00ec nel 2005 col fallimento della \"MG Rover\". La licenza di costruzione dei modelli 25 e 75 \u00e8 stata oggetto di una disputa tra due delle pi\u00f9 importanti aziende automobilistiche cinesi: la Nanjing Automobile (NAC), che acquis\u00ec il gruppo MG Rover, e la Shanghai Automotive Industry Corporation (SAIC), che per prima aveva annunciato l'intenzione di acquistare il gruppo britannico, ma che poi aveva desistito. Quest'ultima, non potendo utilizzare il marchio \"Rover\" che era stato acquistato dalla Ford, ide\u00f2 in sostituzione il nuovo marchio \"Roewe\".\nLa SAIC nel 2006 ha presentato la Lu-sheng 75, rinominata in seguito Roewe 750, che \u00e8 rimasta in produzione fino al 2016. Nel 2007 anche la NAC avvi\u00f2 in Cina la produzione della Rover 75 con il nome di MG 7, la quale rimase in produzione fino al 2013.\nLa Roewe 550 (lanciata dalla SAIC nel 2008) e la MG 6 (lanciata nel 2010 e venduta anche in Gran Bretagna) sono basate in larga parte sulla piattaforma della Rover 75."}
{"id": "479301", "revid": "23390", "url": "https://it.wikipedia.org/wiki?curid=479301", "title": "Alessandro Cecchi-Paone", "text": ""}
{"id": "479321", "revid": "15431", "url": "https://it.wikipedia.org/wiki?curid=479321", "title": "Hail to the thief", "text": ""}
{"id": "479331", "revid": "287204", "url": "https://it.wikipedia.org/wiki?curid=479331", "title": "Rambla", "text": "La rambla \u00e8 un viale costituito da due carreggiate laterali e una vasta area pedonale al centro, generalmente alberata.\nMolto usata in Catalogna e nei Paesi Catalani, ma anche in America Latina, nella progettazione dei nuovi impianti urbanistici (come ad esempio quello di Ildefons Cerd\u00e0 a Barcellona, dove esistono appunto le ramblas pi\u00f9 famose), soprattutto a partire dalla seconda met\u00e0 del XIX secolo, quando si cominci\u00f2 a concepire la citt\u00e0 come luogo vissuto da tutti e fulcro di attivit\u00e0 sociali ed economiche.\nElenco delle principali ramblas.\nQui di seguito una lista di alcune note ramblas presenti in citt\u00e0 pi\u00f9 o meno importanti, di solito in Catalogna."}
{"id": "479332", "revid": "228587", "url": "https://it.wikipedia.org/wiki?curid=479332", "title": "Improvvisamente l'estate scorsa", "text": ""}
{"id": "479334", "revid": "307923", "url": "https://it.wikipedia.org/wiki?curid=479334", "title": "Giro dell'Etna 2004", "text": "Il Giro dell'Etna 2004, ventunesima edizione della corsa, si svolse l'8 marzo 2004, per un percorso totale di 195\u00a0km. Venne vinto dall'italiano Leonardo Bertagnolli che termin\u00f2 la gara in 5h24'08\". La gara era inserita nel calendario UCI, come evento di categoria 1.3 e fu l'ultima edizione della corsa."}
{"id": "479346", "revid": "307923", "url": "https://it.wikipedia.org/wiki?curid=479346", "title": "Giro dell'Etna 2003", "text": "Il Giro dell'Etna 2003, ventesima edizione della corsa, si svolse l'11 marzo 2003, per un percorso totale di 199,4\u00a0km. Venne vinto dall'italiano Filippo Pozzato che termin\u00f2 la gara in 5h11'25\". La gara era inserita nel calendario UCI, come evento di categoria 1.3."}
{"id": "479347", "revid": "1354930", "url": "https://it.wikipedia.org/wiki?curid=479347", "title": "Giro dell'Etna 2002", "text": "Il Giro dell'Etna 2002, diciannovesima edizione della corsa, si svolse il 12 marzo 2002, per un percorso totale di 188\u00a0km. Venne vinto dall'italiano Fabio Baldato che termin\u00f2 la gara in 4h49'30\". La gara era inserita nel calendario UCI, come evento di categoria 1.3 ed era denominata \"Trofeo dell'Etna - Giro della Provincia di Catania\"."}
{"id": "479348", "revid": "46291", "url": "https://it.wikipedia.org/wiki?curid=479348", "title": "Carduus nutans", "text": "Il cardo rosso (Carduus nutans ) \u00e8 una pianta bienne, erbacea angiosperma dicotiledone, dai grandi capolini solitari e molto spinosa, appartenente alla famiglia delle Asteraceae.\nEtimologia.\nIl nome del genere (\"Carduus\") deriva dal latino (= \u201ccardo\u201d in italiano) che a sua volta potrebbe derivare da una parola greca il cui significato si avvicina al nostro vocabolo \u201crapare\u201d; ma altre ricerche farebbero derivare da un'altra radice, sempre greca, \u201cardis\u201d (= \u201cpunta dello strale\u201d), alludendo ovviamente alla spinosit\u00e0 delle piante di questo genere.\nL'epiteto specifico (nutans) fa riferimento al particolare portamento un po' reclinato del capolino alla fine della fioritura: sembra che oscilli al vento.\nAnticamente i primi botanici denominarono questa pianta \u201cCarduus moschatus\u201c perch\u00e9 i vari insetti pronubi erano attirati dal suo profumo.\nIn inglese questa pianta si chiama: \"Musk Thistle\"; mentre in tedesco si chiama: \"Nickende Distel\".\nDescrizione.\n\u00c8 una pianta eretta che pu\u00f2 raggiungere i 100\u00a0cm e oltre (altezza minima 30\u00a0cm \u2013 negli Stati Uniti sono stati trovati esemplari di oltre 5 metri). La forma biologica della specie \u00e8 emicriptofita bienne (H bienn); sono piante perennanti per mezzo di gemme poste al suolo con un ciclo di crescita biennale: significa che il primo anno produce al pi\u00f9 una bassa rosetta basale di foglie (mediamente da 30 a 60\u00a0cm di lunghezza \u2013 in certi siti favorevoli, negli Stati Uniti, sono stati trovate rosette di 4 metri di diametro), mentre il secondo anno fiorisce completamente. Tuttavia se il clima \u00e8 sufficientemente caldo pu\u00f2 fiorire gi\u00e0 durante il primo anno di vita. Il numero dei capolini per ogni pianta varia dalle caratteristiche del sito in cui si trova la pianta e pu\u00f2 andare da 1 a 20 per siti poveri fino a oltre 50 per buoni siti.\nRadici.\nPossiede una grossa radice di ancoraggio.\nFusto.\nIl fusto appare eretto e bianco \u2013 feltroso soprattutto nella parte alta, non molto ramificato ma foglioso e molto spinoso (lunghezza delle spine 3 \u2013 6\u00a0mm) ad eccezione del tratto precedente il capolino. Il fusto \u00e8 inoltre alato in modo irregolare (ali larghe 2 \u2013 4\u00a0mm) e solcato, mentre \u00e8 cilindrico in alto.\nFoglie.\nLe foglie lungo il fusto sono disposte in modo alterno; hanno la lamina sinuato \u2013 dentata oppure lobato \u2013 pennatifida (sono profondamente divise in 6 \u2013 12 parti) e sono sessili, mentre quelle basali formano una rosetta. I segmenti laterali delle foglie sono increspati e acutamente spinosi (terminano con una spina giallastra). La base delle foglie \u00e8 inoltre decorrente lungo il fusto in basso, mentre la superficie \u00e8 glabra o appena pubescente e cerosa nella parte superiore, e coperte di filamenti simili a ragnatele nella pagina inferiore. Il colore delle foglie \u00e8 generalmente verde scuro. Dimensioni delle foglie: larghezza 2 \u2013 8\u00a0cm, lunghezza 8 \u2013 30\u00a0cm; dimensione dei lobi laterali: larghezza 5\u00a0cm, lunghezza 8\u00a0cm; l'area centrale indivisa \u00e8 larga 5 \u2013 6\u00a0mm. \nInfiorescenza.\nL'infiorescenza \u00e8 formata da grandi capolini, portanti un centinaio \u00e8 pi\u00f9 di fiori tubulosi, circondato da squame involucrali piuttosto evidenti (brattee acuminate e spinose). Qualche volta l'infiorescenza si presenta corimbosa e raramente ascellare. La forma del capolino \u00e8 ovoidale o globosa e sono portati da peduncoli lievemente reclinati verso il basso (penduli e nutanti) alla fine della fioritura. Le squame (brattee involucrali), di forma lanceolata o ovale, hanno una larga base ed una strozzatura evidente nella parte mediana e alla fine sono ripiegate verso il basso; sono verdi quelle esterne e rosse quelle pi\u00f9 interne. Dimensione del capolino: 3 \u2013 5\u00a0cm; lunghezza dei peduncoli: da 2 a 30\u00a0cm. Dimensioni medie dell'involucro a forma emisferica: larghezza 20 \u2013 30\u00a0mm, lunghezza 20 \u2013 70\u00a0mm. Dimensioni delle brattee medie: larghezza 1,5 \u2013 8\u00a0mm; lunghezza 15 \u2013 45\u00a0mm. \nFiori.\nI fiori del capolino sono tutti tubulosi (il tipo ligulato, presente nella maggioranza delle Asteraceae, qui \u00e8 assente), sono inoltre ermafroditi, tetraciclici (calice\u2013 corolla \u2013 androceo \u2013 gineceo) e pentameri. I fiori sono profumati (forte odore muschiato).\nFrutti.\nI semi, di colore giallo - marrone, sono dispersi al vento grazie al pappo: insieme di semplici setole ispide (non piumose) e biancastre disposte su pi\u00f9 file che compare quando il frutto (un achenio di forma ovoidale) \u00e8 maturo. Ogni pianta pu\u00f2 produrre migliaia di semi (possono arrivare a oltre 100.000 semi in totale \u2013 1.200 per capolino) e vengono dispersi circa un mese dopo la fioritura. Sembra che un singolo seme rimanga attivo nel suolo fino a 10 anni. Questo naturalmente non facilita il controllo di queste piante che in varie parti del mondo sono considerate infestanti. I cardellini (Carduelis carduelis) ed altri simili uccelli sono ghiotti dei piccoli semi di queste piante e ovviamente ne favoriscono la dispersione. Dimensione dei semi: 4 \u2013 5\u00a0mm; lunghezza delle setole del pappo: 13 \u2013 25\u00a0mm.\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione: l'alleanza \"Onopordion acanthii\" \u00e8 relativa alle comunit\u00e0 antropiche (pioniere ruderali e nitrofile) formata dai grandi cardi (generi \"Onopordum\", \"Carduus\", \"Cirsium\" e altri) a ciclo biologico annuale, biennale o perenne con portamento a rosetta a fioritura tardo-invernale o estiva e con un microclima temperato (variabile da subcontinentale a submediterraneo). Il terreno sul quale si sviluppa questa comunit\u00e0 deve essere rimosso e non umido. La distribuzione di questa alleanza \u00e8 soprattutto nell\u2019Europa continentale (Ucraina, Ungheria e Monti Balcani) con diffusione in tutto il resto dell\u2019Europa. In Italia l\u2019alleanza \u00e8 localizzata sulle Alpi e nelle porzioni subcontinentali degli Appennini.\nSpecie presenti nell'associazione: \"Ballota nigra\", \"Artemisia vulgaris\", \"Achillea millefolium\", \"Artemisia absinthium\", \"Carduus acanthoides\", \"Nepeta cataria\", \"Elytrigia repens\" e \"Onopordum acanthium\".\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nCardueae \u00e8 una delle 4 trib\u00f9 della sottofamiglia. La trib\u00f9 Cardueae a sua volta \u00e8 suddivisa in 12 sottotrib\u00f9 (la sottotrib\u00f9 Carduinae \u00e8 una di queste). Il genere \"Carduus\" elenca 92 specie distribuite in Eurasia e parte in Africa del nord, delle quali una ventina sono presenti spontaneamente sul territorio italiano.\nFilogenesi.\nIl genere di questa voce \u00e8 inserito nel gruppo tassonomico della sottotrib\u00f9 Carduinae. In precedenza provvisoriamente era inserito nel gruppo tassonomico informale \"Carduus-Cirsium Group\". La posizione filogenetica di questo gruppo nell'ambito della sottotrib\u00f9 \u00e8 abbastanza vicina al \"core\" della sottotrib\u00f9 (con il genere \"Cirsium\" forma un \"gruppo fratello\") e dalle analisi molecolari \u00e8 stato calcolato in 7,2 milioni di anni fa la separazione di questo genere dal resto del gruppo.\nIl genere \"Carduus\" spesso viene botanicamente \u201cconfuso\u201d con altri generi come quello del \"Cirsium\" o \"Cnicus\" (in effetti un tempo diverse specie di quest'ultimo genere appartenevano al genere \"Carduus\"). Un modo per distinguere il genere \"Carduus\" dagli altri \u00e8 esaminare le setole del pappo: nel genere in esame le setole sono delle pagliette denticolate e ispide e non piumose come ad esempio nel genere \"Cirsium\". \nLa specie \u201cnutans\u201d fa parte di un gruppo di piante molto variabili e complesse dal punto di vista morfologico. Pu\u00f2 essere vista come una specie diversa (insieme ad altre specie molto simili) oppure come una specie unica con diverse sottospecie (\u00e8 il caso pi\u00f9 usuale tra i vari botanici). Frequente \u00e8 la presenza di individui intermedi di difficile determinazione, presenza dovuta a scambi di caratteristiche tra le varie sottospecie o per ibridazione con altre specie (anche di generi diversi). Le varie sottospecie si possono distinguere per la dimensione (e forma) delle squame dell'involucro o per la pubescenza pi\u00f9 o meno marcata delle foglie o per la profondit\u00e0 delle incisioni delle foglie; in altri casi si possono fare delle distinzioni sulla dimensione del capolino (esistono sottospecie con capolini pi\u00f9 piccoli da 1,5 a 3,5\u00a0cm di diametro).\nIl numero cromosomico di \"C. nutans\" \u00e8: 2n = 16.\nI caratteri distintivi di questa specie nell'ambito del genere sono:\nQuesti caratteri sono condivisi con le seguenti specie (tra parentesi sono indicati alcuni caratteri distintivi della specie):\nSottospecie.\nIn Italia sono riconosciute 9 sottospecie (o stirpi) di \"Carduus nutans\"; qui di seguito descritte (non sempre le varie sottospecie sono riconosciute da tutte le checklist):.\nPer il \"Carduus nutans\" sono riconosciute inoltre altre sottospecie non presenti in Italia:\nIbridi.\nNell'elenco seguente sono indicati alcuni ibridi intraspecifici:\nIbridi fra generi diversi:\nSpecie simili.\nTutti i cardi sono molto simili tra di loro. Nell'elenco sottostante sono indicate alcune specie principalmente abitatrici dell'arco alpino con le caratteristiche pi\u00f9 differenti rispetto alla specie di questa voce:\nUsi.\nCucina.\nDal punto di vista alimentare in alcune zone viene utilizzato il fusto quando \u00e8 ancora giovane (se cucinato bene ricorda il sapore del carciofo).\nIndustria.\nDalla pianta si pu\u00f2 ricavare dell'olio e carta.\nSpecie alloctona.\nPer l'America del Nord questa specie non \u00e8 nativa, infatti sembra che sia stata introdotta nel 1800 nella parte orientale degli Stati Uniti e subito si \u00e8 dimostrata \u201cspecie invasiva\u201d. In molti stati degli Stati Uniti (ma anche in alcune province del Canada) \u00e8 stata dichiarata \u201cerbaccia nociva\u201d. Buona parte delle risorse energetiche dell'agricoltura sono impiegate per liberare i terreni delle aziende agricole e dei pascoli da questa specie. Le foglie sono sgradevoli sia per il bestiame che per la fauna selvatica. Inoltre la presenza di queste piante nei prati e nei pascoli porta ad un rapido degrado del terreno: il bestiame infatti evita queste piante dando alle stesse un notevole vantaggio competitivo rispetto ad altre pi\u00f9 appetitose. Per controllare i danni provocati da queste piante le autorit\u00e0 locali consigliano il taglio preventivo dei capi fiorali e lo smaltimento degli stessi in sacchi di plastica ben sigillati per ridurre al minimo la dispersione dei semi. In altri casi sono stati usati dei diserbanti specifici con sgradevoli effetti collaterali. Sono stati fatti anche degli esperimenti introducendo nelle zone infestate da questa pianta alcuni insetti le cui larve si cibano di queste piante (\"Rhinocyllus conicus\" e \"Trichosirocalus horridus\", insetti entrambi della superfamiglia delle Curculionoidea), ma con risultati controversi in quanto vengono attaccate anche alcune specie rare e protette del genere \"Carduus\"."}
{"id": "479349", "revid": "108590224", "url": "https://it.wikipedia.org/wiki?curid=479349", "title": "Giro dell'Etna 2001", "text": "Il Giro dell'Etna 2001, diciottesima edizione della corsa, si svolse l'8 marzo 2001, per un percorso totale di 186\u00a0km. Venne vinto dallo zimbabwese Timothy Jones che termin\u00f2 la gara in 4h17'15\". La gara era inserita nel calendario UCI, come evento di categoria 1.4."}
{"id": "479354", "revid": "46931", "url": "https://it.wikipedia.org/wiki?curid=479354", "title": "Fumiganti", "text": ""}
{"id": "479355", "revid": "1452073", "url": "https://it.wikipedia.org/wiki?curid=479355", "title": "Fumigazione", "text": "La fumigazione \u00e8 un metodo di disinfestazione tramite il quale si riempie completamente una zona con gas biocidi, definiti fumiganti, per soffocare o avvelenare tutti i parassiti e i germi all'interno.\nIl processo.\nIl metodo \u00e8 utilizzato per la disinfestazione dei parassiti degli edifici (fumigazione strutturale), di luoghi chiusi o del terreno. Quando vengono utilizzati all'interno di locali (magazzini, mulini, ripostigli per conservare cereali, e cos\u00ec via), questi vengono dapprima chiusi ermeticamente, quindi disinfestati tramite l'immissione di gas e disinfettati. I fumiganti vengono utilizzati anche durante la preparazione delle merci da trasportare per impedire il trasferimento di organismi esotici. A seconda del paese in cui la merce viene esportata, infatti, pu\u00f2 rivelarsi obbligatorio tale trattamento sugli imballi in legno. I paesi in cui all'import \u00e8 obbligatorio avere legno fumigato sono Argentina, Australia, Bolivia, Brasile, Canada, Cile, Cina, Colombia, Costa Rica, Cuba, Rep. Dominicana, Ecuador, Egitto, Guyana, Guatemala, Honduras, India, Indonesia, Israele, Giamaica, Giappone, Giordania, Repubblica di Corea, Libano, Malesia, Messico, Nuova Zelanda, Nicaragua, Nigeria, Norvegia, Oman, Paraguay, Peru, Filippine, Russia, Seychelles, Sudafrica, Sri Lanka, Siria, Taiwan, Turchia, Ucraina, USA.\nQuesto metodo colpisce anche i parassiti annidatisi all'interno della stessa struttura fisica dei materiali, come termiti o cimici.\nI fumiganti sono velenosi e si usano solo in quei locali che si possono chiudere ermeticamente: magazzini, mulini, ripostigli di cereali ed altri luoghi che debbano essere disinfettati. Il sistema \u00e8 considerato un processo particolarmente pericoloso per l'uomo. Generalmente c'\u00e8 bisogno di particolari e restrittive certificazioni ufficiali per il suo utilizzo cos\u00ec come per il trasporto dei materiali chimici utilizzati che sono fortemente tossici.\nTipi di fumiganti.\nIl bromuro di metile \u00e8 tra i fumiganti pi\u00f9 utilizzati e il suo utilizzo \u00e8 stato limitato dal protocollo di Montr\u00e9al per il suo ruolo nella riduzione dell'ozono.\nTra i fumiganti utilizzati vi sono:\nL'acido cianidrico uccide ogni essere che utilizza l'ossigeno come fonte di vita ed \u00e8 ovviamente mortale anche per l'uomo. Esso ha un odore forte e penetrante che si avvicina a quello delle mandorle e viene utilizzato solo in particolari ambienti chiusi o sigillati, come le stive delle navi e ripostigli di magazzini.\nIl cloro, la formaldeide e la cloropicrina vengono utilizzati per annientare i germi portatori di malattie. Il loro particolare odore \u00e8 facilmente avvertibile. Il cloro ha un'efficienza limitata mentre l'anidride solforosa pu\u00f2 provocare l'ossidazione dei metalli e la disintegrazione dei tessuti."}
{"id": "479359", "revid": "2184720", "url": "https://it.wikipedia.org/wiki?curid=479359", "title": "Paese transcontinentale", "text": "Un Paese transcontinentale \u00e8 uno Stato che si estende su pi\u00f9 di un continente.\nLa definizione di un Paese come \"transcontinentale\" (o pi\u00f9 semplicemente la definizione della sua appartenenza ad un continente piuttosto che ad un altro) dipende essenzialmente dalla definizione di continente che viene utilizzata. Questa infatti pu\u00f2 tener conto di criteri puramente geografici, o in alternativa di criteri politici, economici o culturali, o anche di una combinazione di questi.\nUna nazione divisa tra due o pi\u00f9 nazionalit\u00e0 potrebbe essere anch'essa essere definita come paese transcontinentale, per diversi motivi:\nIn questa voce tratteremo esclusivamente i paesi divisi geograficamente tra pi\u00f9 continenti.\nUn caso particolare sono i paesi con territori d'oltremare in altri continenti. Essi perci\u00f2 sono da considerarsi ufficialmente paesi transcontinentali:\nAsia-Europa.\nConfini.\nLa natura e i confini dell'Europa sono sia una questione socio-politica che geografica. Molti geologi e geografi concordano sul fatto che Europa ed Asia condividono cos\u00ec tante caratteristiche geografiche, che non sarebbe scorretto riferirsi ad essi come ad un unico continente, ovvero l'Eurasia. Nonostante questo, l'Europa \u00e8 un'entit\u00e0 geografica distinta, si potrebbe dire una penisola del continente euroasiatico.\nI confini orientali d'Europa sono stati variamente definiti sin dall'antichit\u00e0. Erodoto riteneva che l'Europa si estendesse fino all'Oceano orientale, e per questo vasta come l'Africa e l'Asia considerate insieme. Oggigiorno si \u00e8 concordi nel definire come confini orientali il Mar Egeo, il Mar Nero e la catena montuosa degli Urali, ma i confini tra questi ultimi due sono incerti; per il confine tra gli Urali e il Mar Nero sono stati proposti, per esempio, il Don, la depressione del Kuma-Many\u010d, lo spartiacque del Caucaso, i confini di stato della Russia o il fiume Rioni in Georgia.\nIl confine convenzionale solitamente accettato comprende in Europa la Novaja Zemlja e la Penisola di Jugor, segue lo spartiacque degli Urali, poi l'intero corso del fiume Ural, la costa del Mar Caspio tra la foce dell'Ural e quella del Kuma e infine la depressione del Kuma-Many\u010d, che giunge al Mar Nero nei pressi di Rostov sul Don. La depressione del Kuma-Many\u010d fu definita confine ufficiale fra Europa e Asia fin dal 1730 dalla zarina Anna I di Russia, sulla base dei lavori geografici di Philip Johan von Strahlenberg. Come parziali alternative, seguite specialmente in Russia, a volte si sostituisce il corso del fiume Ural con quello del fiume Emba e lo spartiacque degli Urali con il loro bordo orientale.\nIl confine Europa-Asia di questa convenzione corrisponde grossomodo al confine tra due degli circondari federali della Russia: il Circondario federale meridionale (in Europa) e il Circondario federale del Caucaso Settentrionale (in Asia). Fa eccezione solo il Territorio di Krasnodar che, pur essendo una unit\u00e0 amministrativa del Circondario federale meridionale, essendo situato a sud della depressione del Kuma-Many\u010d, secondo la linea di von Strahlenberg ricade in Asia.\nPer quanto riguarda poi le suddivisioni amministrative di grado pi\u00f9 basso, (oblast' e repubbliche), poi, la corrispondenza \u00e8 quasi perfetta. Solo l'Oblast' di Rostov sul Don e la repubblica della Calmucchia risultano transcontinentali, avendo alcune limitate zone oltre la linea Kuma-Many\u010d. In particolare, risultano in Asia le zone delle citt\u00e0 di Azov, Batajsk, Zernograd e Sal'sk, nell'Oblast' di Rostov, e le ristrette aree del Gorodovikovskij rajon e del Ja\u0161altinskij rajon, nella repubblica della Calmucchia.\nNella zona degli Urali, poi, tre unit\u00e0 amministrative russe (la Baschiria, l'Oblast' di Orenburg e l'Oblast' di \u010celjabinsk) sono attraversate dalla linea di von Strahlenberg e dunque, secondo questo criterio, sono territori transcontinentali, avendo parte del loro territorio in Asia, parte in Europa.\nLa National Geographic Society segue il criterio di von Strahlenberg esposto sopra, ma solo per un tratto: come il geografo svedese considera confine euro-asiatico lo spartiacque degli Urali, a partire dalla zona vicino a Kara in Russia, sull'omonimo mar di Kara, fino alle sorgenti del fiume Ural, e poi il corso di questo fiume fino alla sua foce, sul Mar Caspio. A partire dalla foce dell'Ural, per\u00f2, la societ\u00e0 geografica statunitense fa seguire al confine euro-asiatico il Mar Caspio e lo spartiacque dei monti del Caucaso, fino ad arrivare al Mar Nero.\nUna terza convenzione segue invece altre considerazioni di tipo geografico: dalla baia Bajdarackaja sul mar di Kara, il confine segue la parte orientale della catena degli Urali, poi il fiume Ural fino alla catena montuosa Mugojar, poi il fiume Emba fino al Mar Caspio. Questo tratto del confine passa per la parte pi\u00f9 profonda del Mar Caspio, poi per il fiume Kura in Azerbaigian e in Georgia, attraverso il passaggio di Surami, e sul fiume Rioni (\"Phasis\") nell'antica regione della Colchide fino alla citt\u00e0 costiera di Poti. Il confine tra Europa ed Asia prosegue per la parte pi\u00f9 profonda del Mar Nero, fino allo stretto del Bosforo e dei Dardanelli; da qui, ancora una volta, per la parte pi\u00f9 profonda del Mar Mediterraneo fino ad arrivare allo Stretto di Gibilterra.\nStante questa definizione, l'Europa includerebbe tutta la catena montuosa degli Urali e la catena maggiore del Caucaso (compreso il monte Elbrus che diventerebbe il monte pi\u00f9 alto d'Europa), mentre la catena minore del Caucaso rimarrebbe interamente in Asia; Russia e Kazakistan hanno parti di territorio in Europa ed in Asia e la citt\u00e0 turca di Istanbul si trova sia in Europa che in Asia, rendendola di fatto una citt\u00e0 transcontinentale. Sempre se si considera valida questa linea di confine tra Europa ed Asia, la capitale della Georgia, Tbilisi si troverebbe a cavallo del confine tra i due continenti, mentre l'altra citt\u00e0 georgiana di Rustavi e la capitale dell'Azerbaigian, Baku, si troverebbero entrambe in Europa; e ancora, le repubbliche georgiane dell'Ossezia del Sud e dell'Abcasia si troverebbero in Europa, mentre l'exclave azera di Nax\u00e7\u0131van si troverebbe in Asia.\nLe tre linee aggiuntive nella mappa riportata a sinistra mostrano i percorsi utili alle varie definizioni del confine tra Europa ed Asia:\nPer la cultura di origine asiatica e per l'orientamento politico, raramente il Kazakistan \u00e8 considerato come stato europeo, anche se, sulla base del confine che viene qui considerato, la sua parte europea \u00e8 pi\u00f9 vasta dell'intero Portogallo o della Grecia.\nStati che si trovano sia in Asia che in Europa.\nGrecia.\nIl territorio della Grecia include un numero considerevole di isole poste nel continente asiatico, nei pressi della piattaforma anatolica come le isole di Rodi, Kos, Samos, Chio, Lesbo, Kastell\u00f2riso, Strongili (Megisti) e Ro.\nKazakistan.\nI confini delle regioni del Kazakistan prossime ai limiti continentali non seguono la linea del fiume Emba. Una regione \u00e8 interamente in Europa e due ricadono sia in Europa che in Asia, secondo la definizione qui adottata.\nRussia.\nMolti confini regionali russi seguono da vicino il confine tra Asia ed Europa. Le deviazioni dal confine sono tali che se una regione europea ha una piccola parte di territorio in Asia, allora un'altra regione asiatica ha una piccola parte di territorio in Europa.\nQuesti casi sono rari e quasi si compensano, cos\u00ec che si pu\u00f2 ritenere di avere calcoli molto accurati (i confini degli oblast' di Sverdlovsk e \u010celjabinsk, e il circondario Jamalo-Nenec non seguono i confini tra Asia ed Europa).\nTurchia.\nLe regioni della Turchia sono utili per i calcoli, ma si devono comunque fare delle annotazioni. Tre province della Turchia sono interamente in Europa (Edirne, K\u0131rklareli, Tekirda\u011f) mentre \u00c7anakkale e \u0130stanbul sono transcontinentali. Tre distretti di \u00c7anakkale sono interamente in Europa e gli altri nove distretti sono interamente in Asia; diciannove distretti di \u0130stanbul sono interamente in Europa e gli altri dodici interamente in Asia.\nIl calcolo della popolazione \u00e8 pi\u00f9 problematico, perch\u00e9 non \u00e8 sicuro che la densit\u00e0 di popolazione di queste due aree sia uguale; in aggiunta c'\u00e8 poi la situazione della citt\u00e0 di \u0130stanbul che si trova in entrambi i continenti. Si dovrebbe considerare la citt\u00e0 come totalmente europea o si dovrebbe cercare di stabilire quanta parte della popolazione cittadina si trova in Asia e quanta in Europa? Attualmente la popolazione della citt\u00e0 \u00e8 considerata interamente come popolazione europea. Infine mancano i dati di alcune frazioni di \u0130stanbul.\nStati che si trovano sia in Asia che in Europa solo secondo alcune convenzioni.\nAzerbaigian.\nIl territorio dell'Azerbaigian \u00e8 definito ad un livello di dettaglio maggiore rispetto a quello di altri stati presentati in tabella; per questo motivo il calcolo della superficie e della popolazione relativamente all'Azerbaigian risulta pi\u00f9 accurato.\nDelle regioni dell'Azerbaigian che si trovano lungo il confine continentale, cinque si trovano interamente in Europa (per la definizione adottata in questa contesto), una quasi interamente in Asia, e otto si trovano a cavallo dei due continenti. Le altre regioni, venti, che non si trovano lungo il confine continentale sono regioni completamente asiatiche.\nGeorgia.\nSecondo la convenzione che pone i limiti tra Europa ed Asia lungo lo spartiacque del Caucaso, la Georgia sarebbe un paese transcontinentale. Secondo la convenzione che pone invece il confine tra i due continenti lungo la depressione del Kuma-Many\u010d, la Georgia apparterrebbe interamente all'Asia.\nIn molti casi le regioni georgiane hanno confini che seguono lo spartiacque del Caucaso la linea di confine tra l'Europa e l'Asia. Le eccezioni sono rappresentate da due regioni che sono in parte nel versante settentrionale, parte in quello meridionale, da una regione che ha solo una piccola parte di territorio a nord dello spartiacque, e da un'altra che ha un quarto del suo territorio in tale zona.\nAmerica-Europa.\nDanimarca.\nDal punto di vista geografico la Groenlandia \u00e8 parte del Nord America, ma politicamente \u00e8 europea (in quanto parte della Danimarca anche se non vi si applicano pi\u00f9 le leggi comunitarie dal 1985, quando, con un referendum, decise di uscire dalla Comunit\u00e0 europea).\nIslanda.\nIl confine occidentale dell'Europa \u00e8 rappresentato dall'Oceano Atlantico, anche se poi l'Islanda (nell'Atlantico, tra Europa e Nord America) \u00e8 normalmente considerato uno stato europeo.\nPortogallo.\nLe isole di Flores e Corvo nell'arcipelago delle Azzorre, appartenenti al Portogallo, giacciono sulla Placca nordamericana rendendole geologicamente parte delle Americhe.\nAfrica-Europa.\nIl confine tra Europa e Africa \u00e8 il mar Mediterraneo.\nItalia.\nSecondo criteri puramente geografici, l'Italia \u00e8 un paese transcontinentale poich\u00e9 parte delle Isole Pelagie (Lampedusa e Lampione) si trovano in Africa, mentre l'isola di Linosa rientra nel continente europeo. Le Isole Pelagie rappresentano un raro caso di arcipelago transcontinentale.\nPortogallo.\nLa parte continentale del Portogallo si trova in Europa, mentre l'arcipelago di Madera, una regione autonoma del Portogallo che comprende le maggiori isole di Madera e Porto Santo, le Isole Desertas e le Isole Selvagge, \u00e8 geograficamente appartenente all'Africa.\nSpagna.\nLe Plazas de soberan\u00eda spagnola (Ceuta, Melilla, Pe\u00f1\u00f3n de V\u00e9lez de la Gomera e le isole Chafarinas) e le isole Canarie sono geograficamente africane.\nAfrica-Asia.\nConfini.\nIl confine con l'Asia \u00e8 stato posto di volta in volta lungo il golfo di Suez o lungo il golfo di Aqaba. Dal punto di vista puramente geologico, il confine potrebbe essere posto lungo la linea della valle del fiume Giordano (il che renderebbe Israele uno stato africano).\nIl confine generalmente utilizzato tra il continente africano e quello asiatico corre sull'istmo di Suez, lungo il canale di Suez. Da ci\u00f2 deriva che la penisola del Sinai si trova in Asia e quindi l'Egitto \u00e8 uno stato transcontinentale. Nonostante questo normalmente si considera l'Egitto come uno stato africano, perch\u00e9 la maggior parte della sua popolazione e del suo territorio si trova in Africa.\nNella storia alcune delle isole maggiori del Mediterraneo sono state di volta in volta associate all'Africa, all'Asia o all'Europa. L'Egitto ha governato lungamente sull'isola di Cipro, e per un certo periodo anche su quella di Rodi. L'Impero romano aveva associato l'isola di Creta alla Cirenaica e le isole Baleari alla Prefettura d'Africa, mentre buona parte della Sicilia fu governata dai cartaginesi prima e dagli arabi dopo.\nStati che si trovano sia in Asia che in Africa.\nEgitto.\nTre regioni dell'Egitto si trovano per intero in Asia. Una regione \u00e8 divisa quasi equamente dal Canale di Suez tra i due continenti e un'altra ha una piccola parte di territorio ad est del canale, cio\u00e8 in Asia.\nAmeriche.\nConfine.\nIl confine tra Nord America e Sud America \u00e8 stato disegnato in diversi modi, generalmente nelle vicinanze dell'istmo di Panama.\nUna possibile linea di confine segue lo spartiacque delle montagne del Dari\u00e9n, lungo il confine tra la Colombia e Panama, dove l'istmo si congiunge al continente sud americano. Altri ritengono che il confine passi lungo il canale di Panama, con ci\u00f2 rendendo Panama uno stato transcontinentale (dal punto di vista geopolitico, normalmente Panama, come gli altri stati del Centro America, \u00e8 considerata parte del Nord America).\nIn altri casi, pi\u00f9 rari, il confine tra sud e nord America, \u00e8 stato posto lungo la linea di confine tra la Costa Rica e il Panama (per non parlare degli altri possibili confini posti comunque lungo l'istmo di Panama).\nLa suddivisione delle isole tra i due continenti \u00e8 pi\u00f9 complicata. Culturalmente e storicamente tutte le isole dei Caraibi (e addirittura alcune isole appartenenti a stati del continente sud americano) sono molto vicine tra di loro (sia per la somiglianza delle popolazioni che per quella del loro passato coloniale) e spesso sono considerate come parte del Nord America. Le isole dei Caraibi olandesi di Aruba, Bonaire e Cura\u00e7ao) e le isole dello stato di Trinidad e Tobago sono pi\u00f9 vicine al Sud America che al Nord America, ma in virt\u00f9 del fatto di far parte delle Indie Orientali, sono generalmente considerate come nord americane. Lo stato di Grenada, dal punto di vista geografico, si pu\u00f2 considerare come parte del Nord America. La parte nord americana dei Caraibi olandesi \u00e8 rappresentata dalle isole di Saba, Sint Eustatius e Sint Maarten (quest'ultima isola per la sua parte olandese). Le isole venezuelane di Aves e altre isole, piuttosto isolate del punto di vista geografico, fanno parte del Nord America, e questo vale anche per le lontane isole colombiane di San Andr\u00e9s y Providencia.\nIn alcune culture, \"America\" (utilizzato al singolare), \u00e8 ritenuto come un unico continente, o supercontinente, comprendendo tutta la terraferma tra l'Alaska e la Terra del Fuoco. In questo contesto, il Nord America, l'America Centrale e il Sud America, sono considerati come regioni dell'unico continente, invece che come singoli continenti.\nQuest'insieme di terre e regioni dell'emisfero occidentale \u00e8 anche denominato come \"Americhe\".\nDal punto di vista socio-politico e culturale, le Americhe si dividono tra l'America anglofona (vale a dire gli Stati Uniti e il Canada), dove la lingua inglese \u00e8 prevalente, e l'America latina (il resto delle Americhe), dove prevalgono le lingue romanze.\nL'America latina \u00e8 generalmente considerata una regione transcontinentale, compresa tra i due continenti. \u00c8 da notare poi come, a volte, la Guyana e il Belize siano considerati come stati caraibici.\nStati che si trovano sia in Nord America che in Sud America.\nAntille olandesi.\nDue delle sue isole si trovano per intero in Sud America mentre le restanti si trovano in Nord America, per cui la precisione di calcolo della superficie e della popolazione \u00e8 la massima possibile.\nAruba.\nDal punto di vista geografico si trova interamente in Sud America, per cui la precisione di calcolo della superficie e della popolazione \u00e8 la massima possibile.\nPanama.\nCinque province panamensi si trovano per intero in Sud America. Una regione \u00e8 quasi divisa a met\u00e0 tra le due Americhe e un'altra \u00e8 divisa con una proporzione vicina ad 1:4 tra le due Americhe.\nTrinidad e Tobago.\nDal punto di vista geografico si trovano interamente in Sud America, per cui la precisione di calcolo della superficie e della popolazione \u00e8 la massima possibile.\nAsia-Oceania.\nConfine.\nL'Indonesia \u00e8 un arcipelago ed \u00e8 anche uno stato transcontinentale, appartenente all'Asia e all'Oceania. I confini geologici e zoologici seguono la linea di Wallace o la linea di Lydekker. In alternativa a questa definizione, il confine tra i due continenti pu\u00f2 essere posto lungo la linea della Melanesia, che si basa su caratteristiche linguistiche, genetiche, storiche e di navigazione (nella figura \u00e8 contrassegnata con la M).\nPer questa definizione alcune isole orientali indonesiane fanno parte dell'Oceania, conseguentemente l'Indonesia fa parte sia dell'Asia che dell'Oceania.\nCi si riferisce comunemente all'Indonesia come ad uno stato del sud-est asiatico, o pi\u00f9 semplicemente come asiatico. Timor Est, uno stato indipendente che precedentemente era parte dello stato dell'Indonesia, \u00e8 classificato dalle Nazioni Unite come stato del sud-est asiatico.Per la definizione sopracitata Timor Est ricade invece per intero in Oceania. Anche culturalmente \u00e8 molto pi\u00f9 vicina alle genti del Pacifico che a quelle asiatiche.\nStati che si trovano sia in Asia che in Oceania.\nLa definizione del confine geografico tra i due continenti \u00e8 quella che utilizza la Linea di Wallace.\nIndonesia.\nNove province indonesiane si trovano per intero in Oceania, mentre tutte le altre appartengono all'Asia, per cui la precisione del calcolo della superficie e della popolazione \u00e8 la massima possibile.\nTimor Est.\nGeograficamente, si trova per intero in Oceania, per cui la precisione del calcolo della superficie e della popolazione \u00e8 la massima possibile.\nAmerica-Oceania.\nI seguenti stati sono transcontinentali, perch\u00e9 comprendono parti di territorio in Oceania e in America:\nRegni ed imperi transcontinentali nella storia.\nImperi precoloniali che si estendevano su almeno due continenti (il numero di continenti \u00e8 tra parentesi):\nImperi del periodo coloniale con possedimenti d'oltremare (il numero di continenti \u00e8 tra parentesi):\nAltro: "}
{"id": "479362", "revid": "1718925", "url": "https://it.wikipedia.org/wiki?curid=479362", "title": "Fumo", "text": "Il fumo \u00e8 una dispersione colloidale di particelle solide (aventi diametro in genere minore di 1 \u03bcm) in un gas. Pu\u00f2 essere generato durante la liberazione di prodotti gassosi di alcune reazioni chimiche (ad esempio durante una reazione di combustione).\nFumi derivati da combustione.\nUn esempio di fumo \u00e8 quello formato da particelle di carbonio o da composti organici non bruciati completamente.\nQuando i componenti di fumi caldi condensano su oggetti pi\u00f9 freddi, come le pareti dei comignoli o delle ciminiere, il risultato, se formato principalmente da carbonio, \u00e8 chiamato \"fuliggine\" o \"nero fumo\".\nRischi sanitari.\nIl fumo da combustione incompleta contiene una significativa concentrazione di composti infiammabili. Una nube di fumo potrebbe avere quindi una potenziale infiammabilit\u00e0 sia da parte di un'altra fiamma viva nella zona, sia per la propria temperatura. L'inalazione di fumo \u00e8 un pericolo che pu\u00f2 causare gravi lesioni e la morte.\nMolti composti del fumo possono essere tossici o irritanti. Il pi\u00f9 pericoloso \u00e8 il monossido di carbonio che porta ad avvelenamento, a volte anche con effetti additivi di cianuro di idrogeno e fosgene. L'inalazione di fumo pu\u00f2 quindi portare rapidamente a inabilit\u00e0 e perdita di coscienza. Nel fumo possono trovarsi ossidi di zolfo che in contatto con l'umidit\u00e0 formano acido solforico, acido cloridrico e acido fluoridrico. I composti organici, in particolare gli idrocarburi policiclici aromatici sono causa accertata di tumori.\nTra i tumori possibili vi sono il carcinoma broncogeno squamoso e la broncopneumopatia ostruttiva, la quale si presenta come l'unione di due patologie, ovvero enfisema polmonare (aumento del volume aereo polmonare, a causa del crollo degli interstizi alveolari) e bronchite cronica.\nIl fumo di sigaretta, al pari dei precedenti, \u00e8 il risultato di una combustione incompleta, ed \u00e8 un importante fattore di rischio per le malattie polmonari, cardiache, e causa di molti tumori. Inoltre, l'utilizzo delle sigarette, a causa delle sostanze sopra citate, porta alla perdita di movimento delle ciglia del tessuto alveolare per circa trenta minuti dall'ultima sigaretta, provocando l'accumulo di sostanze nocive.\nIl fumo pu\u00f2, inoltre, oscurare la visibilit\u00e0, impedendo agli occupanti di uscire dalle aree di incendio.\nIl litantrace, comunemente usato nelle acciaierie, nelle navi e nelle locomotive a carbone, a volte non arde completamente. Ne risulta una grande quantit\u00e0 di fumo che danneggia seriamente l'ambiente delle zone circostanti.\nMolte nazioni hanno emanato particolari leggi contro i pericoli del fumo. Si impone l'installazione di filtri per il fumo, una migliore combustione e si raccomanda l'uso di antracite.\nIn alcune delle maggiori citt\u00e0 sono stati installati appositi analizzatori automatici che registrano la quantit\u00e0 di fumo esistente nell'aria.\nPer la depurazione dei fumi industriali si ricorre a varie alternative:\nI colori.\nA seconda del materiale che brucia il colore del fumo cambia, ci\u00f2 pu\u00f2 facilitare il riconoscimento del combustibile.\nQuesto concetto pu\u00f2 essere riassunto nella tabella sottostante, usata dai vigili del fuoco per determinare il combustibile, e quindi l'approccio da utilizzare per domare l'incendio. E dipende dal materiale che viene usato.\nTabagismo e societ\u00e0.\nIl tabagismo \u00e8 una vera piaga sociale della societ\u00e0 moderna. Dando assuefazione, la nicotina si pu\u00f2 considerare come \"la pi\u00f9 diffusa droga leggera\", in quanto \u00e8 considerata cosa normale anche negli ambienti lavorativi farne uso, trovando spazi dove \u00e8 accettato come lecito.\n\u00c8 cresciuto notevolmente l'uso delle sigarette tra i giovani, e si hanno anche casi di approccio al tabacco anche ai minorenni, sebbene sia illecito, qualora specialmente le famiglie hanno tra i parenti tabagisti (che allora considerano normale usarne).\nAzioni di contrasto.\nPer contrasto, si \u00e8 consigliato di far uso di sigarette elettroniche (sia per favorire il passaggio alla fine del fumo, sia per restare come alternativa meno dannosa), si \u00e8 aumentata la tariffa dei prodotti e si sono poste delle foto sconvolgenti, per scioccare l'acquirente e informarlo in modo anche scioccante sui rischi cui va incontro. (La delibera ha portato in alcuni casi a dei ripensamenti, spesso invece non ha avuto alcun frutto)."}
{"id": "479366", "revid": "124453010", "url": "https://it.wikipedia.org/wiki?curid=479366", "title": "VAL (trasporti)", "text": "Il VAL (sigla di \"V\u00e9hicule Automatique L\u00e9ger\", in italiano: Veicolo Automatico Leggero) \u00e8 il nome commerciale assegnato alla metropolitana su pneumatici progettata dalla societ\u00e0 francese Matra nel 1983, poi assorbita dalla Siemens, per la realizzazione della metropolitana di Lilla, prima metropolitana automatica del mondo, successivamente adottata anche in altre citt\u00e0, come a Rennes, Tolosa e Torino.\nStoria.\nI concetto alla base del sistema VAL furono definiti la prima volta nel 1968.\nI sistemi tradizionali con conducente non permettevano un'alta frequenza e i costi erano nettamente superiori. Per questo motivo fu scelto di passare a veicoli automatizzati che, tramite binari e stazioni apposite, ne permettessero il funzionamento abbattendo i costi superflui.\nPrima generazione.\nTecnica.\nIl \"Sistema VAL\", una metropolitana leggera su gomma, \u00e8 caratterizzato da un alto grado di automazione, un controllo centralizzato di tutte le operazioni, e dall'utilizzo in campo ferroviario della gomma; il Val adotta un sistema di carrelli e binari brevettati del tutto differenti da quelli ferroviari, migliorando notevolmente il confort e la sicurezza. I carrelli sono dotati di ruote (rivestite dagli pneumatici) le quali insistono su due binari generalmente di cemento armato e sono le ruote portanti del veicolo e di altre ruote, pi\u00f9 piccole, che scorrono su supporti verticali laterali lisci (uno per lato) che quindi rendono impossibile lo scavalcamento da parte dei veicoli e permettono di mantenere la traiettoria costante come una classica metropolitana che scorre sulle rotaie ferroviarie. Il concetto \u00e8 il medesimo dell'O-Bahn.\nRispetto a sistemi pi\u00f9 tradizionali, il VAL permette un risparmio relativo allo scavo di gallerie a sezione minore, per l'assenza del pantografo e per le ridotte dimensioni delle vetture; la corrente elettrica assorbita nelle accelerazioni viene restituita al sistema nelle decelerazioni, l'apparecchiatura \u00e8 interfacciata con la centrale operativa. I veicoli, nelle versioni \"VAL 206, VAL 208\" e \"VAL 256\", riescono a raggiungere velocit\u00e0 superiori agli 80 chilometri orari e sono composti da due semicasse e caratterizzate da ridotto ingombro ma anche da grandi superfici vetrate.\nIn Italia \u00e8 il sistema utilizzato per la Metropolitana di Torino, il primo al mondo in configurazione 52 metri (2 veicoli VAL 208 da 26 metri accoppiati).\nI veicoli.\nVAL 206.\nIl \"VAL 206\" \u00e8 il primo veicolo automatico ferroviario utilizzato nel sistema. Il veicolo \u00e8 largo 206 cm ed \u00e8 lungo 26 metri. \u00c8 composto di due semicasse legate da un accoppiatore, da due carrelli semoventi per semicassa, a cui sono montate due ruote portanti e quattro ruote guida per carrello. I motori elettrici sono 8, uno per ogni ruota portante, la frenatura \u00e8 sia elettrica sia meccanica, tramite dischi autoventilanti.\nVAL 208.\nIl \"VAL 208\" \u00e8 il veicolo che utilizza la Metropolitana di Torino. \u00c8 largo 208 cm e lungo, a Torino, 52 metri (2 veicoli da 26 metri accoppiati), mentre negli altri complessi \u00e8 utilizzato il solo veicolo da 26 metri. Pu\u00f2 ospitare in totale 440 posti tra cui 76 a sedere (pi\u00f9 48 posti a sedere estraibili) e la velocit\u00e0 massima raggiungibile \u00e8 di 80\u00a0km/h.\nVAL 256.\nIl VAL 256 \u00e8 un veicolo automatico ferroviario utilizzato nel sistema. Il veicolo \u00e8 largo 256 cm e viene utilizzato nella Metropolitana di Taipei.\nSeconda generazione (Neoval).\nLa nuova generazione, chiamata Neoval (Cityval per le reti urbane, Airval per brevi collegamenti di tipo people mover con gli aeroporti), utilizza la stessa infrastruttura del Translohr per quanto riguarda l'uso di un'unica rotaia centrale e la disposizione a 45\u00b0 delle ruotine guida metalliche presenti nei veicoli. I Neoval sono modulari e possono essere composti da uno a 6 elementi. I veicoli sono prodotti dalla Siemens.\nTale sistema sar\u00e0 adottato per la linea B di Rennes nel 2018."}
{"id": "479368", "revid": "125691793", "url": "https://it.wikipedia.org/wiki?curid=479368", "title": "Sergio Berlinguer", "text": "Segretario Generale della Presidenza della Repubblica dal 24 aprile 1987 al 28 maggio 1992 sotto la presidenza di Francesco Cossiga, successivamente ha ricoperto l'incarico di Ministro per gli Italiani nel mondo nel Governo Berlusconi I dal 10 maggio 1994 al 17 gennaio 1995.\nBiografia.\nEsponente di una nobile famiglia sarda, era fratello di Luigi Berlinguer e cugino di Enrico e Giovanni. Laureato in giurisprudenza, \u00e8 stato diplomatico dal 1959. Dal 1983 al 1985 \u00e8 stato direttore generale per l'Emigrazione al ministero degli Esteri. Nel 1986 \u00e8 stato nominato segretario generale del Quirinale dal presidente Francesco Cossiga. \u00c8 cessato dalla carica nel 1992 ed \u00e8 stato nominato consigliere di Stato.\nNel primo governo Berlusconi \u00e8 stato ministro per gli Italiani nel mondo, pur non essendo legato a nessun partito del centrodestra. Ha poi fondato il Movimento Italiano Democratico, confluito poi in Rinnovamento Italiano. Dopo lo scioglimento di Rinnovamento Italiano non aderisce alla Margherita e lascia la politica.\n\u00c8 nominato consigliere di Stato nel 2004.\n\u00c8 stato insignito di numerose alte onorificenze italiane, vaticane e straniere.\nAl 2015 \u00e8 membro del comitato esecutivo dell'Aspen Institute."}
{"id": "479370", "revid": "125261805", "url": "https://it.wikipedia.org/wiki?curid=479370", "title": "Roberto Maria Radice", "text": "Biografia.\nLaureato in giurisprudenza all'universit\u00e0 statale di Milano, aderente a Forza Italia, alle elezioni del 1994 \u00e8 eletto senatore per il collegio della Brianza e poi viene nominato Ministro dei lavori pubblici nel Governo Berlusconi I.\nCon la successiva tornata elettorale del 1996 Radice viene eletto alla Camera dei deputati.\nNel 2002 \u00e8 stato candidato sindaco a Monza per la coalizione di Centro-Destra. Concluse il primo turno in vantaggio, con il 46,5% delle preferenze, contro il 34,9% del candidato di centro-sinistra, Michele Faglia. Al ballottaggio perse con il 46,6% dei voti contro il 53,4% di Faglia.\nFu il primo firmatario della proposta per la istituzione della provincia di Monza e Brianza e promosse nel 1994 il condono edilizio.\nAttivit\u00e0 professionale.\nEra proprietario della Sessa Marine, azienda produttrice di barche da diporto ed \u00e8 stato Presidente Nazionale della Confapi dopo essere stato Presidente di Api Milano.\nDal 2005 al 2008 \u00e8 stato presidente della Consip, la centrale acquisti dello Stato.\n\u00c8 morto nel 2012 dopo una lunga malattia.\nVita privata.\nEra sposato con Maria Raffaella Braga. Tre i figli."}
{"id": "479378", "revid": "486946", "url": "https://it.wikipedia.org/wiki?curid=479378", "title": "Haruka Tenoh", "text": ""}
{"id": "479379", "revid": "6923", "url": "https://it.wikipedia.org/wiki?curid=479379", "title": "Fiat Ulysse", "text": "L'Ulysse \u00e8 una monovolume prodotta dalla casa automobilistica torinese FIAT dal giugno 1994 al novembre 2010 in due serie. La prima dal 1994 al 2002, mentre la seconda dal 2002 al 2010.\nPrima serie (1994-2002).\nIl progetto iniziale prevedeva una joint-venture tra il Gruppo Fiat e il Gruppo PSA da cui \u00e8 nata la Sevel, azienda specializzata nei veicoli monovolume e commerciali con due impianti produttivi: il primo si trova nel nord della Francia a Valenciennes in cui vengono prodotte le monovolume gemelle dell'Ulysse ovvero la Citro\u00ebn Evasion, la Lancia Z e la Peugeot 806, il secondo stabilimento si trova in Italia ad Atessa in cui vengono prodotti i mezzi commerciali leggeri come il Fiat Ducato e il Peugeot Expert.\nLa prima serie, si distingueva dalle sorelle francesi per il frontale ripreso dallo Scudo e per la coda con fari di inedito disegno. La piattaforma di base sviluppata per l'apposito modello e numerosi componenti tecnici sono stati condivisi anche da alcuni veicoli commerciali come il Fiat Scudo.\nA pochi mesi dalla commercializzazione \u00e8 stato venduto in circa 10.000 unit\u00e0.\nRestyling 1998.\nIl primo restyling parziale del modello, come per tutti gli altri gemelli diversamente marchiati, interess\u00f2 solo l'estetica frontale leggermente arrotondata e caratterizzata dal gruppo fanaleria e calandra ripresi dal veicolo commerciale Scudo. Il restyling \u00e8 stato prodotto a partire dal gennaio del 1998.\nCon questo facelift si aggiunsero nuove motorizzazioni sia benzina che turbodiesel. Le plastiche della plancia furono migliorate nell'assemblaggio e la qualit\u00e0 risultava leggermente superiore rispetto al primo modello lanciato nel 1994.\nMotorizzazioni.\nCon il restyling del 1997 in parte sono state pensionate delle motorizzazioni, sostituite da unit\u00e0 pi\u00f9 potenti e dai consumi pi\u00f9 bassi. Il nuovo motore 2.0 16V era disponibile sia con cambio manuale a 5 rapporti che con un automatico a 4. Tutti i propulsori sono stati prodotti dalla PSA.\nSeconda serie (2002-2010).\nPer la seconda generazione la Fiat fu l'unica a mantenere la medesima denominazione e vide la luce nel giugno 2002. Una delle modifiche pi\u00f9 importanti riguard\u00f2 l'allungamento della carrozzeria di 27 cm rispetto alla prima versione per garantire un abitacolo notevolmente spazioso e lo sviluppo di una piattaforma meccanica che funge da base completamente nuova e che non sar\u00e0 pi\u00f9 condivisa con i veicoli commerciali. Rispetto al progetto dei primi anni novanta, questa nuova serie si differenzia dalle cugine per il design completamente inedito, caratterizzato dalla fanaleria verticale posteriore ispirata alla compatta Fiat Punto.\nL'Ulysse vanta una buona versatilit\u00e0 grazie alle sette poltrone (ma sono disponibili anche le versioni con 6 e 8 posti) e le due file di sedili posteriori asportabili per aumentare la capacit\u00e0 di carico del bagagliaio. La gamma di motorizzazioni prevede un 2.0 diesel \"HDI\" ribattezzato \"Multijet\" nelle varianti da 120 e 136 cavalli, quest'ultimo con filtro attivo antiparticolato (\"FAP\"), e un 2.2 biturbodiesel da 170 cavalli.\nLe finiture sono ritenute dalla clientela abbastanza curate, senza essere esclusive come nella cugina Lancia e le dotazioni ricche; di serie per tutte il controllo elettronico della stabilit\u00e0 e trazione.\nRestyling 2008.\nNel gennaio 2008 debutta la versione aggiornata dotata di nuove rifiniture e tessuti per l'abitacolo, due tinte per la carrozzeria inedite (grigio e blu) e soprattutto il nuovo propulsore 2.2 Multijet con filtro DPF sviluppato dalla PSA. Il cambio \u00e8 a 6 marce, sia automatico che manuale.\nAllestimenti e accessori.\nLa gamma 2008 e 2009 si basa su tre livelli di allestimenti: \"Active\", \"Dynamic\" ed \"Emotion\". Per tutte le versioni risultano di serie gli airbag frontali, laterali e per la testa, l'impianto di climatizzazione e i fendinebbia. La \"Dynamic\" presenta in aggiunta alla dotazione dell'allestimento \"Active\" il climatizzatore automatico bizona e l'autoradio CD mentre l\"'Emotion\" dispone di serie anche dei cerchi in lega leggera e i sensori posteriori di parcheggio. I principali optional sono gli interni in pelle e il navigatore satellitare disponibile in pacchetti, oltre il tetto apribile, le porte scorrevoli elettriche, la vernice metallizzata e l'antifurto. Inoltre \u00e8 disponibile come optional il sistema easy entry, che permette di ribaltare i sedili della seconda fila per facilitare l'accesso ai posti della terza fila.\nMotorizzazioni e trasmissioni.\nL'Ulysse debutta con tre motorizzazioni di cui una a benzina da 2,0 litri e due a gasolio da 2,0 e 2,2 litri con 109 e 128 cavalli. Il cambio per tutte le versioni \u00e8 un manuale a 5 rapporti mentre solo dal 2005 il 2.2 \"JTD\" riceve un manuale a 6 marce e il motore benzina viene pensionato a causa delle scarse richieste. Con il 2006 la gamma motori subisce numerosi variazioni: vengono pensionati i vecchi motori diesel sostituiti da unit\u00e0 pi\u00f9 moderne e potenziate del 2,0 litri rispettivamente a 120 e 136 cavalli. Il cambio per tutte le versioni \u00e8 un manuale a 6 rapporti. Dal 2008 si aggiunge il 2.2 con doppia turbina e cambio manuale a 6 rapporti oppure un automatico Aisin sempre a 6 marce con modalit\u00e0 sequenziale.\nErede.\nLa produzione termina nel novembre 2010 dopo 60.648 esemplari prodotti.\nIl testimone viene raccolto nel giugno 2011, dopo la presentazione con \"Premi\u00e8re Mondiale\" al salone di Ginevra di marzo, dalla Fiat Freemont, spazioso crossover a 7 posti."}
{"id": "479381", "revid": "486946", "url": "https://it.wikipedia.org/wiki?curid=479381", "title": "Michiru Kaioh", "text": ""}
{"id": "479384", "revid": "1305772", "url": "https://it.wikipedia.org/wiki?curid=479384", "title": "Michiru", "text": ""}
{"id": "479386", "revid": "110157", "url": "https://it.wikipedia.org/wiki?curid=479386", "title": "Haruka", "text": " \nOrigine e diffusione.\nDeriva dal giapponese \u9065, \"distante\", \"lontano\"; pu\u00f2 per\u00f2 anche essere composto da un primo elemento \u6625 (\"haru\", \"primavera\") o \u6674 (\"haru\", \"chiarire\", \"risolvere\") combinato ad un secondo elemento \u82b1 (\"ka\", \"fiore\") o \u9999 (\"ka\", \"profumo\"). Quest'ultimo elemento si ritrova anche in Mika, Chikako e Shizuka.\nOnomastico.\nIl nome \u00e8 adespota, ovvero non \u00e8 portato da alcuna santa. L'onomastico ricade dunque il 1\u00ba novembre, giorno di Ognissanti."}
{"id": "479389", "revid": "68770", "url": "https://it.wikipedia.org/wiki?curid=479389", "title": "Tano Badalamenti", "text": ""}
{"id": "479392", "revid": "765341", "url": "https://it.wikipedia.org/wiki?curid=479392", "title": "Hainan", "text": "Hainan \u00e8 una provincia della Cina, che si trova nella parte pi\u00f9 meridionale del paese. Fu l'ultima regione della Cina conquistata dai comunisti nella guerra civile nel maggio 1950.\nIl nome deriva da \u6d77 \"h\u01cei,\" \"mare\" e \u5357 \"n\u00e1n,\" \"sud\", e significa \"sud del mare\".\nGeografia fisica.\n\u00c8 composta da alcune isole, la pi\u00f9 estesa delle quali si chiama Hainan (\"Hainan Dao\"), da cui il nome della provincia (quando si parla di Hainan in Cina, normalmente ci si riferisce all'isola). Quest'isola si trova nel golfo del Tonchino, al largo delle coste vietnamite. \u00c8 di circa un terzo pi\u00f9 estesa della Sicilia e si trova alle coordinate 35\u00b0 8'N - 20\u00b0 10'N di latitudine e 108\u00b0 37'E - 117\u00b0 50'E di longitudine. Di origine vulcanica, presenta spiagge basse contraddistinte da una sabbia finissima di color bianco, e, all'interno, una lussureggiante vegetazione di tipo subtropicale sostanzialmente intatta.\nLa capitale della provincia nonch\u00e9 il maggiore centro economico \u00e8 Haikou; un'altra citt\u00e0 importante \u00e8 Sanya, rinomata per essere una localit\u00e0 turistica molto apprezzata.\nEconomia.\nL'economia dell'isola di Hainan negli anni '80 poggiava principalmente sul settore dell'agricoltura e della pesca. L'isola era stata scelta per instaurarvi una zona economica speciale in particolar modo per la felice posizione logistica. Ben presto ci si rese per\u00f2 conto che avrebbe potuto assurgere ad importante meta turistica internazionale. Il governo centrale invest\u00ec molto per rendere Hainan appetibile sotto il profilo turistico apportando un completo restyling delle spiagge e creando alberghi appositamente pensati per i viaggi di nozze in particolar modo di coppie cinesi. Cos\u00ec, dalla met\u00e0 degli anni Novanta c'\u00e8 stato un forte boom del turismo, con l'arrivo di oltre 10 milioni di turisti annui; nell'isola sono approdati grandi colossi alberghieri come Ritz Carlton, Four Seasons, Starwood, Mandarin Oriental, che garantiscono soggiorni e pernottamenti tutto l'anno; Hainan \u00e8 famosa soprattutto per essere diventata in pochi anni la nuova destinazione del golf internazionale, con moltissimi campi da golf attrezzati; inoltre l'offerta turistica si \u00e8 diversificata ed \u00e8 possibile svolgere altre attivit\u00e0 come snorkeling, immersioni, surf, kite boarding, tai chi chuan, yoga, composizione di fiori freschi, danza e lavorazione al telaio secondo la cultura del popolo Li, giardinaggio tropicale. Per attrarre sempre pi\u00f9 turisti internazionali si \u00e8 anche trasformato alcuni villaggi interni all'isola in vere e proprie attrazioni turistiche. Questi \"nuovi villaggi delle minoranze etniche\" hanno ben poche basi storiche, e la loro natura \u00e8 quella di essere attrazioni per turisti. Inoltre, sempre in funzione dello sviluppo del turismo, per avere una maggiore vetrina internazionale, ad Hainan si sono organizzati eventi a forte risonanza mediatica in particolar modo per una regione turistica a vocazione balneare. Gli eventi in questione sono l'elezione di Miss Mondo (2003, 2004, 2005, 2007, 2010, 2015), Mister Mondo (2007) e Elite Model Look (2008), tutti eventi tenutesi presso la rinomata localit\u00e0 balneare Sanya.\nInfrastrutture e trasporti.\nL'isola \u00e8 servita dall'aeroporto internazionale di Haikou Meilan costruito ed inaugurato nel 1999, dove ha sede la compagnia aerea dell'isola, la Hainan Airlines."}
{"id": "479394", "revid": "125386528", "url": "https://it.wikipedia.org/wiki?curid=479394", "title": "Sailor Neptune", "text": ", il cui vero nome \u00e8 , \u00e8 un personaggio di fantasia, creato per la stesura e l'animazione di \"Sailor Moon\".\nAppartiene al gruppo delle Guerriere Sailor ed \u00e8 conosciuta in Italia come Milena. Il suo nome di battaglia \u00e8 Sailor Neptuno nel doppiaggio italiano dell'anime storico e Sailor Nettuno negli albi pubblicati in Italia dalla Diamond, ed infatti Sailor Neptune rappresenta Nettuno, pianeta associato al mare, ed insieme a Haruka, Setsuna e Hotaru fa parte del gruppo di Guerriere del Sistema Solare Esterno. Ufficialmente compare per la prima volta all'inizio della terza serie.\nAspetto e carattere.\nMichiru (\"sorgente\") Kai\u014d (\"re del mare\") spicca fra tutte per il suo carattere gentile, accomodante e molto calmo, al punto da sembrare a volte freddo. Ha degli stipendi capelli mossi color verde oceano, che richiamano le onde del mare, profondi occhi azzurri ed \u00e8 molto bella. \u00c8 una ragazza sofisticata, all'apparenza avvolta in un'aura di eleganza, che la fa sembrare quasi una nobildonna, a tratti snob. Anche Naoko Takeuchi ammise che Sailor Neptune era una donna molto raffinata, e che, a differenza della fidanzata Haruka, non mostra un particolare attaccamento nei confronti di Usagi, almeno non di primo acchito. Inoltre, sembra sempre pronta a perdere ogni cosa purch\u00e9 l'umanit\u00e0 possa sopravvivere, rivelando cos\u00ec un carattere deciso e determinato che solo all'apparenza \u00e8 nascosto dalla sua raffinatezza; tuttavia, proprio come Haruka, rimane un personaggio alquanto misterioso. Frequenta l'Istituto Mugen ed ha una spiccata passione per la pittura (solo nell'anime) e per la musica classica, tant'\u00e8 che dipinge ed \u00e8 un'abilissima violinista. Il suo colore preferito \u00e8 il verde acqua, come cibo predilige il sashimi, ama nuotare e collezionare cosmetici. Il suo sogno \u00e8 diventare una violinista di successo (nel manga pare che abbia gi\u00e0 pubblicato dei cd e sia famosa).\nIl suo violino \u00e8 un prezioso stradivari chiamato \"Marine Cathedral - La cattedrale del mare\" e nel manga viene usato come arma.\nTrasformazioni e aspetti.\nSailor Neptune.\nNella serie animata scopre di essere una guerriera sailor durante i suoi incubi relativi alla distruzione del mondo e anche in seguito saranno spesso i suoi sogni premonitori a guidarla nelle missioni (nel manga non \u00e8 specificato come lei e Haruka abbiano acquisito i poteri). Nel corso delle varie saghe si presenta con vari titoli, fra cui \"Guerriera degli abissi marini\"\" e \"Guerriera dell'abbraccio\".\nInsieme a Sailor Uranus e Sailor Pluto, Sailor Neptune detiene uno dei tre Talismani, lo Specchio, che possiede il potere di mostrare la vera natura delle cose, ed \u00e8 utilizzato per disarmare i nemici. \u00c8 in grado di sentire la voce del mare e di intuire quando \u00e8 in tempesta, ovvero l'avvicinarsi di una catastrofe. Nei panni di Sailor Neptune acquista una valenza significativa pi\u00f9 che altro durante la terza serie, meno nella quinta, giocando un ruolo fondamentale insieme alle compagne del Sistema Solare Esterno.\nPrincipessa Neptune.\nDurante Silver Millennium, Sailor Neptune era anche la principessa del suo pianeta. Insieme a Sailor Pluto e Sailor Uranus, aveva il compito di proteggere il regno dagli attacchi esterni al sistema solare. La Principessa Neptune viveva nel \"Triton Castle\", ed indossava una veste verde acqua, come appare nell'atto 41 del manga. Non sembra che a quel tempo avesse gi\u00e0 una relazione romantica con la Principessa Uranus.\nPoteri e attacchi.\nNell'anime come armi e attacchi utilizza il Deep Submerge, in cui sfrutta la forza del mare, e il Deep Aqua Mirror (chiamato \"Specchio di Nettuno\" nell'adattamento italiano dell'anime anni 90 e Specchio d'Acqua Profonda in Sailor Moon Crystal) che pu\u00f2 rivelare il vero aspetto di una persona e ovviamente del nemico, ma anche avvertire l'arrivo di un potenziale nemico dall'esterno del sistema solare. Questi sono i suoi due principali poteri nel manga e gli unici nell'anime.\nNeptune Planet Power, Make Up!: al momento della trasformazione, primo fra tutti appare il simbolo astronomico di Nettuno e dopo aver ruotato su se stesso si ricongiunge al Lip Rod di Sailor Neptune che appare sullo sfondo, e Michiru lo afferra, mostrando delle unghie smaltate color acquamarina.\nEmanando un'onda luminosa dello stesso colore, Sailor Neptune ruota su s\u00e9 stessa per creare un cerchio che l'avvolge dal basso in una colonna d'acqua.\nViene mostrato il suo viso e un leggero strato di rossetto rosato appare nelle sue labbra, Sailor Neptune appare quindi nelle sue vesti di Guerriera, circondata dall'oceano, prima che assuma la sua posa definitiva.\nDeep Submerge: per realizzare questo attacco, Sailor Neptune solleva in alto entrambe le braccia per creare una sfera, d'energia color azzurro, simile per forma di un pianeta circondato da un anello, ove riversa la potenza delle profondit\u00e0 marine che la circondano durante l'esecuzione.\nUna volta formata, la sfera brilla ed emette il suono del pianeta di Nettuno, quindi la Guerriera ruota su s\u00e9 stessa, mentre attorno le si innalzano colonne d'acqua, prima di lanciarla in direzione del nemico.\nSubmarine Reflection: attacco che prevede l'uso del Deep Aqua Mirror per colpire il nemico con una raggio di luce, che consente di svelare i suoi punti deboli, sollevatosi dalla sua superficie.\nSubmarine Violon Tide: per realizzare questo attacco, Sailor Neptune usa il suo violino per creare una marea d'energia con la quale colpire il nemico.\nDoppiatrici e attrici.\nNella versione giapponese, Sailor Neptune \u00e8 doppiata da Masako Katsuki e da Sayaka \u014chara (serie \"Crystal\"), mentre in quella italiana da Alessandra Karpoff (terza serie), da Patrizia Scianca (quarta e quinta serie) e da Giulia Franceschetti (serie \"Crystal\").\nNella versione del musical \u00e8 stata interpretata da 9 attrici: Kaoru Sakamoto (1994), Chikage Tomita (1994-1995), Miyuki Fuji, Hiroko Tahara (1996-1998), Sara Shimada (1998-1999), Yuhka Asami (1999-2002), Tomoko Inami (2003-2004), Takayo Oyama (2004-2005) e Sayaka Fujioka (dal 2015).\nNon \u00e8 mai apparsa nella versione live-action."}
{"id": "479399", "revid": "123385967", "url": "https://it.wikipedia.org/wiki?curid=479399", "title": "Fune", "text": "La fune \u00e8 una corda costituita da un insieme di fili metallici o di fibra tessile strettamente avvolti a forma di spirale. Qualora sia costituita da pi\u00f9 fili avvolti a spirale attorno un'anima \u00e8 detta \"trefolo\".\nL'invenzione della fune metallica a trefoli paralleli \u00e8 attribuita a Wilhelm August Julius Albert.\nTipi.\nLe variet\u00e0, tecnicamente denominate \"formazioni\", di funi in acciaio dipendono dal tipo di impiego al quale esse sono destinate. In base alle necessit\u00e0 specifiche, \u00e8 possibile incrementare la sezione metallica (diminuendone per\u00f2 la flessibilit\u00e0) con l'adozione di fili supplementari che riempiono gli spazi vuoti e/o mediante procedimenti di compattazione (i singoli trefoli vengono \" compressi \" prima della cordatura, che \u00e8 l'operazione con cui essi vengono avvolti a formare la fune) o martellatura (la fune finita, di diametro leggermente maggiore rispetto a quello finale, viene \"compressa\").\nA seconda del senso di avvolgimento dei trefoli e dei fili, le funi vengono chiamate:\nLa fune illustrata \u00e8 parallela destra. La maggior parte delle funi ha avvolgimento destro; funi con avvolgimento sinistro sono utilizzate normalmente in coppia con funi destre per compensare i relativi momenti rotatori.\nEsistono vari tipi di fune, tra questi si possono ricordare:\nStruttura delle funi di acciaio.\nLa struttura delle funi in acciaio \u00e8 variabile in funzione alle specifiche necessit\u00e0 dovute all'impiego finale. Per semplicit\u00e0 \u00e8 possibile suddividere le funi in due famiglie distinte: con anima/e in fibra tessile e con anima in acciaio.\nLe funi sono generalmente di sezione circolare; possono, tuttavia, anche avere forma piatta (fune piana) il cui impiego \u00e8 specifico in particolari settori quali ad es. le miniere, nel qual caso gli elementi costitutivi giustapposti ed intrecciati tra loro rendono stabile il cavo.\nUna fune d'acciaio \u00e8 formata da un certo numero di fili d'acciaio normalmente arrotolati in trefoli, a loro volta arrotolati attorno a un'anima centrale costituita a sua volta da un trefolo o da una vera e propria fune d'acciaio di diametro inferiore, o un'anima tessile, attualmente comunemente in polipropilene; in passato erano utilizzate maggiormente fibre naturali: canapa o sisal, ora meno diffuse, salvo in funi particolari (es. funi per ascensori).\nL'anima metallica aumenta dell'8% circa il carico di rottura della fune rispetto all'anima in fibra tessile, ma ne riduce la flessibilit\u00e0. L'anima in fibra tessile inoltre svolge l'importante funzione di serbatoio per il lubrificante. Il filo d'acciaio \u00e8 ottenuto per trafilatura attraverso una filiera costituita da una pastiglia di carburo di tungsteno, o di diamante per i fili molto fini. L'operazione provoca un forte incrudimento dell'acciaio, che aumenta il carico di rottura, ma diminuisce fortemente l'allungamento e la flessibilit\u00e0, quindi la resistenza alla rottura a fatica per flessione. Nei casi particolari in cui \u00e8 richiesta, l'unione di due estremit\u00e0 di una fune viene effettuata per mezzo di una lunga impalmatura (per una lunghezza di fino a oltre 1000 volte il diametro), che deve essere molto curata per evitare l'aumento di diametro in corrispondenza a essa.\nI tipi d'acciaio usati variano a seconda dell'utilizzazione, dall'acciaio al carbonio con carico di rottura di 1370 N/mm2, fino agli acciai pi\u00f9 duri per funi destinate ad impieghi di sollevamento pesante con resistenza dei fili sino a 2160 N/mm2. Le funi per ascensori abitualmente hanno fili esterni con resistenza inferiore (1370 oppure 1570 N/mm2) per usurare pi\u00f9 lentamente le pulegge dell'impianto e fili interni con resistenza maggiore (1770 N/mm2) per aumentare il carico di rottura complessivo. Esistono inoltre funi di acciaio inossidabile, avente resistenza 1470-1570 N/mm2, per usi particolari (nautica, industria chimica, industria alimentare, centrali atomiche, usi militari e ovunque sia richiesta una elevatissima resistenza agli agenti chimici ed atmosferici o permeabilit\u00e0 magnetica). Nella fune cosiddetta antigiro o antigirevole i trefoli hanno avvolgimenti alternati strato per strato, per cui i relativi momenti rotatori si annullano parzialmente: si ha cos\u00ec una fune con tendenza a svolgersi inferiore rispetto ad una fune non antigirevole.\nQuesta tendenza non \u00e8 mai nulla, in quanto geometricamente \u00e8 impossibile costruire un fune la cui somma dei momenti rotatori sia zero, con l'unica eccezione della fune intrecciata a sezione quadra, utilizzata esclusivamente per la messa in tensione meccanica di conduttori elettrici. Nell'avvolgimento parallelo, detto anche Lang, trefoli e fili sono avvolti nello stesso verso: la fune cos\u00ec ottenuta ha una maggiore resistenza all'usura provocata dallo sfregamento dei fili su s\u00e9 stessi, ma ha una tendenza a svolgersi maggiore e non pu\u00f2 essere usata per alcuni impieghi quali la costruzione di imbragaggi per sollevamento.\nPer conferire alle funi in acciaio al carbonio una maggior resistenza alla corrosione atmosferica i fili elementari possono essere rivestiti di uno strato di zinco mediante elettrolisi a caldo.\nLe caratteristiche delle funi d'acciaio (formazione, resistenza dei fili, diametri, tolleranze, carichi minimi di rottura, pesi, normative di collaudo e quant'altro) sono definite da normative internazionali: le pi\u00f9 diffuse sono le ISO (mondiali) e le EN (europee), recepite dalla italiana UNI.\nUtilizzi.\nLe funi sono talvolta usate per la trasmissione d'energia meccanica per mezzo di pulegge di ghisa, a gola tornita, tra i fianchi della quale la fune dev'essere incastrata senza toccare il fondo; si possono anche usare pulegge a gole multiple, con diverse funi in parallelo, quando lo sforzo da trasmettere \u00e8 notevole. Le funi sono usate anche negli apparecchi di sollevamento e per la trazione di funivie, funicolari, slittovie. Le sartie e gli stralli, sulle navi moderne, sono funi metalliche."}
{"id": "479402", "revid": "2108263", "url": "https://it.wikipedia.org/wiki?curid=479402", "title": "Guaimario IV di Salerno", "text": "Fu una figura di primo piano dei Longobardi, nella fase storica a cavallo fra la fine del dominio bizantino nel Mezzogiorno e l'ascesa della potenza normanna.\nGuaimario di Salerno era il maggiore dei figli di Guaimario III di Salerno e di Gaitelgrima, figlia di Pandolfo II di Benevento.\nBiografia.\nIl fratellastro maggiore di Guimario, Giovanni (III), figlio di Porpora di Tabellaria, fu co-reggente insieme al padre dal 1015 al 1018, anno della sua morte. A questo punto la co-reggenza fu affidata a Guaimario, che nel marzo del 1027, all'et\u00e0 di quattordici anni, successe al padre sul trono di Salerno, probabilmente sotto la reggenza della madre. Fin dall'inizio del suo regno si impegn\u00f2 nel tentativo di estendere il proprio controllo su tutto il meridione d'Italia, perseguendo un obiettivo che era gi\u00e0 dei suoi predecessori.\nLa prima grande vittoria la consegu\u00ec nel 1035, quando conquist\u00f2 Sorrento e ne affid\u00f2 il ducato al fratello Guido. Nel 1037 nomin\u00f2 suo co-reggente il figlio maggiore Giovanni (IV), il quale per\u00f2 mor\u00ec nel 1039.\nNel 1036 accadde qualcosa che avrebbe segnato l'inizio delle ostilit\u00e0 fra i due principi. Gli giunse infatti voce che il principe Pandolfo IV di Capua, soprannominato il \"Lupo degli Abruzzi\", zio materno ed alleato, aveva tentato di violentare sua nipote. Nel frattempo, Guaimario si era avvicinato ai Normanni, appena comparsi nel meridione d'Italia, ricevendo l'omaggio del loro capo Rainulfo Drengot, in precedenza vassallo di Pandolfo e ora disertore. Cos\u00ec Guaimario ottenne il fondamentale supporto dei Normanni, potenza nascente nel Mezzogiorno.\nNel 1038 cerc\u00f2 di ottenere giustizia su Pandolfo di Capua, avanzando la richiesta, politicamente avveduta, di un arbitrato fra l'imperatore occidentale e quello bizantino che dirimesse la questione dell'inadeguatezza di Pandolfo. L'invito fu raccolto solo dall'imperatore Corrado II, che si rec\u00f2 nel sud Italia chiedendo a Pandolfo ostaggi in garanzia. Questi per\u00f2 riuscirono a liberarsi e a fuggire, determinando l'immediata reazione delle forze imperiali. Capua fu prontamente posta sotto assedio e in breve il Principato fu sottomesso.\nL'imperatore decise allora di assegnarlo a Guaimario, il quale chiese al sovrano di riconoscere un titolo nobiliare al suo nuovo vassallo normanno: Corrado attribu\u00ec a Rainulfo Drengot il titolo di conte di Aversa, vassallo di Salerno. L'anno successivo (1039) Guaimario ottenne il riconoscimento della sovranit\u00e0 su Amalfi, Gaeta e sul ducato di Napoli, giuridicamente un presidio bizantino.\nLe relazioni con gli Altavilla.\nGuaimario di Salerno fu ben presto in stretti legami con la famiglia normanna degli Altavilla che si stava affermando nell'Italia meridionale al fianco dei connazionali Drengot Quarrel.\nI bizantini, che non avevano risposto alla chiamata di Guaimario circa l'arbitrato sui demeriti di Pandolfo, stavano preparando in quegli anni una spedizione in Sicilia sotto il comando del generale Giorgio Maniace. Alla loro richiesta, il principe di Salerno invi\u00f2 un contingente di guerrieri longobardi e normanni, guidati da Guglielmo della famiglia degli Altavilla.\nNel 1038 per\u00f2 la fragile alleanza si spezz\u00f2: Normanni e Longobardi abbandonarono la campagna di Sicilia, facendo ritorno in Puglia dove i conterati fomentarono una ribellione contro gli imperatori bizantini. A questo punto Guaimario offr\u00ec ai suoi alleati normanni il proprio appoggio politico. Nel 1039 al fianco di Guaimario di Salerno e dell'imperatore Corrado si schier\u00f2 Rainulfo Drengot.\nGuglielmo d'Altavilla si rivolse a Guaimario ed a Rainulfo Drengot, Conte di Aversa, e propose ad entrambi un'alleanza alla pari.\nDuca di Puglia e Calabria.\nGuaimario di Salerno nel settembre 1042 a Melfi approv\u00f2 l'elezione a conte di Puglia di Guglielmo d'Altavilla, detto \"Braccio di Ferro\", ed ottenne in cambio l'acclamazione a Duca di Puglia e Calabria (all'inizio del 1043), in aperta opposizione alle rivendicazioni bizantine.\nL'unificazione delle due famiglie normanne, Altavilla e Drengot, fu motivo di forza, perch\u00e9 esse si basavano concretamente sui possedimenti di Aversa e di Melfi. Guaimario offr\u00ec il riconoscimento ufficiale delle conquiste: alla fine dell'anno con lo stesso Rainulfo e con Guglielmo, si recarono a Melfi e riunirono un'assemblea dei baroni Longobardi e Normanni, che termin\u00f2 al principio dell'anno successivo (1043).\nIn questo Parlamento generale, Guaimario garant\u00ec agli Altavilla il dominio su Melfi. Braccio di Ferro si distinse cos\u00ec da Rainulfo I Drengot, capo dei territori della Campania, che ottenne anche la sovranit\u00e0 su Siponto e sul Gargano, ex territori bizantini.\nTutti offrirono un omaggio come vassalli a Guaimario, che riconobbe a Guglielmo I d'Altavilla il primo titolo di Conte di Puglia. Per legarlo a s\u00e9 gli offr\u00ec in moglie la nipote Guida, figlia del duca Guido di Sorrento. Guaimario riconferm\u00f2 il titolo di conte anche allo stesso Rainulfo. Nacque cos\u00ec la Contea di Puglia.\nIl fondamento feudale per\u00f2 risultava contraddittorio e non trovava fondamento nella legge: Guaimario era duca solo sulla base di un'acclamazione popolare, per giunta da parte di uomini che egli stesso aveva nominato suoi vassalli e in virt\u00f9 dell'autorit\u00e0 di quello stesso titolo ducale, egli aveva infeudato i suoi vassalli a Melfi. Un conflitto di legittimit\u00e0 che pi\u00f9 avanti gli caus\u00f2 diversi problemi.\nConquista della Calabria.\nNel 1044 Guaimario e Braccio di Ferro iniziarono la conquista della Calabria e costruirono un'ampia fortezza a Squillace. Ma il dominio del principe di Salerno, pure in continua espansione, non era pi\u00f9 facilmente gestibile: negli ultimi anni della sua vita Guaimario incontr\u00f2 infatti numerose difficolt\u00e0 nel conservare i suoi possedimenti contro le rivendicazioni dell'imperatore e degli stessi Normanni, fino a quel momento suoi fedeli vassalli.\nRainulfo Drengot, che aveva continuato a tenere il dominio di Aversa concessogli originariamente dal duca di Napoli, mor\u00ec nel 1045 e il suo feudo, contro le proteste di Guaimario, pass\u00f2 al nipote Asclettino. Verso la fine di quello stesso anno, Guaimario si oppose alla successione del cugino di Asclettino, Rainulfo II Trincanotte, ma ancora una volta la sua autorit\u00e0 fu calpestata.\nQueste contese spinsero Aversa, un tempo leale al principe salernitano, ad allearsi con Pandolfo, tornato dal suo esilio di Costantinopoli. La guerra contro Pandolfo riprese nel 1042 e dur\u00f2 cinque lunghi anni, durante i quali Guaimario rafforz\u00f2 la propria posizione attraverso un rapido riconoscimento, nel 1046, del fratello del defunto Guglielmo, Drogone d'Altavilla, al quale concesse in sposa la sorella Gaitelgrima. L'obiettivo era chiaramente quello di mantenere i Normanni dalla sua parte e in posizione di vassallaggio.\nGli ultimi anni.\nNel 1047 per\u00f2, quella che era stata per Guaimario di Salerno l'impresa di una vita, fu completamente annullata: l'imperatore Enrico III, giunto nel sud Italia a chiedere atto di sottomissione a tutti i principi locali, restitu\u00ec Capua a Pandolfo e pose sotto la sua diretta giurisdizione i domini di Aversa e di Melfi. Infine, priv\u00f2 Guaimario del titolo ducale di Puglia e Calabria, mettendo fine a quella singolare condizione di sovranit\u00e0 cos\u00ec scomoda per la corona imperiale.\nNel 1048 Pandolfo, riconfermato di nuovo come principe di Capua, fu ancora una volta in guerra con Guaimario. Tutto nacque dalla necessit\u00e0 di assicurare una reggenza all'infante Ermanno, figlio e successore di Rainulfo II Trincanotte, morto in quell'anno. Dopo il fallimento del primo reggente, tale Bellebouch (Bellabocca), la questione si complic\u00f2, poich\u00e9 non erano disponibili parenti diretti del principe minorenne.\nL'unico fra questi, Riccardo Drengot, cugino di Ermanno, era all'epoca prigioniero a Melfi per aver ingaggiato battaglia contro Drogone. Guaimario intervenne nella vicenda: negozi\u00f2 il rilascio di Riccardo e lo condusse personalmente ad Aversa, dove questi fu insediato come reggente e poco dopo come vero e proprio conte. In questo modo, il principe Guaimario aveva recuperato l'alleanza della contea di Aversa.\nLa morte e l'eredit\u00e0.\nGuaimario e Drogone d'Altavilla continuavano a mantenere solidi rapporti di alleanza, costituendo insieme una potenza politica e militare invisa a molti. I due erano infatti diventati bersaglio di odii incrociati e rivendicazioni da pi\u00f9 parti, che nel 1052 portarono entrambi ad una fine ingloriosa: Drogone cadde assassinato, probabilmente ad opera di una congiura bizantina, mentre la stessa sorte tocc\u00f2 subito dopo a Guaimario, che il 3 giugno 1052 fu assassinato nel porto di Salerno dai suoi quattro cognati, che occuparono la citt\u00e0 con le armi ed elessero principe Pandolfo III. A questo punto il fratello del principe ucciso, il duca Guido di Sorrento, si rivolse ai Normanni Umfredo di Puglia e Riccardo d'Aversa, che insieme a lui assediarono i congiurati in Salerno. Le famiglie dei quattro fratelli caddero presto nelle mani dei loro nemici e gli assassini di Guaimario si decisero a negoziare il loro rilascio rimettendo in libert\u00e0 Gisulfo, figlio ed erede di Guaimario.\nGuido accett\u00f2 la loro resa poco dopo e fece giuramento di non ricorrere a vendette o ritorsioni. Diversamente i Normanni, che non si ritennero sottoposti al giuramento di Guido, massacrarono Pandolfo III con i suoi scagnozzi e i quattro fratelli insieme ad altri trentasei familiari, uno per ciascuna coltellata ritrovata sul corpo di Guaimario.\nL'eredit\u00e0 di Guaimario includeva il dominio su Salerno, Amalfi, Gaeta, Napoli, Sorrento, Puglia, Calabria e in maniera alterna su Capua. Egli fu senz'altro l'ultimo grande principe longobardo del sud Italia e secondo alcuni storici il migliore in assoluto.\nA valergli tanto favore fu soprattutto il suo carattere, che lo storico John Julius Norwich riassume scrivendo \u00ab...non ebbe mai a rompere una sola volta una promessa o tradire una fiducia. Dal giorno in cui mor\u00ec, il suo onore e la buona fede non sono state una sola volta messe in discussione\u00bb. Altri motivi furono la sua intelligenza politica, il favore papale ed imperiale d'occidente e la spada dei Normanni.\nA Guaimario succedette Gisulfo II, il figlio avuto da Gemma, figlia del conte di Capua Laidolfo. Ebbe almeno tre figlie:"}
{"id": "479405", "revid": "9447", "url": "https://it.wikipedia.org/wiki?curid=479405", "title": "Heterosexual Homosexual Rating Scale", "text": ""}
{"id": "479406", "revid": "287204", "url": "https://it.wikipedia.org/wiki?curid=479406", "title": "Danse macabre (King)", "text": "Danse macabre \u00e8 un saggio di Stephen King. Scritto nel 1981, e ripubblicato nel 1983 in versione riveduta e corretta, dedicato principalmente ai libri e ai film fantasy, horror e splatter scritti e girati negli anni compresi tra il 1950 e il 1980. Non mancano tuttavia brevi excursus dedicati a film e libri non compresi in quegli anni, flashback autobiografici, e parentesi per esplorare le origini del genere.\nNato da un corso di scrittura creativa (dal titolo \"Temi della letteratura soprannaturale\") tenuto nel 1979 all'Universit\u00e0 del Maine, \"Danse Macabre\" \u00e8 un \"omaggio agli autori di narrativa fantasy che non hanno avuto la mia stessa fortuna, forse perch\u00e9 nati nel momento sbagliato\".&lt;br&gt;\nIn Italia, il libro venne pubblicato per intero nel 1992, prima di allora le edizioni Theoria avevano tradotto e pubblicato solamente due capitoli del saggio (il terzo e il decimo).&lt;br&gt;\n\"Danse Macabre\" si conclude con una lista di libri e film consigliati da King perch\u00e9 \"ciascuno di essi ha dato un peculiare contributo al genere\".\nIl titolo del libro \u00e8 ispirato all'omonima poesia di Charles Baudelaire."}
{"id": "479412", "revid": "57342", "url": "https://it.wikipedia.org/wiki?curid=479412", "title": "Repubblica di Pisa", "text": "La repubblica di Pisa, anche conosciuta come Prima Repubblica Pisana, fu un antico Stato indipendente, esistito dall'XI al XV secolo. Intorno al 1000 Pisa divenne una delle maggiori repubbliche marinare italiane. Diventata come repubblica consolare, progressivamente, il governo degli Anziani and\u00f2 sempre pi\u00f9 sottoposto all'autorit\u00e0 di una figura signorile.\nStoria.\nLa nascita della repubblica.\nLa repubblica pisana nacque nell'XI secolo. In questo periodo storico Pisa intensific\u00f2 i propri commerci nel mar Mediterraneo e fin\u00ec per scontrarsi pi\u00f9 volte con l'Emirato di Sicilia, risultando inizialmente soccombente nel 985 e poi vittoriosa nel 1005 a Reggio Calabria, nel 1034 a Bona nell'Africa settentrionale, nel 1064 a Palermo, nel 1087 a Mahdia nell'attuale Tunisia. In questa prima espansione, a partire dalla fine dell'XI secolo, Pisa si ritrov\u00f2 spesso alleata con la nascente potenza degli Altavilla del Regno di Sicilia, come ad esempio nella presa di Palermo.\nNel 1016 Pisa e Genova, tra loro alleate, sconfissero i saraceni e acquisirono il controllo pressoch\u00e9 totale del mar Tirreno. Le due repubbliche marinare intrapresero inoltre la loro penetrazione prima commerciale e poi politica in Corsica e in Sardegna. Un secolo dopo liberarono le Baleari e questa spedizione fu celebrata nel \"Gesta Triumphalia per Pisanos\" e in un poema epico, il \"Liber Maiolichinus\", composti negli anni 1113-1115.\nLa repubblica di Pisa, il cui porto alla foce dell'Arno, contrariamente a quel che si crede comunemente, non si affacciava sul mare, raggiunse cos\u00ec l'apice dello splendore tra il XII e il XIII secolo: le sue navi controllavano gran parte del Mediterraneo occidentale ed anche centrale.\nLa battaglia della Meloria, nel 6 agosto 1284.\nMa la rivalit\u00e0 tra Pisa e Genova si acu\u00ec nel XIII secolo e sfoci\u00f2 nella battaglia navale della Meloria (1284), combattuta proprio davanti al porto pisano, che segn\u00f2 l'inizio del declino della potenza della citt\u00e0, con la rinuncia a ogni pretesa sulla Corsica e con la cessione a Genova di una parte della Sardegna (1299).\nInoltre, dal 1323, inizi\u00f2 la conquista aragonese della Sardegna, che priv\u00f2 la citt\u00e0 rossocrociata del dominio sui giudicati di Cagliari e di Gallura.\nLa fine della repubblica e il dominio fiorentino.\nVista la gravosa situazione economica e politica dell'ormai decadente Repubblica, il 13 febbraio 1399, il signore di Pisa Gherardo Leonardo d'Appiano cedette la citt\u00e0 e il contado per la cifra di 200.000 fiorini d'oro a Gian Galeazzo Visconti del ramo pisano dei Visconti per farsi signore di Piombino ed ottenere la nomina a conte palatino.\nIl controllo della Repubblica da parte dei Visconti dur\u00f2 poco, infatti Pisa mantenne la sua indipendenza e il dominio su quella parte di costa toscana e oltre fino al 1406, quando fu occupata dai mercenari Angelo Tartaglia e Muzio Attendolo Sforza che disposero l'annessione alla repubblica fiorentina.\nCon la dominazione fiorentina inizi\u00f2 un declino inarrestabile della citt\u00e0 che, nelle arti, aveva diffuso lo stile architettonico romanico pisano, anche nelle chiese sarde. \nSoffocati i traffici commerciali e mercantili, che avevano contraddistinto per secoli la sua efficienza, alcune delle pi\u00f9 importanti famiglie pisane, per sfuggire alla morsa fiorentina, emigrarono all'estero o in altri Stati italiani, in particolare in Sicilia.\nA Palermo a partire dai primi anni del XV secolo, si trasferirono cos\u00ec gli Alliata, i Vanni, i Caetani, i Damiani, gli Agnelli, i Corvini, i Bonanni (poi anche in Abruzzo), gli Upezzinghi, i Galletti, i da Settimo, i Gambacorti (prima a Napoli), i Palmerini, i del Tignoso, i Vernagalli, i Mastiani, i Pandolfini, i Grassolini, i da Vecchiano, i Bernardi, e molte altre famiglie. Firenze fu scelta dai della Gherardesca, i Compagni, i Caetani, mentre a Roma si trapiantarono i Lante, i Roncioni, gli Angeli, i Campiglia Ceuli.\nTerritorio e amministrazione.\nIl territorio sottoposto alla citt\u00e0 marinara ha avuto nei secoli importanti variazioni. Nel periodo di grande espansione politica ed economica la repubblica aveva propri consoli con fattorie commerciali e fondachi in molte localit\u00e0 marittime (Gaeta, Napoli, Salerno, Messina, Palermo, Trapani, Mazzara, fino a Tunisi) con significative presenze nel Levante, nell'impero bizantino e negli Stati crociati della Palestina, dove le truppe pisane furono tra le prime nel conquistare Gerusalemme nel 1099 (Costantinopoli, Antiochia, Laodicea, Tiro, San Giovanni d'Acri, Giaffa, Tripoli di Siria, Alessandria e il Cairo). A Tiro fu costituita la nota \"Societ\u00e0 dei Vermigli\" che si segnal\u00f2 nella difesa della citt\u00e0 contro l'attacco del Saladino nel 1187.\nEstesa la sua influenza anche nelle isole maggiori del Tirreno (Sardegna dal 1207 al 1324, Corsica dal 1050 al 1295, le Baleari dal 1115 al 1184) dopo la sconfitta della Meloria del 1284, progressivamente il territorio divenne pi\u00f9 continentale, limitandosi alla costa ed all'immediato entroterra che da Migliarino arrivava fino a Piombino, con le isole Elba, Gorgona, Pianosa, Giglio e Giannutri e le exclaves di Castiglione della Pescaia e di Porto Ercole nell'Argentario.\nVerso l'interno, in lotta perenne con Lucca, Firenze e Volterra, i suoi confini erano molto fluttuanti avendo come castelli contesi quelli di Buti, Palaia, Peccioli e la Val d'Era, Montopoli (fino al 1349), Laiatico, Chianni (fino al 1325), Santa Maria a Monte, Pontedera, Vecchiano. Le principali roccaforti erano la rocca della Verruca, presso Calci, che faceva da caposaldo del sistema difensivo montano sul confine lucchese che correva dall'antico lago di Bientina al Serchio con i castelli di Caprona, Vicopisano, Asciano, Agnano, San Giuliano. Sulla via fiorentina a sbarrare l'accesso verso Pisa c'era il castello di Cascina, teatro di importanti scontri con i fiorentini (vedi la famosa battaglia di Cascina), Castelnuovo in Val di Cecina fu conteso a lungo da Volterra.\nL'importante porto pisano, chiave di tutta l'economia statale, era difeso da alcune torri sul mare e dal lato terra da un sistema fortificato di rocche sulle colline retrostanti (Lari come sede del capitanato delle Colline superiori, Crespina, Fauglia, Castellina, Rosignano ed infine Livorno col piano del Porto Pisano, essenziale sbocco per dominare il Mediterraneo occidentale), mentre la zona che intersecava l'Arno con la Valdera era difesa dai castelli di Appiano, Petriolo, Montecuccoli ed infine, per ordine di fondazione, quello di Ponte di Sacco (1392).\nIl territorio maremmano a sud del porto di Vada era amministrato in nome di Pisa dai conti pisani della Gherardesca con i castelli di Guardistallo, Bibbona, Riparbella, Casale, Donoratico, Montescudaio, Castagneto, Campiglia, Suvereto.\nIncastonato fra Castagneto e Suvereto, aveva una certa importanza per la Repubblica il Castello della Sassetta, i cui Signori, appartenenti a un ramo della famiglia Orlandi, furono sempre fedeli alla patria pisana sino ad arrivare, nel 1494-1520, alla perdita del Feudo e all'estinzione della casata (cfr. Rinieri della Sassetta)\nFonti storiche.\nI \"Gesta triumphalia per Pisanos facta\" sono una delle poche fonti storiche disponibili riguardo alle imprese della Repubblica di Pisa al tempo della Prima Crociata. Furono scritti da un cittadino pisano, forse prelato, vissuto nella curia pontificia, non identificato con certezza assoluta.\nL'opera fu ripresa da Bernardo Maragone (Pisa, n. fra il 1108 e il 1110 ca- m. fra il 1188 e il 9 giugno 1190) nei suoi Annali di storia pisana, a loro volta pubblicati nelle \"Rerum italicarum scriptores: raccolta degli storici italiani dal cinquecento al millecinquecento\" ordinate dal Muratori (1672-1750), e successivamente edite ai primi del XX secolo con il commento critico di Giosu\u00e8 Carducci (1835-1907) e di Vittorio Fiorini (1860-1925)."}
{"id": "479417", "revid": "287204", "url": "https://it.wikipedia.org/wiki?curid=479417", "title": "Citroen Visa", "text": ""}
{"id": "479422", "revid": "647919", "url": "https://it.wikipedia.org/wiki?curid=479422", "title": "Corona boreale", "text": ""}
{"id": "479426", "revid": "3495788", "url": "https://it.wikipedia.org/wiki?curid=479426", "title": "Patto di Parigi", "text": ""}
{"id": "479427", "revid": "125506171", "url": "https://it.wikipedia.org/wiki?curid=479427", "title": "Gaetano Badalamenti", "text": "Fu il capo della \"cosca\" mafiosa di Cinisi in provincia di Palermo e ha diretto la \"Commissione\" dal 1974 al 1978. Nel 1987 fu condannato negli Stati Uniti a 45 anni di reclusione in una prigione federale per essere stato uno dei leader della cosiddetta \"Pizza connection\", un traffico di droga del valore di 1,65 miliardi di dollari che, dal 1975 al 1984, aveva utilizzato pizzerie come punto di distribuzione. Badalamenti \u00e8 stato inoltre condannato all'ergastolo per aver ordinato l'omicidio di Giuseppe Impastato, attivista di Democrazia Proletaria che attraverso il suo programma radiofonico, Radio Aut, aveva denunciato le attivit\u00e0 illecite del \"boss\".\nBiografia.\nPrimi anni.\nGaetano Badalamenti nacque in una famiglia povera, ultimo di cinque figli e quattro figlie. Frequent\u00f2 per breve tempo la scuola prima di iniziare a lavorare come allevatore di bovini all'et\u00e0 di soli dieci anni. Arruolato nel regio esercito italiano nel 1941, disert\u00f2 prima che gli alleati effettuassero lo sbarco in Sicilia, nel luglio 1943.\nNel 1941, prima della chiamata alle armi, Badalamenti venne denunciato per abigeato; successivamente nel 1946 venne colpito da mandato di cattura per associazione a delinquere e concorso in sequestro di persona, ma l'anno successivo, in seguito alle accuse di omicidio pluriaggravato e tentato omicidio con lesioni, fugg\u00ec negli Stati Uniti d'America, dove suo fratello maggiore Emanuele aveva avviato un supermercato e un distributore di benzina nella contea di Monroe, nel Michigan. Nel 1950 Badalamenti venne arrestato dalla polizia statunitense come immigrato irregolare ed estradato in Italia, dove venne assolto per insufficienza di prove dalle precedenti imputazioni e divenne il vicecapo della \"cosca\" di Cinisi, guidata dal \"boss\" Cesare Manzella. Nel 1953 per\u00f2 venne arrestato dalla Guardia di finanza di Palermo per contrabbando di sigarette estere e resistenza, a mano armata, a pubblico ufficiale; fu in questo periodo che Badalamenti si leg\u00f2 ai \"boss\" Angelo La Barbera, Rosario Mancino e Salvatore \"Cicchiteddu\" Greco, insieme a Tommaso Buscetta, Antonino Sorci e Pietro Dav\u00ec, con cui si occup\u00f2 del contrabbando di sigarette e stupefacenti, venendo per\u00f2 coinvolto in numerosi furti di bestiame nella zona di Cinisi.\nNel 1957 Badalamenti divenne socio di Luciano Liggio, con il quale cre\u00f2 un servizio di autotrasporti per la costruzione dell'Aeroporto di Punta Raisi di Palermo, caduto nella sfera di influenza della \"cosca\" di Cinisi.\nLa salita al potere.\nNel 1963 Badalamenti divenne il capo della \"cosca\" di Cinisi in seguito all'assassinio del capo Cesare Manzella nel quadro della cosiddetta \"prima guerra di mafia\". Nello stesso periodo per\u00f2 Badalamenti si diede alla latitanza per non dover comparire dinanzi alle forze dell'ordine, che lo volevano interrogare sull'omicidio di Manzella e altri fatti di sangue. Denunciato pi\u00f9 volte per associazione a delinquere, nel dicembre 1968 Badalamenti venne assolto per insufficienza di prove nel processo svoltosi a Catanzaro contro i protagonisti della prima guerra di mafia. \nPer queste ragioni torn\u00f2 a Cinisi dopo sei anni di latitanza ma venne inviato al soggiorno obbligato presso Macherio, in provincia di Milano, continuando per\u00f2 a mantenere contatti con altri mafiosi siciliani residenti a Milano, con cui organizz\u00f2 un traffico di stupefacenti, in collegamento con lo zio Emanuele Badalamenti, residente a Detroit e legato alla locale Famiglia mafiosa. Nel 1970 Badalamenti parteciper\u00e0 a un incontro a Milano insieme ad altri \"boss\" per discutere sull'implicazione dei mafiosi siciliani nel Golpe Borghese e, durante l'incontro, costitu\u00ec un \"triumvirato\" provvisorio insieme a Stefano Bontate e Luciano Liggio per ricostruire la \"Commissione\", sciolta in seguito alla prima guerra di mafia. Nel 1971 Badalamenti venne arrestato per associazione a delinquere e traffico di stupefacenti insieme a Stefano Bontate e rinchiuso per un breve periodo nel carcere dell'Ucciardone, tornando poi a Cinisi.\nGiovanni Impastato, fratello di Giuseppe Impastato, dichiar\u00f2:\nNel 1974 la \"Commissione\" fu ricostruita e Badalamenti venne incaricato di dirigerla. Nel 1975 per\u00f2 Tot\u00f2 Riina, reggente della \"cosca\" di Corleone in sostituzione di Luciano Liggio, fece sequestrare e uccidere Luigi Corleo, suocero di Nino Salvo, ricco e famoso esattore affiliato alla \"cosca\" di Salemi; il sequestro venne attuato per dare un duro colpo al prestigio di Badalamenti e del suo socio Stefano Bontate, i quali erano legati a Salvo e non riusciranno a ottenere n\u00e9 la liberazione dell'ostaggio, n\u00e9 la restituzione del corpo, anche se Riina neg\u00f2 con forza ogni coinvolgimento nel sequestro.\nLa Pizza connection e l\u2019arresto.\nNei primi anni settanta Badalamenti divent\u00f2 il principale trafficante di stupefacenti: infatti il collaboratore di giustizia Antonino Calderone dichiar\u00f2 che in quel periodo \u00ab\"il punto di collegamento negli Stati Uniti di Gaetano Badalamenti per il traffico di stupefacenti era Domenico Coppola, uomo d'onore di Partinico [...]. Ho appreso da Tot\u00f2 Riina che aveva avuto un lungo colloquio con Domenico Coppola e che quest'ultimo gli aveva riferito tutto sul traffico di stupefacenti in cui era coinvolto Badalamenti. Riina testualmente mi disse che, mentre essi morivano di fame, Badalamenti si arricchiva con la droga\"\u00bb.\nNel gennaio 1978, Badalamenti, insieme ai \"boss\" Giuseppe Di Cristina e Giuseppe Calderone, incontr\u00f2 Salvatore \"Cicchiteddu\" Greco, giunto dal Venezuela dove risiedeva, per discutere sull'eliminazione di Francesco Madonia, capo della \"cosca\" di Vallelunga Pratameno, in provincia di Caltanissetta, il quale era sospettato di aver ordinato un fallito agguato ai danni di Di Cristina su istigazione di Tot\u00f2 Riina, a cui era strettamente legato; Greco per\u00f2 consigli\u00f2 di rimandare ogni decisione a data successiva ma, ripartito per Caracas, vi mor\u00ec prematuramente per cause naturali, il 7 marzo 1978. In seguito alla morte di Greco, Madonia venne ucciso il 16 marzo da Giuseppe Di Cristina e da Salvatore Pillera, inviato da Giuseppe Calderone. Riina invece accus\u00f2 Badalamenti di aver ordinato l'omicidio di Madonia senza autorizzazione e lo mise in minoranza, facendolo espellere dalla \"Commissione\" e facendolo sostituire con Michele Greco, un suo socio; Badalamenti venne anche sospeso come capo della famiglia mafiosa di Cinisi, che venne affidata a suo cugino Antonio Badalamenti.\nBadalamenti fugg\u00ec in Brasile per timore di essere eliminato, soggiornando a San Paolo, da dove continu\u00f2 a inviare negli Stati Uniti eroina da Palermo e cocaina dal Sudamerica, in stretto collegamento con Salvatore Catalano, esponente della Famiglia Bonanno di Brooklyn che utilizzava pizzerie e ristoranti italiani come punti di spaccio degli stupefacenti. Nel corso di un'indagine sul traffico di droga, gli agenti dell'FBI riuscirono a intercettare le conversazioni di Badalamenti in Brasile, il quale parlava in codice con un suo associato negli Stati Uniti, riferendosi a spedizioni di cocaina ed eroina. Badalamenti si spost\u00f2 anche in Spagna e nel Nord Italia per riorganizzare la controffensiva degli \"scappati\" alla seconda guerra di mafia scatenata dai Corleonesi e cerc\u00f2 di convincere Tommaso Buscetta (che si trovava pure in Brasile) a scendere in campo insieme a lui. Durante la seconda guerra di mafia infatti furono uccisi undici familiari di Badalamenti tra Cinisi e Terrasini.\nNel 1984, sempre attraverso intercettazioni telefoniche, l'FBI scopr\u00ec che Badalamenti aveva programmato un incontro a Madrid con il nipote Pietro \"Pete\" Alfano, proprietario di una pizzeria a Oregon, in Illinois, e considerato il \"punto di contatto principale negli Stati Uniti\" per il traffico di eroina. L'8 aprile 1984 a Madrid gli agenti dell'FBI e quelli delle polizie italiana e spagnola arrestarono Badalamenti e il figlio Vito insieme a Pietro Alfano; il 15 novembre gli arrestati furono estradati negli Stati Uniti.\nNel 1985 Badalamenti e altri diciotto imputati finirono sotto processo a New York, in quello che divenne noto come il caso \"Pizza Connection\". Il processo dur\u00f2 quasi due anni ed \u00e8 stato il pi\u00f9 lungo nella storia giudiziaria degli Stati Uniti, concludendosi il 22 giugno 1987 con un verdetto di colpevolezza per Badalamenti e Salvatore Catalano, che vennero condannati a 45 anni di carcere ciascuno.\nNegli anni novanta, Badalamenti rifiut\u00f2 di tornare in Italia per il confronto con Tommaso Buscetta, ma comunque lo attacc\u00f2 pubblicamente negando la veridicit\u00e0 delle dichiarazioni del pentito.\nIl 14 novembre 1994, nel carcere di Memphis, il maresciallo Antonino Lombardo - comandante dei Carabinieri di Terrasini dal 1980, e passato al Ros di Palermo nel 1994 dopo aver dato un importante contributo all'arresto di Riina - incontr\u00f2 Badalamenti per cercare di ottenere la sua collaborazione, quindi di riportarlo in Italia per testimoniare al processo Pecorelli. Badalamenti gli raccont\u00f2 che l'avvento dei corleonesi di Riina al potere sarebbe stato pilotato dalla CIA e che il boss sarebbe stato un involontario burattino nelle mani dei servizi segreti americani. Don Tan\u00f2 stabil\u00ec, come condizione al suo rientro in Italia per testimoniare, che venisse a \"prenderlo\" proprio il maresciallo. Pur facendo notare la pericolosit\u00e0 dell'operazione, Lombardo infine accett\u00f2 di organizzarla e fiss\u00f2 la propria partenza per il 26 febbraio 1995. Tuttavia Lombardo morir\u00e0 suicida il 4 marzo e non saranno mai ritrovati i suoi appunti sull'arresto di Riina.\nIl caso Pecorelli e i contatti politici.\nLa corte di Cassazione nell'ottobre 2004 ha decretato che l'ex presidente del consiglio Giulio Andreotti ebbe contatti \"amichevoli e talvolta anche diretti\" con Badalamenti e Stefano Bontate, favoriti da Salvo Lima attraverso i cugini Salvo.\nSecondo una ipotesi di alcuni magistrati e investigatori, Andreotti potrebbe aver commissionato l'uccisione del giornalista Mino Pecorelli, direttore del giornale Osservatorio Politico (OP).\nPecorelli che sembra utilizzasse il giornale per ricattare personalit\u00e0 importanti, accett\u00f2 di fermare la pubblicazione del giornale ma l'uccisione avvenne ugualmente il 20 marzo 1979. Sempre secondo l'ipotesi accusatoria, Andreotti aveva paura che Pecorelli pubblicasse informazioni che avrebbero potuto infangare la sua onorabilit\u00e0.\nQueste informazioni avrebbero riguardato finanziamenti illegali al partito della Democrazia Cristiana e segreti riguardo al rapimento e l'uccisione dell'ex presidente del consiglio Aldo Moro per opera delle Brigate Rosse.\nIl pentito mafioso Tommaso Buscetta dichiar\u00f2 che stando a quanto gli aveva raccontato Gaetano Badalamenti, a commissionare l'omicidio Pecorelli fossero stati i cugini Salvo probabilmente per conto di Giulio Andreotti.\nNel 1999 la corte di Perugia dopo attenta valutazione delle carte processuali prosciolse Giulio Andreotti, il suo stretto collaboratore Claudio Vitalone, Gaetano Badalamenti, Giuseppe Cal\u00f2, il presunto killer Massimo Carminati (uno dei fondatori del gruppo di estrema destra NAR - Nuclei Armati Rivoluzionari) e Michelangelo La Barbera.\nIl 17 novembre 2002 la Corte d'appello ribalt\u00f2 le sentenze di Badalamenti e Andreotti. Furono entrambi condannati a 24 anni di carcere come mandanti dell'omicidio Pecorelli.\nInfine nel 2003, Giulio Andreotti \u00e8 stato assolto dall'accusa di associazione mafiosa (per alcune accuse \u00e8 stata pronunciata l'assoluzione, per altre la prescrizione del reato) e successivamente fu assolto assieme a Badalamenti anche dall'accusa di essere il mandante dell'omicidio del giornalista.\nCondanna in Italia e ultimi anni negli Usa.\nNel 2002 la giustizia italiana ha condannato Badalamenti all'ergastolo come mandante dell'omicidio di Giuseppe Impastato, avvenuto il 9 maggio 1978; Impastato venne ucciso in modo da simulare un suicidio o un errato attentato, dopo che questi aveva pubblicamente attaccato Badalamenti e i suoi uomini. Nella sua famosa trasmissione radiofonica \"Onda pazza\" a Radio Aut derise sia politici sia mafiosi e denunciava quotidianamente i crimini e gli affari dei mafiosi di \"Mafiopoli\" (Cinisi) e le attivit\u00e0 di \"Tano Seduto\", soprannome sarcastico e dispregiativo dato a Gaetano Badalamenti.\nPrima di giungere alla condanna, il caso di Giuseppe Impastato fu archiviato due volte, nel 1984 e nel 1992.\nMorte in carcere.\nGaetano Badalamenti, affetto da un tumore che aveva provocato gravi conseguenze renali e una epatite, mor\u00ec per arresto cardiaco il 29 aprile 2004 all'et\u00e0 di 80 anni nel centro medico federale del penitenziario di Devens nel Massachusetts.\nTre anni dopo la morte, si \u00e8 chiuso il procedimento iniziato nel 1982 per la confisca dei beni del boss, passati totalmente allo Stato."}
{"id": "479428", "revid": "1543377", "url": "https://it.wikipedia.org/wiki?curid=479428", "title": "Nisplus", "text": "Nel campo dell'Informatica, il NIS+ (da ritenersi un'abbreviazione di NIS plus e da pronunciarsi \"nisplas\") \u00e8 un servizio di directory, versione migliorata del Network Information Service (NIS) sviluppata da Sun Microsystems. NIS e NIS+ sono comunque abbastanza differenti come funzionamento e concetto.\nNIS+ permette di immagazzinare in un nodo centrale informazioni utili per i client in rete, come elenchi di utenti e password (implementazione del dominio di rete) home directory, locazione dei servizi accessori, ecc.\nNIS+ gestisce queste informazioni in tabelle, come un database, alcune delle quali sono preimpostate, mentre altre possono essere aggiunte a piacimento e modificate tramite una suite di comandi appositi. Ad esempio la tabella che contiene i profili degli utenti \u00e8 \"passwd.org_dir\".\nI client (tipicamente sistemi UNIX-like e derivati, come Linux) devono opportunamente essere configurati per avere accesso al server NIS+ e per usarlo come default server per i servizi che esso eroga e che si vuole che il client utilizzi. Per questo esiste il file \"/etc/nsswitch.conf\".\nIl sistema pu\u00f2 essere gerarchico, contenere sottodomini e possedere server principali (master server) e di backup (replica server). Entrambi i tipi di server contengono dati e tabelle ed i cambiamenti sono propagati incrementalmente attraverso l'eventuale albero.\nNIS+ utilizza sia l'autenticazione tramite password criptata (in rete viene trasferito solo l'hash della password, mentre nel NIS la password direttamente in chiaro) e l'autorizzazione tramite la modifica dei permessi sulle tabelle del server.\nCollegamenti esterni.\nSupporto a NIS+ per Linux"}
{"id": "479429", "revid": "1543377", "url": "https://it.wikipedia.org/wiki?curid=479429", "title": "Gisulfo II di Salerno", "text": "Biografia.\nFiglio e successore di Guaimario IV e Gemma, figlia di Landolfo di Capua, nelle cronache di Amato di Montecassino viene dipinto come un criminale e un delinquente. Di lui ci viene raccontato l'episodio \"di una sfortunata vittima [un amalfitano] che Gisulfo teneva prigioniero in una gelida cella, al quale prima tolse l'occhio destro, poi ogni giorno un dito della mano e del piede. Egli [Amato] aggiunge che l'imperatrice Agnese \u2013 che stava soggiornando nel sud Italia \u2013 offr\u00ec personalmente centinaia di monete d'oro e un suo stesso dito come riscatto, ma le sue preghiere rimasero inascoltate\".\nNomina a co-reggente.\nGisulfo partecipa fin da giovane alle conquiste del padre Guaimario IV, che nel 1035 conquista Sorrento e ne affida il ducato al fratello Guido, nel 1038 ottiene dall'imperatore Corrado II il Principato di Capua, mentre al suo alleato Rainulfo Drengot, normanno, viene attribuito il titolo di conte di Aversa con legame di vassallaggio verso Salerno. L'anno successivo Guaimario IV ottiene il riconoscimento della sovranit\u00e0 su Amalfi e nel 1040 su Gaeta, mentre il Duca di Napoli, Giovanni V, si riconosceva suo vassallo alla fine del 1041. Nel 1042, a richiesta dei suoi alleati normanni, approva l'elezione a conte di Puglia di Guglielmo Braccio di Ferro, ottenendo in cambio, l'anno successivo, l'acclamazione a Duca di Puglia e Calabria, in aperta opposizione alle rivendicazioni bizantine su quei territori.\nGisulfo II di Salerno, ancora giovanissimo, fu nominato co-reggente dal padre (1042), proprio mentre Guglielmo Braccio di Ferro, a Melfi, da tutti i Normanni era eletto Capo supremo e si rivolgeva a suo padre Guaimario ed a Rainulfo Drengot, Conte di Aversa, proponendo ad entrambi un'alleanza alla pari.\nGuaimario offriva il riconoscimento ufficiale, con Rainulfo e Guglielmo si recava a Melfi e riuniva un'assemblea dei baroni Longobardi e Normanni, che terminava al principio del 1043. In questo parlamento generale, Guaimario riconferm\u00f2 il titolo di Conte a Rainulfo e garant\u00ec agli Altavilla il dominio sulla Puglia, creando di fatto una nuova Contea affidata a Guglielmo. L'imperatore Enrico III convoc\u00f2 per il 3 febbraio 1047 la Conferenza di Capua, con Guaimario V di Salerno, e legittim\u00f2 i possessi acquisiti dalle famiglie normanne: a Drogone d'Altavilla, successo al fratello Guglielmo, confer\u00ec l'investitura e lo rese suo vassallo e Conte di tutti i Normanni di Apulia e Calabria. L'Imperatore inoltre distacc\u00f2 da Salerno il Principato di Capua e lo restitu\u00ec al legittimo Pandolfo IV.\nIl Papa Leone IX al principio di luglio 1051 dichiar\u00f2 decaduta la Stirpe Longobarda in Benevento ed affid\u00f2 ad un (proprio) Rettore il governo della Citt\u00e0. Qui il Pontefice convoc\u00f2 Drogone d'Altavilla e Guaimario V, affinch\u00e9 garantissero la sicurezza di Benevento ed impose il giuramento di sottomissione a Guaimario ed al genero, Drogone, il secondo Conte di Puglia. Il Papa si rec\u00f2 con Guaimario a Salerno.\nAssassinio del padre e successione.\nGuaimario restava il Principe Longobardo pi\u00f9 potente del sud; Sovrano di Capua e di Salerno, comandava su Sorrento, Amalfi e Gaeta ed aveva come suoi Vassalli i Normanni di Aversa e dell'Apulia. Il potere gli procur\u00f2 nemici e, tra il 2 ed il 3 giugno 1052, fu assassinato nel porto di Salerno da una congiura organizzata dai quattro cognati (Pandolfo figlio del Conte di Teano Pandolfo V di Capua ed i suoi fratelli), che erano stati spronati al delitto dai sostenitori amalfitani dei bizantini.\nEssi rapirono il giovane Gisulfo II di Salerno, mentre sfugg\u00ec alla cattura il fratello di Guaimario, Guido, duca di Sorrento, che si rivolse a Melfi dalla sorella e dal marito di lei, Umfredo I d'Altavilla.\nL'esercito dei Normanni accorse a Salerno, pose d'assedio la citt\u00e0, scacci\u00f2 con Guido di Conza l'usurpatore al trono, Pandolfo III, e fece prigioniere le famiglie dei congiurati. Guido baratt\u00f2 il rilascio di questi con la liberazione di Gisulfo, che fu reso a suo zio. La citt\u00e0 si arrese e Gisulfo II di Salerno fu riconosciuto legittimo principe da Guido e dai Normanni.\nPrincipe di Salerno.\nIl travagliato inizio del suo regno fu appena un'anticipazione del carattere del sovrano: Gisulfo II non abbandon\u00f2 mai il rancore nei confronti degli Amalfitani, che avevano dato inizio alla congiura contro suo padre. Eredit\u00f2, invece, l'ingegno paterno.\nPer ragioni sconosciute, Gisulfo prese in odio anche i Normanni di Aversa, da lui considerati dei barbari. Tutto il suo regno fu segnato dalla costante opposizione ad essi. La sua inimicizia nei confronti dei Normanni fu presto pagata a caro prezzo. Roberto il Guiscardo part\u00ec dal suo castello calabrese di San Marco e conquist\u00f2 la citt\u00e0 di Cosenza e numerose altre rocche vicine, tutte appartenenti al principato salernitano. Gisulfo scaten\u00f2 presto anche l'ira del conte Riccardo I di Aversa, riuscendo a salvare il trono solo grazie all'alleanza con gli odiati Amalfitani.\nNel frattempo, le scorrerie di Guglielmo d'Altavilla, fratello del Guiscardo, lo costrinsero a concedere in moglie a quest'ultimo sua sorella Sichelgaita, ottenendo in cambio protezione (1058).\nSuccessivamente, mand\u00f2 un'altra sorella, Gaitelgrima, in sposa a Giordano, figlio di Riccardo, da poco assurto alla dignit\u00e0 di principe di Capua.\nNel 1062 \u00e8 documentata la sua presenza a Costantinopoli, ospite del facoltoso mercante amalfitano Pantaleone, per chiedere al \"basileus\" Costantino sostegno e aiuto militare proprio contro il cognato Roberto e i suoi normanni.\nNel 1071, Gisulfo e Riccardo tolsero il proprio sostegno alla ribellione di Abelardo ed Ermanno d'Altavilla, nipoti di Roberto il Guiscardo, che insieme a numerosi altri principi minori si stavano sollevando contro l'autorit\u00e0 del Guiscardo nel ducato di Puglia.\nL'insurrezione prosegu\u00ec comunque, accrescendo ulteriormente l'irritazione del potente cognato di Gisulfo.\nUltimi anni del Principato Longobardo.\nGli ultimi anni del regno di Gisulfo II di Salerno furono segnati dall'incremento di atti pirateschi, perpetrati dalla sua flotta, soprattutto ai danni di Amalfi e Pisa. Proprio i mercanti pisani, chiamati al servizio di papa Gregorio VII per conto della contessa Matilde di Toscana, ebbero un tale attrito con Gisulfo che quest'ultimo fu mandato a Roma dal papa e l'esercito \u2013 riunito per marciare contro il dominio del Guiscardo - si disperse.\nEssendosi alienato l'alleanza del pontefice, Gisulfo era ormai totalmente isolato e questo esponeva il principato di Salerno a gravi rischi di sopravvivenza. Nel maggio del 1076, infatti, le truppe di Riccardo di Capua e Roberto il Guiscardo, affiancate anche da amalfitani e longobardi rinnegati, misero sotto assedio la citt\u00e0. Ai suoi sudditi Gisulfo aveva saggiamente ordinato di tenere in riserva viveri e derrate alimentari sufficienti per due anni. In realt\u00e0, egli ne confisc\u00f2 buona parte, insieme ai tesori delle chiese, per continuare a sostenere il suo stile di vita pieno di agi e di lusso, condannando la sua citt\u00e0 a morire di fame.\nIl 13 dicembre Salerno si arrese e il principe, insieme al suo seguito, si ritir\u00f2 nella propria fortezza, dove resist\u00e9 all'assedio fino a maggio del 1077, quando il castello cadde per mancanza di viveri. Per il principato longobardo di Salerno era la fine: tutte le terre furono occupate dai Normanni, le reliquie furono trafugate.\nGisulfo si rifugi\u00f2 a Capua, dove cerc\u00f2 senza alcun successo di spingere Riccardo alla guerra contro Roberto. Il principe spodestato cerc\u00f2 allora riparo a Roma, dove comunic\u00f2 al pontefice la rovina di Salerno. A questo punto le cronache ufficiali perdono di vista la sua sorte, ricordando solo che tra il 1088 e il 1089 gli fu attribuito il titolo di duca di Amalfi.\nSulla sua fine, per\u00f2, sono state reperite nel secolo scorso alcune informazioni grazie ai documenti conservati presso la badia di Cava de' Tirreni: da questi si scopre che la sorella Gaitelgrima, rimasta vedova del principe Giordano I di Capua, aveva sposato Alfredo, conte di Sarno, prendendo dimora in questo castello. Morto anche Alfredo, Gaitelgrima, contessa di Sarno, accolse nella sua fortezza il fratello esiliato, offrendogli cure e protezione.\nGisulfo II, ultimo principe longobardo di Salerno, mor\u00ec dunque a Sarno tra il 1090 e il 1091 e fu sepolto nel castello di Gaitelgrima. La data di morte la si desume dal fatto che, come ha rivelato di recente un documento, nel 1091 Gaitelgrima elarg\u00ec doni alla Badia di Cava dei Tirreni per suffragare l'anima del fratello.\nGisulfo II ebbe anche cinque figli: Pandolfo, Guaimario (V) - che fu in co-reggenza con Gisulfo -, Landolfo, Guido e Giovanni."}
{"id": "479430", "revid": "1431409", "url": "https://it.wikipedia.org/wiki?curid=479430", "title": "Benjamin Bratt", "text": "\u00c8 noto principalmente per il ruolo del detective Ray Curtis, interpretato nella serie televisiva \"Law &amp; Order - I due volti della giustizia\".\nBiografia.\nNato a San Francisco, in California, il 16 dicembre del 1963 da padre statunitense di origini tedesche, inglesi ed austriache e da madre peruviana di etnia quechua, Bratt studia recitazione presso l'Universit\u00e0 della California a Santa Barbara, e frequenta l'American Conservatory Theater a San Francisco. Dopo qualche ruolo in alcune serie televisive degli anni ottanta, si afferma nel panorama cinematografico grazie ai ruoli ottenuti in film quali \"Demolition Man\" (1993) e \"The River Wild - Il fiume della paura\" (1994).\nDal 1995 al 1999 partecipa alla serie televisiva \"Law &amp; Order - I due volti della giustizia\", al termine della quale inizia un'esperienza come produttore accanto al fratello Peter; \u00e8 in questo periodo che conosce Julia Roberts, con la quale inizia una relazione sentimentale. Nel 1999 recita accanto a Madonna e Rupert Everett nel film \"Sai che c'\u00e8 di nuovo?\", che per\u00f2 ottiene scarso successo e passa quasi inosservato a fronte della sua acclamata interpretazione nel pluripremiato \"Traffic\" (2000) e al successo della commedia d'azione \"Miss Detective\" (2000), accanto a Sandra Bullock.\nVita privata.\nNel 2001, sul set del film \"Pi\u00f1ero - La vera storia di un artista maledetto\", conosce l'attrice Talisa Soto, che sposa il 13 aprile 2002 e da cui ha due figli: Sophia Rosalinda (2002) e Mateo Bravery (2005).\nDoppiatori italiani.\nDa doppiatore \u00e8 sostituito da:"}
{"id": "479431", "revid": "23", "url": "https://it.wikipedia.org/wiki?curid=479431", "title": "Nis+", "text": ""}
{"id": "479434", "revid": "121156824", "url": "https://it.wikipedia.org/wiki?curid=479434", "title": "Vascello", "text": "Il vascello fu un tipo di nave da guerra a vela sviluppato dal galeone a partire dal XVII secolo e che divenne la principale nave da battaglia delle marine militari nel primo decennio del XVII secolo.\nDescrizione.\nPossiamo chiaramente fissare il periodo storico (piuttosto poco studiato ma per ci\u00f2 stesso interessante) nel quale i primi vascelli si affrancarono dai galeoni veri e propri in un processo di sperimentazione di nuove forme e strutture che produsse tutta una serie di ibridi intermedi fra le due tipologie di imbarcazione, testimoniati dalle numerose stampe e dipinti che ci sono pervenuti. Si osservano imbarcazioni gi\u00e0 chiaramente classificabili come vascelli ma con ancora due alberi di mezzana, galeoni con i primi alberetti di parrocchetto di bompresso e con le prime vele quadre di contromezzana (anche talora presenti su due alberi di mezzana).\nLa poppa si evolse nei primi due decenni del '600 dalla linearit\u00e0 delle forme affilate e torreggianti del galeone alla complessit\u00e0 barocca delle gallerie del vascello del XVII sec., in cui da due a quattro file sovrapposte di ariose finestrature si aprono dietro balaustrate sempre pi\u00f9 fastosamente e fantasiosamente decorate, intervallate da statue che, pi\u00f9 piccole e numerose nei legni inglesi, nelle navi francesi divennero, verso la met\u00e0 del secolo, enormi; pompose polene iniziarono parimenti ad appesantire lo sperone di prora dei vascelli per manifestare la gloria e la potenza delle rispettive marine, attingendo ad un repertorio scultoreo pressoch\u00e9 inesauribile di figure allegoriche, zoomorfe e mitologiche, legate al nome del particolare vascello che ornavano.\nImmensi vascelli a tre ponti armati dalle marine pi\u00f9 potenti del tempo (Spagna, Inghilterra e Francia) solcarono numerosi i mari del XVII secolo armati da tre file continue di pesanti cannoni riccamente ornati, anch'essi, di bronzo e di ferro, pi\u00f9 numerosi altri pezzi di minor calibro sui casseri e i castelli.\nVerso la fine del XVIII secolo si ridusse l'importanza dei grandi legni da guerra a causa dei loro costi di gestione e della maggiore flessibilit\u00e0 d'uso della pi\u00f9 piccola ma agile fregata. Quest'ultima per\u00f2 non rimpiazz\u00f2 il vascello nell'uso operativo perch\u00e9 questo mantenne superiore potenza di fuoco, capacit\u00e0 d'incassare i colpi nemici e trasportare grossi contingenti di truppe su lunghe distanze.\nIl vascello di linea rimase la principale nave da battaglia europea (e delle potenze mediterranee come l'impero ottomano, oltre che degli Stati Uniti d'America) fino alla comparsa delle navi corazzate a vapore. In particolar modo la pirofregata e la pirofregata corazzata risultarono superiori al pirovascello, tanto che le prime corazzate furono chiamate \"fregate corazzate\". Il dualismo vascello-fregata continu\u00f2 per\u00f2 come corazzata-incrociatore.\nEvoluzione tecnica.\nIl XVII secolo \u00e8 caratterizzato da alcune importanti innovazioni che porteranno, nelle marine militari di tutto il mondo, alla creazione del vascello.\nLa prima di queste innovazioni, adottata per prima dalla marina britannica, fu la formazione della \"linea di fila\" per il combattimento navale. Infatti nel 1653, per la prima volta, le \"Fighting Instructions\" (ovvero il codice di condotta della battaglia navale) dell'Ammiragliato britannico indicavano la \"linea di fila\" come la pi\u00f9 efficiente disposizione tattica delle unit\u00e0 per un combattimento navale. Questa formazione avrebbe avuto la massima efficacia se ogni unit\u00e0 impiegata avesse avuto analoghe prestazioni: cio\u00e8 a condizione che \u00abtutte le navi che la compongono possano avere la medesima velocit\u00e0, siano in grado di manovrare nello stesso modo e dispongano di un armamento sufficiente per evitare che una unit\u00e0 si trovi contro una nave nemica con volume di fuoco superiore\u00bb. Di conseguenza le navi militari vennero classificate secondo il loro potenziale bellico, ovvero in base al numero di cannoni imbarcati, ed alla loro velocit\u00e0. Nella I, II e III classe vennero inquadrati i vascelli da battaglia, nella IV classe le navi destinate alla scorta di convogli ed alle spedizioni in acque straniere, nella V classe le unit\u00e0 destinate alla esplorazione ed alle trasmissioni, nella VI infine le unit\u00e0 guardacoste.\nLa seconda innovazione, di gran lunga la pi\u00f9 importante, fu quella che condusse, attraverso migliorie tecniche e scientifiche, ad un perfezionamento della vela nonch\u00e9 dell'armamento. Uno dei pi\u00f9 grandi innovatori del secolo fu sir Anthony Deane al quale si devono i primi studi sul rapporto tra i pesi imbarcati e la forma della carena. Verso la fine del secolo, per\u00f2, i vascelli francesi, pi\u00f9 stabili e veloci, erano considerati il prodotto di punta della cantieristica europea. La struttura del vascello di linea, la \"capital ship\" delle flotte europee, era particolarmente robusta grazie all'adozione della doppia ordinata. In questo modo l'elemento strutturale principale dello scafo veniva raddoppiato, conferendo all'ossatura una resistenza mai ottenuta prima. Anche il tipo di legname fu sostituito, passando gradatamente dal rovere (quercus robur) al teak, scoperto alla fine del XVIII secolo.\nI pennoni, gli alberi e le verghe erano solitamente in abete. Il fasciame, in quercia, veniva fissato alle ordinate con dei cunei di legno, detti \"caviglie\", e non pi\u00f9 da chiodi metallici, facilmente deteriorabili. Il fasciame spesso veniva raddoppiato di spessore e poteva raggiungere facilmente lo spessore di 60\u00a0cm, una muraglia che poteva resistere all'impatto dei colpi d'artiglieria dell'epoca. Per la costruzione di questa struttura potevano essere impiegate 2.000 piante di quercia, i cui elementi curvi erano ricavati direttamente dalla forma naturale degli alberi, in tal modo se ne aumentava la robustezza. La parte immersa dello scafo veniva protetto dal mare e dai parassiti con uno strato di catrame e con uno spessore di tavole di olmo di un paio di centimetri. Attaccando questo strato, la teredine, il vorace verme marino, divoratore del legno, non danneggiava lo scafo sottostante.\nNel 1761, in Gran Bretagna, venne adottata per la prima volta la tecnica della protezione degli scafi attraverso delle lastre di rame lungo la carena. Sino alla fine del XVIII secolo la carena era bianca, colorazione dovuta al \"pattume\" con cui veniva dipinta, parte essenziale del sistema di protezione, una miscela di zolfo, sego, minio, olio di pesce e catrame. A questi ingredienti venne poi aggiunto catrame minerale, che confer\u00ec il classico colore nero che ebbero i vascelli fino alla met\u00e0 circa dell'Ottocento. La colorazione delle fiancate nella seconda met\u00e0 del XVIII sec. era solitamente nera con bande giallo ocra dove si aprivano le file dei sabordi dei cannoni, internamente dipinti in rosso , mentre esternamente erano neri: ne risultava un motivo a scacchi detto \"scacchiera di Nelson\". Questa \u00e8 la livrea ad esempio del HMS \"Victory\". In seguito la decorazione in giallo divenne bianca, mentre tutto l'interno della nave era appunto di color rosso ocra come le attrezzature quali paratie, pompe, cabestani, bitte, scale e affusti tranne i soli tavolati dei ponti.\nVerso la met\u00e0 del XVII secolo come si \u00e8 detto sopra la decorazione dei vascelli raggiunse vette di complessit\u00e0 e sontuosit\u00e0 mai pi\u00f9 eguagliate, riflesso del gusto artistico e architettonico dell'epoca, il barocco. Da prua a poppa le navi erano ornate da ricche decorazioni, sculture , ghirlande di fiori, cornucopie, grottesche... in molti casi anche intorno ai portelli dei cannoni delle file pi\u00f9 alte. \nErano montati sul coronamento dello specchio di poppa da uno a cinque fanali (enormi e sfarzosi nella marina continentale) e sugli specchi di prua (paratia che chiudeva i ponti di mezzo e di coperta della nave a prua, sopra la lunetta),sulle fiancate e sotto le gallerie di poppa specie nei vascelli inglesi per un certo periodo di tempo era invalso l'uso di dipingere anche motivi decorativi fra i pi\u00f9 vari . \nlo stile ornamentale diverso delle varie marine nel XVII sec. rendeva peraltro immediatamente distinguibili inglesi, francesi, spagnoli ed olandesi.\nCol passare degli anni dette decorazioni vennero progressivamente semplificate e poi abbandonate , sia per ragioni economiche che pratiche, tanto che verso il 1750 le decorazioni pi\u00f9 pesanti erano scomparse quasi del tutto, mentre rimaneva comunque l'uso di porre sulla cima della ruota di prora una polena che raffigurava ci\u00f2 che dava il nome alla nave (figure umane o animali) oppure un leone rampante.\nAgli inizi del XVIII secolo venne adottato il timone a ruota al posto della barra di comando. La poppa rimase quadrata fino al 1804, quando l'architetto navale Robert Seppings costru\u00ec, per il vascello di II classe \"Namur\", una poppa rotonda, molto pi\u00f9 facile da costruire e robusta. Lo spazio sottocoperta era suddiviso in due o tre ponti completi di batteria, mentre gli alberi erano suddivisi in tre sezioni, \"tronco maggiore\", \"albero di gabbia\" ed \"alberetto di velaccio\", tutte armate con vele quadre. L'albero di mezzana possedeva ancora una vela latina, col tempo poi divenuta aurica verso la met\u00e0 del XVIII sec., detta \"randa\", sormontata a da un'altra vela quadra, la \"mezzana\" cui poi nel XVIII si aggiunger\u00e0 una contromezzana. nel primo quarto del XVIII secolo scomparve l'albero di parrocchetto di bompresso, il piccolo albero verticale che sormontava l'albero di bompresso (albero in direzione obliqua alla linea di galleggiamento, a prua della nave), che dava molti problemi. Fu sostituito dall\"'asta di fiocco\", un'asta che prolungava il bompresso cui si assicuravano la \"vela di fiocco\", \"controfiocco\" ed eventuale \"trinchettina\". Sono vele triangolari che si possono notare ancora oggi sui velieri pi\u00f9 moderni. Vele simili vennero montate anche tra gli alberi, dette \"vele di straglio\", per aumentare la manovrabilit\u00e0 della nave. Allo stesso modo, verso l'inizio dell'800 cadde in disuso la vela di civada e di controcivada, normalmente inferita sull'omonimo pennone, ortogonale al bompresso. Il pennone in questione acquis\u00ec la funzione di dare angolatura opportuna alle manovre fisse di ritenuta laterale dell'albero di bompresso.\nI pennoni vennero dotati di \"marciapiedi\", cimette dove i marinai potevano mettere i piedi durante le manovre alle vele. Le colubrine installate a bordo raggiungevano le 42 libbre. Le marine, con alcune minime varianti, dividevano le unit\u00e0 in vascelli di prima classe, con pi\u00f9 di cento cannoni a bordo, vascelli di seconda classe, con pi\u00f9 di ottanta cannoni, vascelli di terza classe, con pi\u00f9 di sessanta cannoni, vascelli di quarta classe, con pi\u00f9 di quaranta cannoni, vascelli di quinta classe, con pi\u00f9 di trenta cannoni e vascelli di sesta classe, con almeno venti cannoni. A quest'ultima categoria appartenevano le fregate, mentre le unit\u00e0 con meno di 20 cannoni non erano raggruppate in alcuna classe e comprendevano principalmente golette, cutter e brigantini. A seconda delle classi il tonnellaggio andava dalle 5.000 t alle 800 t.\nLe navi dalla prima alla sesta classe erano solitamente comandate da un capitano di vascello, mentre i velieri minori erano sotto la responsabilit\u00e0 dei cosiddetti capitani di fregata, chiamati Master and Commander nella marina inglese.\nLa linea di combattimento, a cui si \u00e8 accennato pi\u00f9 sopra, aveva lo scopo di evitare l'attacco al solo punto debole del vascello: la poppa. Senza la protezione delle paratie trasversali un colpo di cannone che l'avesse centrata avrebbe potuto provocare danni molto gravi devastando i ponti da poppa a prora (colpo d'infilata)."}
{"id": "479436", "revid": "729019", "url": "https://it.wikipedia.org/wiki?curid=479436", "title": "Assedio di Gerusalemme (1099)", "text": "L'assedio di Gerusalemme, durato dal 7 giugno al 15 luglio 1099, fu il momento culminante e decisivo della Prima Crociata. Sotto la guida di Goffredo di Buglione e Raimondo IV di Tolosa, i crociati riuscirono, dopo un breve assedio, a conquistare la citt\u00e0 e ad impadronirsi dei luoghi sacri della religione cristiana.\nDopo aspri combattimenti all'interno della citt\u00e0 contro la guarnigione egiziana, i crociati occuparono e devastarono i luoghi sacri della religione islamica presenti a Gerusalemme e schiacciarono brutalmente ogni resistenza, massacrando sommariamente combattenti e civili musulmani ed ebrei, compresi vecchi, donne e bambini.\nLa conquista di Gerusalemme complet\u00f2 con uno straordinario successo la Prima Crociata e permise la costituzione nel Vicino Oriente degli stati latini cristiani.\nScenario.\nLa genesi.\nL'avanzata di Giovanni I, imperatore di Bisanzio (969-976), in quei territori musulmani definiti come Terra Santa, sembr\u00f2 per un momento dare all'Europa la speranza che potessero tornare in seno alla cristianit\u00e0; illusione che dur\u00f2 appunto solo un momento.\nRivolte in Libano non permisero a Giovanni I di conquistare anche Gerusalemme e col passar del tempo i musulmani, spinti dai Turchi, nuova forza motrice dell'Islam, si presero la rivincita. L'imperatore Romano IV Diogene venne sconfitto dal sultano Selgiuchide Alp Arslan (il forte leone) a Manzicerta.\nDopo un periodo di avvenimenti torbidi, prese a Bisanzio il potere Alessio I, della dinastia Comnena, il quale, ritenne opportuno schierarsi con il Papa e con l'occidente. Mettendo da parte i dissidi religiosi fra la chiesa orientale e quella occidentale, cerc\u00f2 di sollecitare il papa Urbano II perch\u00e9 chiamasse quanti pi\u00f9 cristiani possibili affinch\u00e9 liberassero Gerusalemme. Poco chiare furono sempre quali modalit\u00e0 d'aiuto l'Imperatore bizantino intendesse realmente: con ogni probabilit\u00e0 immense e incontrollabili armate che attraversavano il suo territorio erano l'ultima cosa che il Comneno desiderava. Questo fu alla base dei rapporti sempre altalenanti e conflittuali tra i crociati e i cristiani d'oriente, da qui fino alla fine dell'epopea delle crociate.\nNel novembre del 1095, al concilio di Clermont, accogliendo le richieste del Comneno, il papa lanci\u00f2 l'appello alla crociata. I primi ad accoglierlo furono una massa di popolani guidati da Pietro l'Eremita e da qualche scalcinato cavaliere, come Gualtieri Senza Averi. Costoro si misero durante il cammino a massacrare gli ebrei nell'Europa dell'est, dando vita al primo Pogrom della storia. Incontrollati com'erano e senza vera esperienza militare, furono subito sterminati dai Turchi in Anatolia.\nLa Prima Crociata.\nL'unica crociata che conquist\u00f2 Gerusalemme, fu quella in cui non parteciparono sovrani. Filippo I di Francia era scomunicato, Guglielmo II d'Inghilterra, uno dei figli del Conquistatore, era in disaccordo col papa, e quindi la crociata fu guidata da nobili speranzosi di prendersi nuovi territori con le armi, di acquistare fama o sinceramente convinti di servire Dio.\nGoffredo di Buglione duca d'Alta Lorena, Raimondo di Saint-Gilles conte di Tolosa, i normanni Boemondo e Tancredi di Taranto, Roberto di Normandia, altro figlio del Conquistatore, che per finanziare la sua impresa vendette i suoi possedimenti al fratello re d'Inghilterra, sono i pi\u00f9 noti.\nI primi problemi che si crearono furono proprio con l'imperatore bizantino Alessio, che dai baroni crociati voleva un giuramento di fedelt\u00e0; costoro erano convinti che il loro aiuto a dei cristiani bisognosi di sostegno, ma pur sempre scismatici, fosse di per s\u00e9 sufficiente per ottenere da questi tutto il sostegno possibile e una buona dose di gratitudine; Alessio I invece, ben comprendendo che degli occidentali turbolenti e numerosi potevano essere, per il suo impero, pi\u00f9 pericolosi dei musulmani, pretendeva che essi combattessero per lui e non autonomamente. D'altro canto l'aiuto bizantino era assolutamente necessario nelle prime fasi dell'avanzata e si raggiunse un'intesa, tramite un giuramento all'occidentale, non del tutto compreso dai greci e ben poco vincolante, secondo i crociati. Ma l'accordo era per il momento salvo, con la promessa che delle terre conquistate, quelle appartenute ai bizantini sarebbero state loro restituite, mentre ogni altro territorio assoggettato sarebbe andato ai nobili occidentali.\nArrivati in Anatolia, Crociati e bizantini sconfissero, nella primavera del 1097, il sultano turco Qilij Arslan I, presero Nicea e si diressero verso la Siria. Sconfitto nuovamente il Turco a Dorileo, i crociati nel 1098, si diressero verso Antiochia. Si dovette procedere ad un difficile assedio, con la continua minaccia dell'arrivo di eserciti di rinforzo turchi. I molti dissidi interni non permisero ai musulmani di recare aiuti alla citt\u00e0 favorendo, ora come in seguito, le mire cristiane. L'ancora prestigiosa citt\u00e0 cadde nelle mani degli invasori dopo un difficile assedio, infiorettato secondo la tradizione, da molti duelli a singolar tenzone ed eventi miracolosi.\nBoemondo, dopo vari dissidi, ottenne il principato di Antiochia, consentendo che parte delle sue truppe, al comando del nipote Tancredi, continuassero l'avanzata verso Gerusalemme, dato che lui, pago del risultato ottenuto, anche se formalmente restava vassallo di Alessio Comneno, si rifiut\u00f2 di proseguire.\nChi davvero fu scontento fu Raimondo di Saint-Gilles, il quale aveva sempre voluto esser capo della spedizione, giacch\u00e9 era l'unico che partendo rinunciava a qualcosa, il regno di Tolosa; in effetti gli altri ben poco avevano da perdere nel partire, ma solo da guadagnare e basti vedere Boemondo, che gi\u00e0 aveva acquisito Antiochia. Al tolosano per\u00f2 tocc\u00f2 solo Tripoli, una citt\u00e0 della costa conquistata durante l'avanzata verso Gerusalemme. \nDopo la conquista di Antiochia nel giugno 1098, i crociati rimasero nell'area per il resto dell'anno.\nIl legato pontificio Ademaro di Monteil era morto, e Boemondo di Taranto aveva reclamato Antiochia per se stesso.\nBaldovino di Boulogne rimase ad Edessa, catturata all'inizio del 1098.\nNon c'era accordo tra i principi su cosa si doveva fare; Raimondo di Tolosa, frustrato, lasci\u00f2 Antiochia per intraprendere l'assedio di Ma'arrat al-Nu'man.\nVerso la fine dell'anno i cavalieri minori e la fanteria minacciavano di partire per Gerusalemme senza di loro.\nL'assedio di Arqa.\nAlla fine di dicembre o ai primi di gennaio, Roberto di Normandia ed il nipote di Boemondo, Tancredi accettarono di divenire vassalli di Raimondo, che era abbastanza ricco da ricompensarli per il loro servizio.\nGoffredo di Buglione, invece, che aveva rendite dal territorio del fratello a Edessa, rifiut\u00f2 di fare lo stesso.\nIl 5 gennaio, Raimondo smantell\u00f2 le mura di Ma'arra, ed il 13 gennaio inizi\u00f2 una marcia verso sud, a piedi nudi e vestito da pellegrino, seguito da Roberto e Tancredi.\nProcedendo lungo la costa del Mediterraneo essi incontrarono poca resistenza dai governanti musulmani locali, che preferirono fare la pace e fornire vettovaglie piuttosto che combattere.\nForse i locali Sunniti preferivano un controllo crociato al governo degli Sciiti Fatimidi.\nRaimondo pensava di prendere Tripoli per se stesso, per creare uno Stato come aveva fatto Boemondo ad Antiochia.\nComunque per prima cosa egli assedi\u00f2 la vicina Arqa.\nFrattanto, Goffredo, insieme a Roberto di Fiandra, che pure aveva rifiutato di diventare vassallo di Raimondo, si riunirono con i crociati rimasti a Latakia e si diressero a sud, in febbraio.\nBoemondo part\u00ec con loro ma presto torn\u00f2 ad Antiochia.\nIn questo periodo Tancredi lasci\u00f2 il servizio di Raimondo e si un\u00ec a Goffredo, non si sa quale fu la causa del diverbio.\nUn separato contingente di forze, sebbene legato a quello di Goffredo, fu guidato da Gastone IV di B\u00e9arn.\nGoffredo, Roberto, Tancredi, e Gastone arrivarono ad Arqa in marzo, ma l'assedio continu\u00f2.\nLa situazione era tesa non solo tra i comandanti militari, ma anche nel clero che, dalla morte di Ademaro era rimasto senza un vero leader, ed inoltre dopo che Pietro Bartolomeo aveva trovato la Lancia Sacra in Antiochia, c'erano state accuse di frode tra le differenti fazioni del clero.\nAlla fine in aprile Arnolfo di Chocques sfid\u00f2 Pietro ad un'ordalia del fuoco.\nPietro si sottopose all'ordalia e mor\u00ec per le ustioni, questo scredit\u00f2 la Lancia Sacra, che fu considerata falsa e la residua autorit\u00e0 di Raimondo sui Crociati.\nL'assedio di Gerusalemme.\nArrivo alla Citt\u00e0 Santa.\nL'assedio di Arqa fin\u00ec il 13 maggio quando i crociati se ne andarono senza aver ottenuto nulla.\nI Fatimidi tentarono di concludere la pace, a condizione che i crociati non continuassero verso Gerusalemme, ma ovviamente furono ignorati; Iftikhar al-Dawla, il governatore Fatimide di Gerusalemme, apparentemente non comprese il motivo per cui i crociati erano venuti.\nIl 13 andarono a Tripoli dove ricevettero denaro e cavalli dal governatore della citt\u00e0 che, secondo la cronaca anonima \"Gesta Francorum\", fece anche voto di convertirsi al cristianesimo se i crociati fossero riusciti a togliere Gerusalemme ai suoi nemici Fatimidi.\nContinuando verso sud lungo la costa, i crociati passarono Beirut il 19 maggio, Tiro il 23 maggio, e voltando verso l'interno a Giaffa, il 3 giugno raggiunsero Ramla, che era gi\u00e0 stata abbandonata dai suoi abitanti.\nQui fu istituita la diocesi di Ramlah-Lidda, nella chiesa di San Giorgio (un eroe popolare fra i crociati) prima che essi continuassero per Gerusalemme.\nIl 6 giugno, Goffredo invi\u00f2 Tancredi e Gastone a conquistare Betlemme, dove Tancredi innalz\u00f2 il suo stendardo sulla Basilica della Nativit\u00e0.\nIl 7 giugno i crociati raggiunsero Gerusalemme. Molti urlarono quando videro la citt\u00e0 per raggiungere la quale avevano viaggiato cos\u00ec a lungo.\nCome ad Antiochia la citt\u00e0 fu posta sotto assedio, probabilmente i crociati stessi soffrirono pi\u00f9 dei cittadini di Gerusalemme, a causa della carenza di cibo ed acqua attorno a Gerusalemme.\nLa citt\u00e0 era ben preparata all'assedio, ed il governatore Fatimide Iftikhar al-Dawla aveva espulso la maggior parte dei Cristiani.\nDegli stimati 7.000 cavalieri che avevano preso parte alla Crociata dei Principi ne restavano solo 1.500 circa, insieme con forse 20.000 fanti dei quali 12.000 ancora in buona salute.\nGoffredo, Roberto di Fiandra e Roberto di Normandia (che pure aveva lasciato Raimondo per unirsi a Goffredo) assediarono le mura da nord a sud fino alla Torre di Davide, mentre Raimondo si accamp\u00f2 sul lato occidentale, dalla Torre di Davide al Monte Sion. Un assalto diretto alle mura il 13 giugno fu un fallimento. Senza acqua o cibo, sia gli uomini che gli animali stavano rapidamente morendo di sete e fame, i crociati si resero conto che il tempo non era dalla loro parte.\nFinalmente il 17 giugno giunsero via mare a Giaffa rinforzi genovesi, che portarono rifornimenti sufficienti per un breve periodo e macchine d'assedio, costruite sotto la supervisione di Guglielmo Embriaco; con i Genovesi le forze cristiane arrivavano a 15.000 uomini, i musulmani all'interno della citt\u00e0 forse a 7.000.\nI crociati inoltre iniziarono a raccogliere legno dalla Samaria allo scopo di costruire macchine da assedio.\nEssi erano ancora a corto di cibo ed acqua, e per la fine di giugno arriv\u00f2 la notizia che un esercito fatimide si dirigeva a nord dall'Egitto.\nLa processione a piedi nudi.\nTrovandosi a fronteggiare un obiettivo apparentemente impossibile, i loro spiriti furono risollevati quanto un prete di nome Pietro Desiderio dichiar\u00f2 di aver ricevuto una visione divina nella quale il fantasma di Ademaro aveva dato istruzioni di digiunare per tre giorni e poi marciare a piedi nudi, in processione attorno alle mura della citt\u00e0, dopo di che, la citt\u00e0 sarebbe caduta in nove giorni, seguendo l'esempio biblico di Giosu\u00e8 all'assedio di Gerico.\nSebbene stessero gi\u00e0 morendo di stenti, essi digiunarono, e l'8 luglio fecero la processione, con i preti che suonavano le trombe e cantavano i salmi, scherniti dai difensori di Gerusalemme per tutto il tempo.\nLa processione si ferm\u00f2 al Monte degli Ulivi e Pietro l'eremita, Arnolfo di Chocques e Raimondo di Aguilers pronunciarono dei sermoni.\nL'assalto finale.\nDurante l'assedio erano stati portati vari assalti alle mura, tutti respinti.\nMa le truppe Genovesi, comandate da Guglielmo Embriaco, smantellarono le navi con le quali erano giunti in Terra Santa; Embriaco, usando il legno delle navi, costru\u00ec alcune torri d'assedio.\nQueste furono spinte verso le mura nella notte del 14 luglio con grande sorpresa e preoccupazione dei difensori.\nRaimondo avrebbe attaccato dalla porta vicino al monte Sion e Goffredo e Guglielmo di Normandia da nord.\nL'assalto riusc\u00ec piuttosto facilmente, la mattina del 15 luglio la torre di Goffredo raggiunse la sezione di mura vicino alla porta dell'angolo nord-est, e secondo le \"Gesta\" due cavalieri fiamminghi di Tournai, Lethalde ed Engelbert, furono i primi ad irrompere nella citt\u00e0, seguiti da Goffredo, suo fratello Eustachio, Tancredi, ed i loro uomini.\nLa torre di Raimondo fu inizialmente fermata da un fosso, ma poich\u00e9 gli altri crociati erano ormai dentro la citt\u00e0, i musulmani a guardia della porta si arresero a Raimondo.\nDopo che i crociati, superate le mura esterne, furono entrati nella citt\u00e0, si diedero al massacro, quasi tutti gli abitanti di Gerusalemme furono uccisi nel corso di quel pomeriggio, della sera e della mattina successiva.\nMolti musulmani cercarono riparo nella Moschea al-Aqsa dove, secondo un famoso racconto delle \"Gesta Francorum\", \"\"...la carneficina fu cos\u00ec grande che i nostri uomini camminavano nel sangue che arrivava fino alle caviglie...\"\nSecondo Raimondo di Aguilers \"gli uomini cavalcavano con il sangue fino alle ginocchia ed alle redini.\"\" Fulcherio di Chartres, che non fu testimone oculare dell'assedio in quanto si trovava con il futuro re Baldovino I ad Edessa, narra di 10\u00a0000 morti solo nell'area del Monte del Tempio.\nLa cronaca di Ibn al-Qalanisi afferma che i difensori ebrei, che avevano combattuto fianco a fianco con i soldati musulmani nella difesa della citt\u00e0, si ritirarono non appena i crociati aprirono una breccia nelle mura esterne, cercando rifugio nella loro sinagoga, ma i \"Franchi la bruciarono sopra le loro teste\", uccidendo tutti coloro che erano dentro.\nI crociati accerchiarono l'edificio in fiamme cantando \"Cristo, Ti adoriamo!\". Documentazione proveniente dalla Geniza del Cairo indica che alcuni degli ebrei catturati riuscirono a riparare ad Ascalona dietro riscatto pagato dalla locale comunit\u00e0 ebraica.\nTancredi reclam\u00f2 per se stesso il quartiere del Tempio dove offr\u00ec protezione ad alcuni dei musulmani, ma non pot\u00e9 impedire la loro morte per mano dei crociati suoi seguaci.\nIl bilancio varia a seconda delle fonti: per i cristiani, morti, per i musulmani, .\nIl governatore fatimide Iftikhar al-Dawla si ritir\u00f2 nella Torre di Davide, che presto consegn\u00f2 a Raimondo in cambio di un salvacondotto per s\u00e9 e le sue guardie ad Ascalona.\nLe Gesta Francorum raccontano che qualcuno riusc\u00ec a sfuggire all'assedio illeso. Il suo anonimo autore, testimone oculare, scrive, \"\"Quando i pagani furono sopraffatti, i nostri uomini fecero un gran numero di prigionieri, uomini, donne e perfino bambini, che uccisero o tennero in cattivit\u00e0, secondo i loro desideri.\" Pi\u00f9 avanti \u00e8 scritto, \"[I nostri capi] inoltre ordinarono che tutti i morti Saraceni fossero gettati fuori a causa del terribile fetore, poich\u00e9 l'intera citt\u00e0 era piena dei loro corpi; e cos\u00ec i saraceni sopravvissuti trascinarono i morti davanti alle porte e li sistemarono in mucchi, che sembravano case. Nessuno aveva mai visto o sentito di un tale massacro di pagani, furono innalzate pire funerarie simili a piramidi, e solo Dio conosce il loro numero. Ma Raimondo fece in modo che l'Emiro e quelli che erano con lui fossero condotti sani e salvi ad Ascalona.\"\"\nSebbene i crociati uccisero la maggior parte dei residenti ebrei e musulmani, i racconti dei testimoni oculari (Gesta Francorum, Raimondo di Aguilers, documenti della Geniza del Cairo) indicano che ad una parte di essi fu risparmiata la vita, purch\u00e9 lasciassero Gerusalemme.\nTali racconti, inoltre, escludono l'ipotesi di uccisioni perpetrate dai crociati ai danni dei cristiani orientali. Parimenti le successive fonti della cristianit\u00e0 orientale sulla prima crociata, quali Matteo di Edessa, Anna Comnena o Michele il Siro, non ne fanno menzione. Secondo un'anonima cronaca siriana, tutti i cristiani erano stati espulsi dalla citt\u00e0 prima dell'arrivo dei crociati, probabilmente per evitare un'eventuale collusione con gli assedianti.\nLe Gesta Francorum narrano che il 9 agosto, tre settimane e mezzo dopo l'assedio, Pietro l'Eremita invit\u00f2 tutto il clero greco e latino a intraprendere una processione alla Basilica del Santo Sepolcro, a riprova del fatto che parte del clero orientale rest\u00f2 a Gerusalemme, o nei suoi pressi, durante l'assedio. Nel novembre 1100, quando Fulcherio di Chartres accompagn\u00f2 personalmente Baldovino I in visita alla citt\u00e0, entrambi furono salutati dal clero e dai fedeli latini e greci, indicando una presenza cristiano-orientale in citt\u00e0 un anno dopo l'assedio.\nConseguenze.\nDopo il massacro, il 22 luglio, Goffredo di Buglione fu nominato \"Advocatus Sancti Sepulchri\" (\"Difensore del Santo Sepolcro\"), rifiut\u00f2 il titolo di re della citt\u00e0 dove Cristo era morto, asserendo che \"mai avrebbe portato una corona d'oro laddove Cristo l'aveva portata di spine\". Alla sua morte, avvenuta nel 1100, divenne re suo fratello Baldovino, col nome di Baldovino I.\nRaimondo aveva rifiutato qualunque titolo, e Goffredo lo convinse a rinunciare anche alla Torre di Davide.\nRaimondo allora and\u00f2 in pellegrinaggio, ed in sua assenza Arnolfo di Chocques, che era stato avversato da Raimondo che sosteneva invece Pietro Bartolomeo, fu eletto primo Patriarca Latino il 1\u00ba agosto (le rivendicazioni del Patriarca Greco furono ignorate).\nIl 5 agosto, Arnolfo dopo aver consultato gli abitanti della citt\u00e0 sopravvissuti, trov\u00f2 la reliquia della Vera Croce.\nIl 12 agosto, Goffredo guid\u00f2 un esercito, con la Vera Croce portata all'avanguardia, contro l'esercito fatimide alla Battaglia di Ascalona.\nFu un altro successo dei crociati, ma dopo la vittoria, la maggior parte di loro consider\u00f2 compiuto il loro voto, e tutti, tranne poche centinaia, tornarono a casa.\nNondimeno, la loro vittoria prepar\u00f2 la strada per la creazione del Regno di Gerusalemme.\nLe nuove conquiste, definite (d')\"Outremer\", crearono dei presupposti d'incontro, quando non si era in guerra, fra i cristiani e i musulmani, che impararono a convivere, sia pure con reciproche difficolt\u00e0 e diffidenze.\nGerusalemme rimase cristiana fino al 1187, quando venne riconquistata dal sultano curdo Saladino, della dinastia degli Ayyubidi; nel 1291 il sultano turco mamelucco d'Egitto al-Ashraf Khalil, conquist\u00f2 San Giovanni d'Acri, ultima roccaforte cristiana in Oriente\nL'assedio divenne presto leggendario e nel XII secolo divenne il soggetto della Chanson de J\u00e9rusalem, una delle maggiori \"chanson de geste\" del Ciclo della crociata."}
{"id": "479439", "revid": "228587", "url": "https://it.wikipedia.org/wiki?curid=479439", "title": "Piazza delle Erbe", "text": ""}
{"id": "479440", "revid": "131358", "url": "https://it.wikipedia.org/wiki?curid=479440", "title": "Staffetta 4x100", "text": ""}
{"id": "479441", "revid": "339392", "url": "https://it.wikipedia.org/wiki?curid=479441", "title": "Staffetta 4x400", "text": ""}
{"id": "479442", "revid": "6923", "url": "https://it.wikipedia.org/wiki?curid=479442", "title": "Saigon", "text": ""}
{"id": "479455", "revid": "399678", "url": "https://it.wikipedia.org/wiki?curid=479455", "title": "Verricello", "text": "Il verricello \u00e8 una macchina che serve a movimentare pesi tramite l'utilizzo di fune o catena, esattamente come l'argano.\nNella nautica da diporto viene comunemente chiamato winch un tipo di verricello di modeste dimensioni, installato a bordo di un'imbarcazione a vela, esclusivamente quando la sua destinazione d'utilizzo \u00e8 la manovra delle vele, altrimenti \u2014 seppur di identico tipo e fattezze \u2014 mantiene il nome verricello (es. il \"verricello dell'ancora\", il \"verricello d'ormeggio o di tonneggio\", ecc.)\nDescrizione.\nIn italiano viene fatta distinzione fra verricello ed argano in base al suo utilizzo ed alle normative vigenti, alle quali \u00e8 necessario attenersi per la sua costruzione. Viene intesa verricello la macchina che \"tira\" e che quindi lavora sull'asse orizzontale, viene chiamata argano la macchina che \"solleva\" e lavora quindi sull'asse verticale. Anche nella lingua inglese si differenziano le due macchine: il verricello \u00e8 detto \"\"winch\", mentre l'argano \u00e8 detto \"capstan\"\"\nIl verricello \u00e8 formato da uno/due supporti laterali necessari per l'ancoraggio dello stesso e da un cilindro rotante (chiamato \"tamburo\") che avvolge la fune sulla quale \u00e8 applicata la resistenza (carico). \nIl tamburo ruota grazie ad un ingranaggio che moltiplica la forza di entrata, sia questa di una manovella come nel caso di un apparecchio manuale oppure di un motore elettrico, idraulico o pneumatico a seconda delle esigenze, nel caso di apparecchi motorizzati.\nIl verricello \u00e8 una macchina considerata molto antica ed i primi prototipi non utilizzavano ingranaggi-moltiplicatori. La sua potenza pertanto era da considerarsi semplicemente tanto maggiore quanto pi\u00f9 lunga era la manovella di azionamento (braccio).\nUn classico esempio di verricello si trova nei pozzi in cui, girando una manovella, si fa ruotare il tamburo attorno al quale \u00e8 avvolta la corda che sostiene il secchio, facendolo salire o scendere.\nOggi esistono infinite tipologie di verricelli ma praticamente tutte sfruttano le potenzialit\u00e0 dell'ingranaggio. I tipi meno complessi e per lo pi\u00f9 tutti quelli manuali, usano il semplice accoppiamento pignone-corona; alcuni tipi molto diffusi utilizzano invece l'ingranaggio col sistema a vite senza fine mentre i pi\u00f9 recenti e performanti sfruttano il sistema epicicloidale. Esistono anche verricelli da collegare al trattore e verricelli portatili."}
{"id": "479457", "revid": "228587", "url": "https://it.wikipedia.org/wiki?curid=479457", "title": "Corda", "text": "La corda \u00e8 un insieme di fili intrecciati, di materiali vari, capaci di sopportare sforzi di trazione. Pu\u00f2 essere costituita da materiali naturali, metallici o sintetici. Se l'intrecciatura dei fili costituenti \u00e8 a spirale, \u00e8 detta \"fune\". \nLa struttura.\nLa struttura della corda prevede dei fili primari, che sottoposti a vari passaggi diventano una corda \nLa fabbricazione.\nI materiali.\nPer fabbricare corde (non metalliche) le materie prime devono avere particolari caratteristiche di resistenza ed elasticit\u00e0. Esse sono principalmente:\nTutte queste materie non hanno la medesima importanza: la iuta, la canapa, il lino, la seta e oggi il nylon sono le pi\u00f9 adoperate.\nLa fabbricazione a mano.\nOggi la fabbricazione di corde avviene quasi esclusivamente in maniera automatica tramite appositi macchinari come commettitrici e cordatrici. Tuttavia, soprattutto presso alcuni porti, \u00e8 ancora possibile trovare vecchie botteghe di artigiani che producono corde e funi con un lavoro manuale. Tali opifici per lavorare hanno bisogno di solito di molto spazio a causa del torcitoio a pedale tramite il quale si ottengono i trefoli.\nLa fabbricazione automatica.\nMateriali comuni per la corda sono fibre naturali come canapa, canapa di Manila, lino, cotone, fibra coir, juta e Agave sisalana.\nLe fibre sintetiche includono il polipropilene, il nylon, il poliestere (per esempio il PET, Polimero a cristalli liquidi, Vectran), il polietilene (per esempio il Dyneema), aramidi (per esempio Twaron, Technora e Kevlar) e poliaramidi (per esempio Dralon, Tiptolon). Alcune corde sono costruite con diverse miscele di fibre. Il Rayon \u00e8 una fibra rigenerata usata per fare corde decorative.\nPer quanto riguarda la fabbricazione automatica, essa pu\u00f2 avvenire tramite pi\u00f9 macchine collegate tra loro, ognuna delle quali ha una determinata funzione (torcitrici per la torcitura delle filacce, commettitrici per la commettitura, cordatrici per la cordatura) o tramite un unico macchinario che di solito \u00e8 riservato per la costruzione di corde spesse o funi che debbono essere sottoposte ad una forte trazione. Il funzionamento di quest'ultimo tipo di cordatrice prevede l'utilizzo di bobine di fili collocate su delle alette poste orizzontalmente in numero pari a quello dei trefoli da costruire. I fili, richiamati attraverso un perno, si attorcigliano in maniera automatica tramite un sistema di rotazione continua. Per le funi ancora pi\u00f9 grosse il procedimento si divide di solito in pi\u00f9 fasi che prevedono l'utilizzo di macchinari mobili che riproducono in maniera automatica il lavoro tipico di intrecciamento dei fili proprio del cordaio. Per le corde a struttura piatta, i fili si sovrappongono l'uno sull'altro e quindi si cuciono. Dopo la costruzione, la corda pu\u00f2 essere lucidata meccanicamente e spalmata con un collante speciale per renderla pi\u00f9 resistente.\nI prodotti.\nI prodotti della corderia comprendono: \nUn particolare tipo di corda \u00e8 la corda costruita con intestini di animali, detta anche corda di budello. Essa viene utilizzata quando c'\u00e8 bisogno della trasmissione del moto per piccole coppie, o di corde vibranti per gli strumenti musicali (per gli strumenti a percussione \u00e8 pi\u00f9 diffuso per\u00f2 l'utilizzo di corde metalliche). Altro tipo di corda sono i nerbi, costruiti dai tendini animali trattati con una speciale lavorazione di conceria che prevede che siano battuti e ritorti a pi\u00f9 riprese."}
{"id": "479458", "revid": "125798915", "url": "https://it.wikipedia.org/wiki?curid=479458", "title": "Loris Francesco Capovilla", "text": "Dal 15 aprile 2015 alla morte \u00e8 stato il pi\u00f9 anziano vescovo d'Italia e il quarto nel mondo. Sempre tra i vescovi, con riferimento agli anni trascorsi dall'ordinazione presbiterale - ben 76 dal 23 maggio 1940 - \u00e8 stato, sempre nel medesimo periodo, primo tra gli italiani, e quarto a livello mondiale. \u00c8 stato creato cardinale da papa Francesco il 22 febbraio 2014 a 98 anni, ricevendo il titolo presbiterale di Santa Maria in Trastevere e divenendo in tal modo il membro pi\u00f9 anziano del collegio cardinalizio.\nBiografia.\nNasce a Pontelongo, in provincia e diocesi di Padova, il 14 ottobre 1915 da Rodolfo e Letizia Callegaro. Viene battezzato nella chiesa parrocchiale dedicata a Sant'Andrea Apostolo. Il padre, funzionario della \"Societ\u00e0 Belga Zuccherifici\", muore trentasettenne nel 1922. L'evento causa alla vedova e ai due figli Loris e Lia un lungo periodo di precariet\u00e0 e di peregrinazioni, sino all'approdo definitivo a Mestre (Venezia) nel 1929.\nFormazione e ministero sacerdotale.\nAlunno del seminario patriarcale di Venezia, \u00e8 ordinato presbitero il 23 maggio 1940 dal cardinale patriarca Adeodato Piazza. Assolve diversi incarichi nella parrocchia di san Zaccaria e nella curia patriarcale, \u00e8 cerimoniere capitolare nella basilica di San Marco; catechista alle scuole medie, cappellano dell'Onarmo a Porto Marghera, cappellano del carcere minorile e all'Ospedale degli infettivi.\nDurante la seconda guerra mondiale presta servizio militare in aviazione. L'armistizio del 1943 lo coglie all'aeroporto di Parma, allora intitolato a Natale Palli. Si ricorda tuttora la sua opera umanitaria intesa a sottrarre quanti pi\u00f9 avieri possibili all'internamento in Germania. A sessant'anni dalla fine del conflitto, la \"Gazzetta di Parma\", il 7 febbraio 2005, lo ricorda con un articolo di Giorgio Torelli: \"Cos\u00ec don Loris sfid\u00f2 i tedeschi\".\nNel 1945, il cardinale Adeodato Piazza lo designa predicatore domenicale a Radio Venezia, ministero protratto sino al 1953. Nel 1949 il patriarca Carlo Agostini lo nomina direttore del settimanale diocesano \"La Voce di San Marco\" e redattore della pagina veneziana dell\"'Avvenire d'Italia\". \u00c8 iscritto all'albo dei giornalisti dal 1950.\nL'11 dicembre 1955 diviene cameriere segreto soprannumerario.\nPer oltre un decennio, dal 15 marzo 1953 al 3 giugno 1963, \u00e8 il segretario particolare di Angelo Giuseppe Roncalli, prima quando questi, appena creato cardinale, viene nominato nuovo patriarca di Venezia, poi, dopo aver partecipato come suo conclavista al conclave del 1958 indetto per l'elezione del successore di papa Pio XII, viene confermato, la sera del 28 ottobre 1958, dal neoeletto papa Giovanni XXIII, quale suo segretario particolare, incarico che terr\u00e0 fino al momento della morte del pontefice.\nIl 12 dicembre 1958 diventa prelato domestico, il 22 marzo 1960 cameriere segreto partecipante e il 24 dicembre di quello stesso anno protonotario apostolico soprannumerario in quanto, in tale data, entra a far parte, quale canonico, del capitolo della basilica di San Pietro in Vaticano.\nIl nuovo pontefice, Paolo VI, gli affida l'incarico di prelato di anticamera e perito conciliare.\nMinistero episcopale e cardinalato.\nPapa Paolo VI lo nomina, il 26 giugno 1967, arcivescovo metropolita di Chieti e amministratore apostolico della diocesi di Vasto (oggi arcidiocesi di Chieti-Vasto).\nRiceve la consacrazione episcopale, il successivo 16 luglio, nella basilica di San Pietro in Vaticano, dallo stesso pontefice, coconsacranti Augusto Gianfranceschi, vescovo di Cesena (gi\u00e0 ausiliare del cardinale Roncalli quando questi era patriarca di Venezia) e Jacques-Paul Martin, vescovo titolare di Neapoli di Palestina, canonico vaticano e officiale della Segreteria di Stato.\nAppena quattro anni dopo, il 25 settembre 1971, viene nominato prelato \"nullius\" di Loreto, delegato pontificio per il santuario lauretano e arcivescovo titolare di Mesembria, sede che era stata titolo arcivescovile di Angelo Giuseppe Roncalli dal 1934 al 1953.\nIl 10 dicembre 1988 si dimette dagli incarichi pastorali, pur conservando il titolo di arcivescovo titolare di Mesembria. Va ad abitare a Sotto il Monte Giovanni XXIII, in provincia di Bergamo, paese natale di papa Roncalli, dove continua a ricevere visite di pellegrini e di fedeli. In occasione della nomina cardinalizia il vescovo Francesco Beschi lo considera un uomo di grandissima rettitudine e di profonda cultura, vero e proprio testimone e \"padre saggio\", in particolare della diocesi di Bergamo.\nIl 12 gennaio 2014 papa Francesco annuncia la sua elevazione a cardinale in relazione al suo servizio di una vita intera per il bene della Chiesa. Avendo oltrepassato la soglia degli ottant'anni, non entra nel novero dei cardinali elettori.\nLe sue condizioni di salute non gli permettono di essere presente durante la cerimonia del concistoro e il papa manda quindi un legato pontificio, nella persona del cardinale Angelo Sodano, decano del Sacro Collegio, a imporgli la berretta cardinalizia il 1\u00ba marzo 2014 a Sotto il Monte.\nGli ultimi anni.\nIl 14 ottobre 2015 compie 100 anni e sceglie di festeggiare insieme con i profughi ospitati a Sotto il Monte.\nMuore nella clinica Palazzolo di Bergamo il 26 maggio 2016, solennit\u00e0 del Corpus Domini e anniversario della morte del padre.\nLe esequie si tengono il 30 maggio alle ore 8:00 nella cappella di Ca' Maitino alla presenza degli amici pi\u00f9 intimi, secondo le volont\u00e0 espresse per iscritto a Ivan Bastoni, da lui nominato suo erede universale. Alle 10.30 viene celebrata nella chiesa parrocchiale di Sotto il Monte una messa pubblica in suffragio, presieduta dal vescovo di Bergamo Francesco Beschi; concelebrano il patriarca di Venezia Francesco Moraglia e numerosi arcivescovi e vescovi. \u00c8 sepolto nel cimitero dell'abbazia rettoria di Sant'Egidio in Fontanella.\nGenealogia episcopale.\nLa genealogia episcopale \u00e8:\nOpere.\nCapovilla ha curato la pubblicazione di numerosi scritti su e di Papa Roncalli tra cui:\nper Grafica e Arte Bergamo;\nHa pubblicato sullo stesso tema centinaia di opuscoli e di articoli in quotidiani, settimanali e riviste.\nRappresentazioni televisive.\nLoris Francesco Capovilla \u00e8 interpretato, nelle seguenti rappresentazioni televisive da:"}
{"id": "479463", "revid": "123020164", "url": "https://it.wikipedia.org/wiki?curid=479463", "title": "Zibibbo", "text": "Lo zibibbo \u00e8 sia il nome di un vitigno a bacca bianca (chiamato anche Moscato d'Alessandria) che del vino dolce che se ne ottiene.\nLa parola \"zibibbo\" deriva dalla parola araba \"zab\u012bb\" (\u0632\u0628\u064a\u0628) che vuol dire \"uvetta\" o \"uva passita\". La parola \u00e8 impropriamente utilizzata per indicare un vino (come il Moscatellone) e uve come Salamonica e Salamanna. Una grande produzione di zibibbo era presente in antichit\u00e0 araba a Ta\u00ecfa.\nIl 26 novembre 2014 a Parigi l'UNESCO ha dichiarato la pratica agricola della coltivazione della vite ad alberello di Pantelleria, patrimonio dell'umanit\u00e0.\nStoria.\nIl Moscato d'Alessandria era originario dell'Egitto, ed \u00e8 stato introdotto per opera degli arabi come \"zibibbo\" a Pantelleria, dove tuttora ne viene coltivata la quasi totalit\u00e0 della produzione nazionale. In Sicilia era coltivata dagli arabi. Di origine araba sono anche i caratteristici terrazzamenti dell'isola in cui viene coltivato il vitigno. Oggi lo Zibibbo viene coltivato con una coltura moderna \"cordone speronato\" in Sicilia e con particolare successo nella zona tra Erice e Mazara del Vallo, le cui uve producono un vino secco di grande pregio, ideale per abbinamenti con ostriche e pesci dalla carne bianca come saraghi, orate, ecc. Dall'uva Zibibbo si ricava non solo il vino Zibibbo IGT, ma anche DOC come il moscato di Pantelleria e l'Erice vendemmia tardiva Zibibbo.\nCaratteristiche.\nA foglia media, normalmente trilobata, a grappolo ben voluminoso e oblungo, l'acino \u00e8 grosso, ovoidale a buccia spessa di colore verde tendente al giallo; la maturazione \u00e8 un po' tardiva.L'uva Zibibbo \u00e8 usata sia per la vinificazione sia per il consumo diretto o per l'essiccazione. L'uva Zibibbo ha particolari propriet\u00e0 organolettiche.\nVino.\nIl vino che si ricava dallo zibibbo \u00e8 giallo paglierino, carico con riflessi dorati, dolce e con elevato grado alcolico dal caratteristico profumo. Oltre al consumo a s\u00e9 stante \u00e8 utilizzato per la produzione del vino DOC di Pantelleria, nella versione passito, moscato, spumante, del Pantelleria Zibibbo dolce e del vino Erice vendemmia tardiva Zibibbo. Si accompagna a formaggi e pasticceria secca.\nRiconoscimenti.\nIl 26 novembre 2014 a Parigi l'UNESCO ha dichiarato la pratica agricola della coltivazione della vite Zibibbo ad alberello, tipica di Pantelleria, patrimonio immateriale dell'umanit\u00e0. Si tratta della prima pratica agricola al mondo ad ottenere questo prestigioso riconoscimento."}
{"id": "479467", "revid": "83531", "url": "https://it.wikipedia.org/wiki?curid=479467", "title": "Shlomo Venezia", "text": "Fu tra i pochissimi sopravvissuti all'eliminazione sistematica dei prigionieri appartenenti al \"Sonderkommando\" di Birkenau.\nBiografia.\nVenezia appartiene a una famiglia ebrea sefardita espulsa dalla Spagna nel 1492 a seguito del Decreto dell'Alhambra.\nLa famiglia si stabil\u00ec poi, dopo numerose destinazioni, nella Macedonia greca, dapprima sotto governo veneziano (cui deve sia il cognome sia la cittadinanza, poi divenuta italiana) e successivamente ottomano.\nDopo un'infanzia relativamente povera trascorsa nel quartiere ebraico di Salonicco, Shlomo Venezia perse il padre a 12 anni.\nQuesto peggior\u00f2 ulteriormente le condizioni economiche della sua famiglia e, dopo l'occupazione tedesca della Grecia, agli ebrei italiani fu offerta la possibilit\u00e0 di rimpatrio con destinazione Sicilia o il trasferimento ad Atene.\nLa scelta di quest'ultima opzione, dovuta ad interessi economici di alcuni imprenditori, si rivel\u00f2 fatale per Shlomo e gli altri ebrei italiani: essi vennero infatti rinchiusi dai nazisti in una sinagoga con un pretesto e deportati.\nShlomo Venezia fu assegnato al campo di concentramento di Auschwitz-Birkenau.\nL\u00ec perse subito sua madre e due sorelle, avviate alle camere a gas.\nDurante la prigionia fu obbligato a lavorare nei \"Sonderkommando\", squadre composte da internati e destinate alle operazioni di smaltimento e cremazione dei corpi dei deportati.\nTali squadre venivano periodicamente soppresse onde non far trapelare indiscrezioni circa gli stermini sistematici della popolazione ebraica.\nVenezia fu uno dei pochissimi sopravvissuti di tali squadre, e solo uno dei due italiani insieme a Enrico Vanzini e affid\u00f2 le memorie della sua esperienza al libro \"Sonderkommando Auschwitz\" (Rizzoli 2007).\nLa morte.\nMuore nella sua abitazione a Roma il 1\u00ba ottobre 2012 all'et\u00e0 di 88 anni; i funerali religiosi si sono celebrati davanti al Tempio Maggiore, alla presenza dei familiari, gente comune e alcuni volti noti della politica; dopo un breve corteo funebre per il Ghetto, il suo feretro \u00e8 stato tumulato nel Cimitero Israelitico del Verano.\nEsperienze ad Auschwitz.\nShlomo Venezia fu arrestato nel marzo 1944 a Salonicco insieme a sua madre, suo fratello e le sue tre sorelle nonch\u00e9 altri parenti meno prossimi.\nFu deportato presso il campo di sterminio di Auschwitz-Birkenau, uno dei tre campi principali che componevano il complesso di Auschwitz.\nShlomo Venezia fu dichiarato abile al lavoro dai medici e scamp\u00f2 all'esecuzione insieme a suo fratello e alla sua sorella maggiore, che tuttavia non rivide che nel 1957, e due cugini.\nFu tatuato con il numero 182727 e dopo la quarantena fu assegnato al Sonderkommando di uno dei grandi crematori di Birkenau, il III, composto principalmente da giovani prigionieri di robusta costituzione e in buone condizioni fisiche, a causa dello sforzo fisico richiesto dal lavoro: l'eliminazione delle \u00abprove\u00bb di quello che stava avvenendo. Sopravvisse anche grazie al fatto che il Kap\u00f2 Lemke, responsabile del Krematorium III, decise di non partecipare alla rivolta dell'autunno 1944, in seguito alla quale vennero trucidati coloro che vi avevano partecipato.\nShlomo Venezia divenne tra i pi\u00f9 importanti portavoce dell'Olocausto solo dopo pi\u00f9 di quarant'anni dalla fine dell'esperienza nei Lager.\nNel 1997 fu fra i testimoni del film-documentario \"Memoria\", presentato al Festival di Berlino.\nRoberto Benigni lo volle come consulente insieme a Marcello Pezzetti per la sceneggiatura del film \"La vita \u00e8 bella\"."}
{"id": "479475", "revid": "2008079", "url": "https://it.wikipedia.org/wiki?curid=479475", "title": "Piccole donne", "text": "Piccole donne \u00e8 il pi\u00f9 famoso romanzo di Louisa May Alcott, pubblicato inizialmente in due volumi, il primo nel 1868 e il secondo nel 1869,negli Stati Uniti con il titolo \"Little Women or, Meg, Jo, Beth, and Amy\".\nNel 1880 i due volumi furono riuniti in uno solo, \"Little Women\", che continua a essere quello letto in America. L'edizione del 1880 presenta anche alcune modifiche, soprattutto nel linguaggio, l\"'American Idiom\", che rispecchiava pienamente il parlato dei personaggi, ma poco conveniente in una prosa letteraria. In Italia le prime parziali traduzioni risalgono al 1908, dove anche dopo si prefer\u00ec, come del resto in molti altri paesi, come la Francia e l'Inghilterra, dividere il romanzo in due parti, dato il pubblico di ragazzi a cui era destinato, con i due titoli \"Piccole donne\" e \"Piccole donne crescono\".\nIl libro ebbe un successo immediato quando usc\u00ec e oggi \u00e8 considerato un classico della letteratura per l'infanzia, consigliato dagli insegnanti e amato dai bambini. Viene molto preso in considerazione anche dalla pedagogia, in quanto il tema principale del romanzo non \u00e8 solo la famiglia e come gli insegnamenti dei genitori si riflettano sui figli, bens\u00ec la crescita e la trasformazione interiore da adolescenti ad adulti ed \u00e8 pervaso da un sentimentalismo generalmente americano che tuttavia rende il romanzo molto interessante.\nPiccole donne.\nIl primo romanzo racconta la storia delle quattro sorelle March \u2013 Meg, Jo, Beth e Amy, chiamate regolarmente con i loro soprannomi \u2013 che rispecchiano quelle della stessa famiglia Alcott. Il loro padre \u00e8 un semplice cappellano partito per il fronte durante la Guerra di secessione americana, lasciando a casa le figlie e la moglie. Le ragazze, con i loro pregi e i loro difetti, pur essendo povere e con i problemi tipici dell'adolescenza, imparano a crescere e diventare ragazze responsabili, pronte a difendersi da qualsiasi vicissitudine. \nIl libro copre l\u2019arco narrativo di un anno: inizia a Natale e finisce a Natale dell\u2019anno dopo, e in questo arco di tempo vengono analizzati i singoli caratteri, i sogni e la maturazione di ciascuna delle quattro sorelle, le quali vivono questo periodo quasi come un gioco, come una scommessa fatta con la madre di riuscire a migliorare caratterialmente e a combattere i loro \"nemici interiori\". Grande importanza viene dato a questo dettaglio: tutto il romanzo, infatti, si ispira al libro Il viaggio del pellegrino di John Bunyan, il quale vede la crescita di ogni persona come allegoria del viaggio di un pellegrino che, con il suo fardello sulle spalle (il proprio carattere, con i pregi e difetti) passa dalla Citt\u00e0 della Perdizione, la nostra realt\u00e0, alla Citt\u00e0 Celeste, con il raggiungimento dei propri obiettivi e il completamento della nostra maturazione. \u00c8 un passaggio chiave del romanzo spesso messo in disparte dalle trasposizioni teatrali e cinematografiche del romanzo, che rivela il pensiero fortemente trascendentalista e le idee educative innovatrici di Amos Bronson Alcott, padre della scrittrice.\nPiccole donne crescono.\nIl secondo romanzo continua la narrazione delle avventure dei protagonisti tre anni dopo la fine di \"Piccole donne\", comprendendo questa volta un arco temporale molto pi\u00f9 ampio atto per mostrare i cambiamenti dei personaggi. \u00c8 raccontato con lo stesso spirito e vena poetica, segnando un passo fondamentale per il seguito della tetralogia delle Piccole Donne.\nMeg sposa John Brooke, ed essi hanno due bambini: Demijohn (Demi) e Margaret (Daisy). Vivono modestamente in una casa da loro stessi comprata, \"la Colombaia\", e John continua a lavorare come istitutore per altri ragazzi. Jo, diventata una scrittrice, rifiuta una proposta di matrimonio da parte di Laurie e sposa Fritz Bhaer, un professore tedesco di filosofia. Beth muore per insufficienza cardiaca dovuta alla scarlattina. Amy compie un lungo viaggio in Europa, nella speranza di realizzare i suoi sogni, ma si rende conto di non possedere il talento necessario per diventare una grande artista; incontra Laurie in Francia e i due si innamorano e si sposano.\nPersonaggi.\nFamiglia March.\nRobert March\nAltri personaggi.\nSallie Gardiner\nAdattamenti del romanzo.\nIl romanzo \u00e8 considerato un classico della letteratura americana e dell'infanzia. Ha goduto nel corso degli anni di numerose trasposizioni cinematografiche e televisive. Il cinema si era interessato al romanzo gi\u00e0 all'epoca del cinema muto.\nNel 1918 venne girato un \"Little Women\" diretto da Harley Knoles con Conrad Nagel (Laurie) e Dorothy Bernard (Jo).\nNel 1933 George Cukor diresse \"Piccole donne\", interpretato da Katharine Hepburn nel ruolo di Jo e da Joan Bennett in quello di Amy.\nMervyn LeRoy diresse nel 1949 un \"Piccole donne\" che aveva come protagonisti June Allyson (Jo), Peter Lawford (Laurie), Elizabeth Taylor (Amy), Janet Leigh (Meg), in questa versione Beth \u00e8 la sorella minore.\nNel 1955 venne trasmesso in tv \"Piccole donne\", diretto da Anton Giulio Majano con protagonista Lea Padovani.\nNegli anni '80 sono stati tratti dal romanzo due anime: \"Piccole donne\" (Toei Animation, 1981) e \"Una per tutte, tutte per una\" (Nippon Animation, 1987).\nNel 1994 esce la trasposizione cinematografica della regista Gillian Armstrong. Il film \u00e8 uscito con il titolo di \"Piccole donne\" con Winona Ryder, Gabriel Byrne, Susan Sarandon; Trini Alvarado, Samantha Mathis, Claire Danes, Kirsten Dunst. Nel film vengono inclusi particolari presi dalla biografia dell'autrice del romanzo, si suppone per rendere maggiore veridicit\u00e0.\nNel 2017 BBC One ha trasmesso la miniserie tv \"Piccole donne\", sceneggiata da Heidi Thomas e diretta da Vanessa Caswill.\nNel 2019 Greta Gerwig ha scritto e diretto un nuovo adattamento cinematografico, intitolato sempre \"Piccole donne\", in cui recitano Timoth\u00e9e Chalamet, Chris Cooper, Laura Dern, Louis Garrel, Tracy Letts, James Norton, Bob Odenkirk, Florence Pugh, Saoirse Ronan, Eliza Scanlen, Meryl Streep e Emma Watson."}
{"id": "479478", "revid": "125977759", "url": "https://it.wikipedia.org/wiki?curid=479478", "title": "Aprilia SR", "text": "L'Aprilia SR \u00e8 uno scooter prodotto dall'Aprilia nella cilindrata di 50 cm\u00b3 dal 1992, ma che venne presentato anche in cilindrate maggiori (125 e 150). Si tratta di ciclomotori a 2 tempi considerati come i primi ad aver introdotto il concetto di \"sportivo\" nel mondo degli scooter.\nStoria.\nCon questo ciclomotore la casa di Noale ha aperto la strada al concetto di scooter sportivo in grado di riprodurre emozioni motociclistiche, le soluzioni utilizzate nella \"prima serie\" erano all'avanguardia, dal freno a disco anteriore alla forcella teleidraulica, passando per le colorazioni ispirate alle Aprilia da competizione.\nIl primo motore fu un monocilindrico verticale raffreddato ad aria di 49,3 cm\u00b3, con avviamento elettrico (tramite pulsante posto sul manubrio) o kick starter (la cosiddetta \"pedalina\" posta sul carter).\nLa \"prima serie\" subir\u00e0 variazioni con il passare degli anni, il motore rimane Minarelli ma di tipo orizzontale, il raffreddamento diventa disponibile sia ad aria che a liquido, i freni rimangono in configurazione tamburo posteriore e disco anteriore.\nSono degne di nota le versioni \"Replica\", con le grafiche dedicate a diversi motociclisti Aprilia dell'epoca, tra cui Loris Reggiani, Max Biaggi (campione del mondo nella classe 250 nel '94, '95 e '96) e Doriano Romboni.\nLa \"seconda serie\" (1997) subisce un deciso e profondo restyling, le linee squadrate del precedente modello vengono abbandonate in favore di linee pi\u00f9 aerodinamiche e rotonde; il motore \u00e8 un Minarelli orizzontale disponibile sia raffreddato ad aria che a liquido, i freni sono anteriore a disco, posteriore a tamburo (nella versione raffreddata ad aria) o disco (nella versione raffreddata a liquido). Questa serie \u00e8 caratterizzata da soluzioni estetico/meccaniche all'avanguardia, come il freno a disco posteriore, la forcella anteriore teleidraulica della showa; continua la tradizione delle versioni racing replica con le grafiche degli allora centauri della aprilia che gareggiavano nella 250\u00a0cm\u00b3 e nella SBK: Tetsuya Harada, Valentino Rossi, Loris Capirossi. Ci fu anche una versione chiamata Stealth che aveva subito modifiche a variatore, frizione e rapporto di compressione.\nNel 2000 l'SR subisce un leggero lifting: indicatori di direzione bianchi, nuovo musetto anteriore e nuovo parafango posteriore, oltre a un nuovo quadro strumenti.\nMa la novit\u00e0 pi\u00f9 importante consiste nell'introduzione del motore ad iniezione elettronica, una soluzione finora utilizzata soltanto nelle auto e che l'Aprilia ha denominato DiTech.\nQuesto nuovo propulsore permette di ridurre i consumi e allo stesso tempo di inquinare meno e di migliorare le prestazioni. Inoltre continuano le colorazioni ispirate alle Aprilia da competizione.\nNel 2003 a seguito dei non pochi problemi riscontrati dagli utenti di SR con motore ad iniezione (Suzuki-Morini che era prodotto da Aprilia) viene montato su tutti gli SR ad iniezione il motore Piaggio, sempre naturalmente ad iniezione che viene gi\u00e0 montato su Piaggio NRG e Gilera Runner con eccellenti risultati (consumi ancora pi\u00f9 bassi, ad esempio).\nCon l'introduzione di questo nuovo motore non vengono introdotte novit\u00e0, salvo un nuovo carter identico a quello dei Piaggio e Gilera e l'accensione automatica dei fari, con la conseguente eliminazione dell'interruttore.\nNel 2005 viene introdotta la \"quarta serie\" dell'SR, con la linea totalmente diversa, nuova strumentazione che comprende anche un computer di bordo che riporta autonomia, velocit\u00e0 media, consumo e l'adozione dei fari alogeni e anche degli abbaglianti (i fari dei precedenti Sr, specialmente quelli della II\u00aa serie erano poco potenti).\nIl motore resta l'ormai collaudatissimo Piaggio ad iniezione, con l'aggiunta di un nuovo motore a carburatore, con quest'ultimo motore resta in produzione la terza serie dell'SR, il cui nome diviene SR 50 Street, pi\u00f9 economica e con una gamma colori ridotta a Grigio Excalibur e Black Line.\nDesign.\nCon le gomme e le sospensioni di carattere sportivo, e un pi\u00f9 potente motore degli altri ciclomotori 50\u00a0cm\u00b3, l'Aprilia SR 50 si dimostra pi\u00f9 veloce e agile della maggior parte dei concorrenti. Ne sono state vendute oltre 800000 unit\u00e0 e dagli anni novanta si \u00e8 presentato come un'eccezione nel mondo dei ciclomotori, orientato su tendenze motociclistiche. Attraverso numerosi e costanti aggiornamenti e migliorie soprattutto di carattere tecnologico, Aprilia SR 50 \u00e8 conforme allo standard sulle emissioni Euro 2 nonostante sia dotato di un motore 2 tempi.\nParte del suo carattere sportivo \u00e8 dato dalle sue particolari colorazioni (alcune tra le quali \"limited edition\") che sono state concepite e pensate diversamente a seconda del paese di distribuzione del ciclomotore. Generalmente nei Paesi europei esiste una maggiore selezione rispetto, ad esempio, al Nord America (questo confrontando le colorazioni esposte nei rispettivi siti web del costruttore).\nMotori.\nL'SR50 si basa su una grande variet\u00e0 di motori e nello stesso tempo sono stati utilizzati nei diversi mercati di distribuzione diverse motorizzazioni. Ad esempio, la \"seconda serie\" (1997-2003) \u00e8 stata realizzata, a seconda del mercato, con motori Morini, Minarelli, Piaggio mentre l'ultimo modello (SR 50 R e SR50 R Factory) viene prodotto con motore Piaggio e Minarelli. I motori applicati appartengono per\u00f2 soltanto a due famiglie: a carburatore e a iniezione. Il motore a iniezione elettronica diretta coniato come DiTech (Direct injection Technology) \u00e8 quello pi\u00f9 costoso ma anche il pi\u00f9 performante e con i consumi maggiormente ridotti. \u00c8 stato introdotto con la \"seconda serie\", dove l'iniezione fu applicata ai motori Morini, e utilizzato in tutte le versioni successive a motore Piaggio affiancato dalle rispettive versioni a carburatore. L'SR50 a iniezione \u00e8 il pi\u00f9 diffuso negli USA dove fino al 2008 \u00e8 rimasto equipaggiato soltanto con motore Morini e dal 2009 con motore Piaggio. Aprilia ha dichiarato che gli SR50 DiTech sono in grado di percorrere 50\u00a0km con un litro a 50\u00a0km/h.\nSR50 in Europa.\nNonostante sia classificato come un motoscooter (o semplicemente scooter), la potenza che \u00e8 in grado di sprigionare l'SR50 \u00e8 troppo alta, per cui in Gran Bretagna viene considerato una motocicletta. Di conseguenza per evitare che tale mezzo possa essere usato per gareggiare, la versione europea \u00e8 prodotta con delle limitazioni meccaniche applicate al motore: per limitare la chiusura del variomatic (e quindi la velocit\u00e0), \u00e8 stata introdotta una rondella tra le due pulegge del variatore stesso; \u00e8 stato diminuito il diametro del carburatore; \u00e8 stato inserito un blocco nel collettore della marmitta originale. La versione a iniezione (o DiTech) \u00e8 stata limitata invece soltanto al variatore automatico e, in questo caso, anche alla centralina (che agisce sui giri motore) ma i risultati conseguiti sono gli stessi: tali modifiche portano a una riduzione della velocit\u00e0 che cos\u00ec trattata raggiunge un massimo di 45\u00a0km/h con i fermi, mentre senza fermi pu\u00f2 raggiungere gli 85\u201390\u00a0km/h.\nSR 125 e SR 150.\nQueste cilindrate furono introdotte nel 1999 ed erano simili ai 50\u00a0cm\u00b3, salvo dimensioni scooter, sella pi\u00f9 grande e comoda, fari pi\u00f9 potenti, telaio pi\u00f9 prestazionale, rivista l'elettronica. Queste cilindrate vennero prodotte fino al 2002, subendo le stesse modifiche eseguite sul ciclomotore."}
{"id": "479482", "revid": "640277", "url": "https://it.wikipedia.org/wiki?curid=479482", "title": "Haz-Zebbug", "text": ""}
{"id": "479483", "revid": "640277", "url": "https://it.wikipedia.org/wiki?curid=479483", "title": "\u0126a\u017c-\u017bebbu\u0121", "text": ""}
{"id": "479488", "revid": "124692985", "url": "https://it.wikipedia.org/wiki?curid=479488", "title": "Stato di New York", "text": ""}
{"id": "479489", "revid": "767487", "url": "https://it.wikipedia.org/wiki?curid=479489", "title": "John Bevis", "text": "\u00c8 conosciuto per aver scoperto la Nebulosa del Granchio nel 1731. Dalle osservazioni fatte con il suo telescopio a Stoke Newington, Middlesex, compilo un catalogo astronomico intitolato \"Uranographia Britannica\" attorno al 1750."}
{"id": "479491", "revid": "281779", "url": "https://it.wikipedia.org/wiki?curid=479491", "title": "Vasco Ascolini", "text": "Biografia.\nInizia l'attivit\u00e0 a met\u00e0 degli anni 1960. Dal 1973 al 1980 collabora con il Teatro municipale Romolo Valli di Reggio Emilia, curando la documentazione fotografica di spettacoli di prosa e di danza.\nVerso il 1980 inizia ad interessarsi della fotografia di soggetti architettonici e di reperti museali e qualche anno dopo, nel 1983, a Chalon-sur-Sa\u00f4ne (Francia), espone al Museo della Fotografia Ni\u00e9pce. In Francia ottiene vari incarichi da Enti ed Istituti del Ministero della Cultura: Mus\u00e9e du Louvre, Mus\u00e9e Rodin, Tuileries, Versailles, Parc Royal, Archive du Parc de Saint-Cloud. Si apre cos\u00ec una serie di esposizioni: nel 1985 espone presso la Lincoln Center Public Library di New York; nel 1991 realizza una mostra personale ad Arles (Francia); nel 1992 a Reggio Emilia realizza la mostra personale \"L'idea metafisica\" e nel 1996 partecipa all'esposizione intitolata \"Metti il fotografo al Museo\", una presentazione per immagini dei Musei Civici di Reggio Emilia sviluppata da diversi fotografi, curata da Massimo Mussini.\nNel 1998 il comune di Salon-de-Provence (Francia) gli dedica la mostra retrospettiva \"Noir lumi\u00e8re\". Sempre in Francia, a Lilla, partecipa all'esposizione \"Une incertaine Folie\", realizzata alla Sala del Conclave, con immagini dai luoghi di cura psichiatrica. Nel 2000 \u00e8 presente ed espone alla mostra \"D'Apr\u00e8s l'Antique\" al Louvre. \nNel periodo 2002-2003 la citt\u00e0 di Mantova lo incarica, nell'ambito del progetto \"Il segreto della citt\u00e0\", per una pubblicazione con testi di Ernst H. Gombrich, Jacques Le Goff e Pierre Sorlin. Nel 2004 espone al Cairo su invito del Ministero della Cultura Egiziano con una mostra antologica curata da A. Gio\u00e9. Altra mostra all'Universit\u00e0 di Lione, nello stesso anno.\nRiconoscimenti.\nA New York, presso il MOMA e al Metropolitan Museum, come al Guggenheim Museum, sono conservate ed esposte fotografie del periodo teatrale, cos\u00ec come presso altre importanti istituzioni internazionali quali la Lincoln Center Public Library, la Universit\u00e0 del Texas a Austin, la Fondazione Italiana per la Fotografia, Torino, la Biblioth\u00e8que Nationale e il Mus\u00e9e Carnavalet (Parigi).\nHa ricevuto molti riconoscimenti, tra i quali:\nLa linea critica.\nSegno distintivo dello stile di Vasco Ascolini \u00e8 il tratto scuro, nero, il contrasto con il poco bianco presente in un'immagine in bianco e nero.\nNella fotografia di teatro, con forte predilezione per la danza e per la mimica, domina la figura umana che, attraverso la completa eliminazione delle gradazioni intermedie dei toni, \u00e8 trasformata in corpo plasticamente fisso, quasi un oggetto, una statua.\nNel periodo \"dei marmi\" le linee precedenti sono adattate ad un'espressione (apparentemente) fredda e stilizzata.\nTratto distintivo del periodo \u201cdei marmi\u201d \u00e8 l'assoluta assenza della figura umana (viva).\nAlcune immagini di scena sembrano citazioni del teatro del N\u014d. Il contatto di Ascolini con la cultura giapponese \u00e8 avvenuta prima della sua dedizione alla fotografia. Lo studio della \"VIA\" lo ha condotto a diventare anche maestro d'arti marziali giapponesi e cintura nera di VI dan (Ju-do)."}
{"id": "479494", "revid": "486946", "url": "https://it.wikipedia.org/wiki?curid=479494", "title": "Intelcom", "text": ""}
{"id": "479496", "revid": "125074010", "url": "https://it.wikipedia.org/wiki?curid=479496", "title": "Avanzi (programma televisivo)", "text": "Avanzi \u00e8 stato un programma televisivo di genere comico e satirico trasmesso su Rai 3 in tre edizioni, la prima dal 25 febbraio al 13 maggio 1991 (12 puntate), la seconda dal 28 ottobre 1991 al 16 marzo 1992 (21 puntate), infine la terza dal 20 novembre 1992 al 12 marzo 1993 (16 puntate).\nStoria e formula.\nCreato da Valentina Amurri, Linda Brunetta e Serena Dandini (che ne fu anche la conduttrice), \"Avanzi\", in onda in seconda serata, nella sua prima edizione si propose come una trasmissione nella quale potevano trovare spazio gli \"scarti\" e gli \"scartati\" della televisione italiana (sia quella pubblica che quella commerciale): personaggi TV rimasti senza ingaggio, pubblicit\u00e0 rifiutate dalla committenza, servizi giornalistici censurati e dunque mai messi in onda, programmi di TV locali (immaginarie) rimaste senza frequenze a seguito della Legge Mamm\u00ec (tra cui l'emiliana \"Tele Bicocca International\", Cinico TV di Palermo e \"Tele Santa Lucia\" di Napoli). A seguito del successo ottenuto, a partire dalla seconda edizione, \"Avanzi\" si spost\u00f2 progressivamente dalla satira sulla TV a quella politica e di costume.\nAllo show partecip\u00f2 lo stesso gruppo di comici dei due precedenti programmi della Dandini (\"La TV delle ragazze\" e \"Scusate l'interruzione\") e, oltre a comici rodati come Marco Messeri, molti furono anche i nuovi comici: il cast comprendeva tra gli altri Massimo Rinaldi (che interpretava il giornalista Pierfico Del Monte), Francesca Reggiani, Sabina Guzzanti, Corrado Guzzanti (uno dei perni dello show poi protagonista, con il personaggio di Lorenzo, dell'appendice del programma \"Maddechea\u00f2\"), Cinzia Leone, Pier Francesco Loche, Antonello Fassari, Angela Finocchiaro, Stefano Masciarelli, Giangiacomo Colli, i \"Broncoviz\" (Marcello Cesena, Maurizio Crozza, Carla Signoris, Ugo Dighero e Mauro Pirovano), Tosca D'Aquino, Iaia Forte e Beatrice Fazi. Inoltre, proprio ad \"Avanzi\" fece la sua prima apparizione televisiva Luciana Littizzetto. Dopo la stagione finale il programma riapr\u00ec i battenti con un format pi\u00f9 o meno simile ma con il titolo di \"Tunnel\" e promosso in prima serata.\nTormentoni.\nTra i celebri tormentoni del programma, il \"Minoli rap\", il Vittorio Sgarbi ed i personaggi di Lorenzo e Rokko Smitherson di Corrado Guzzanti; Beppe Mancuso, l'operaio della Fiat e l'urlo \"Rizzi-Rizzi-Gol\" di Stefano Masciarelli (dedicato al calciatore della Roma Ruggiero Rizzitelli); le parodie degli spot pubblicitari dell'epoca (inframezzati dai reali bumper della Rai di allora) ad opera prima di Angela Finocchiaro, che aveva gi\u00e0 ricoperto tale ruolo ne \"La TV delle ragazze\", ed in seguito dei Broncoviz (alternati anche dagli altri comici del programma); il Giuliano Ferrara e la Sora Lella interpretati da Antonello Fassari; \"L'Italia dovrebbe essergli grata!\", frase finale ricorrente della rubrica \"Italia Bella - Il Geometra Messeri nel paese degli errori\", pronunciata da Marco Messeri ed abbinata ad una vera e propria grata di metallo, tenuta con le mani davanti alla propria faccia dallo stesso attore livornese. Questi infatti rivestiva il ruolo di \"inviato\" in giro per la penisola a caccia delle opere pubbliche incompiute e dei monumenti pi\u00f9 recenti, commissionati dalle amministrazioni locali, con costi notevoli nonch\u00e9 esiti artistici di dubbio gusto. Successivamente i casi documentati finiranno per essere raccolti in un libro intitolato \"Italia Bella\", firmato a quattro mani con Fabio Di Iorio e pubblicato nel 1992 da Baldini &amp; Castoldi. Vi era anche una parodia delle telenovelas latinoamericane ad opera dei comici Massimo Olcese e Adolfo Margiotta, che interpretavano \"Chiquito Y Paquito\", dando vita a sketch surreali il cui tormentone era il \"Non mi fido di te\", detto da Olcese a Margiotta, che lo guardava con l'occhio socchiuso e l'aria subdola.\nMeritano menzione inoltre i sexy-balletti di Alba Parietti e le canzoncine di un'avidissima Cristina D'Avena (entrambe parodiate da Francesca Reggiani, che imitava pure Enrico Ghezzi, Katia Ricciarelli, Marta Flavi ed Enrica Bonaccorti), la Francesca Dellera, l'Edwige Fenech, la Marisa Laurito, l'Anna Oxa e la Sabrina Salerno di Cinzia Leone (personaggi presenti sin dai tempi de \"La TV delle ragazze\") e le domande scabrose della \"sessuologa\" Moana Pozzi, interpretata da Sabina Guzzanti (che parodiava anche Rita Levi Montalcini e Barbara Alberti), soprattutto a Pier Francesco Loche. Quest'ultimo, nella seconda e terza edizione, ricopriva il ruolo di uno pseudo giornalista (ricoperto invece nella prima edizione da Massimo Rinaldi con il personaggio di Pierfico Del Monte) che da dietro una scrivania introduceva le notizie non vere, ufficiose, ma di garantita \"freschezza\" del suo telegiornale, cantando \"Truffa truffa ambiguit\u00e0, truffa truffa ambigui- falsit\u00e0\" sul tema della sigla dell'epoca del TG2: ogni informazione veniva preceduta da frasi di preavviso come \"si dice\", \"si mormora\" etc., a indicare l'ufficiosit\u00e0 di tali notizie, alla cui esposizione aggiungeva un mantra ironico, basato sulla reiterata citazione del nome Paolo Frajese, da lui ritenuto il proprio \"padre spirituale\". In caso di aggiornamenti sulla Strage di Ustica, era solito inforcare degli occhiali da sole, accompagnando il gesto con la formula introduttiva \"Ussstica!\", pronunciata portandosi il dito indice davanti a naso e labbra, nonch\u00e9 pronto ad alzarsi dalla sedia per guadagnare l'uscita dello studio; i fogli di carta, contenenti alcune informazioni troppo \"compromettenti\", venivano direttamente stracciati dal comico sardo, prima ancora di essere letti. Nella seconda stagione del programma Loche sparisce per un periodo, arrestato dalla Guardia di Finanza. Verr\u00e0 a sostituirlo per un po' di tempo il suo rozzo cugino Efisio (interpretato dallo stesso Loche).\nTra i personaggi della terza stagione di \"Avanzi\" meritano particolare menzione il Compagno Antonio, interpretato da Antonello Fassari, un comunista caduto in coma negli anni settanta e risvegliatosi nel 1993, profondamente avvilito perch\u00e9 del mondo che conosceva erano rimasti solamente i Pooh (gridava sempre: \"I Poooooooh!!!\") e che per questo provava sempre a ricadere in coma, e la signorina Vaccaroni, interpretata da Cinzia Leone, una dipendente dell'Ufficio Imposte e Tributi, i cui tormentoni erano \"Lo sportello \u00e8 aperto dalle 8 alle 8!\" o anche \"La festa \u00e8 finita!\", o anche che \"siamo al baratro!\" e che la lira italiana si era cos\u00ec svalutata che era battuta negli scambi persino dalla \"Pizza di fango del Camerun\".\nTra le finte pubblicit\u00e0 meritano una menzione particolare lo spot del \"Caff\u00e8 Rinko\", parodia del Caff\u00e8 Kimbo in cui Maurizio Crozza, Ugo Dighero e Mauro Pirovano, travestiti da poveri contadini neri al servizio di \"Padron Baudo\" (all'epoca testimonial di quella marca di caff\u00e8) intonano \"Caff\u00e8 Rinko: tutto l'aroma della sfiga!\" e quello del marchio dolciario \"Antica segreteria del corso\" (parodia dell'Antica gelateria del corso), che, sotto forma di pubblicit\u00e0 di dolciumi e gelati confezionati, altro non era che una caustica parodia del PSI, all'epoca nell'occhio del ciclone per lo scandalo Tangentopoli, con lo slogan \"Antica segreteria del corso, le stesse mani in pasta dal 1892\".\nMusica.\nOspiti musicali.\nIn ogni puntata del programma era prevista una esibizione dal vivo di un artista o di un gruppo musicale: parteciparono quasi esclusivamente gruppi italiani emergenti o sconosciuti al grande pubblico, tra i quali molti artisti o gruppi della cosiddetta scena delle \"posse\", allora di grande attualit\u00e0. \nNel 1991 infatti i Sud Sound System presentano \"T'\u00e0 sciuta bona\" tratto dal 12 pollici \"Fuecu/T'a sciuta bona\" e si esibiscono anche l'anno dopo con una versione di \"T'\u00e0 sciuta bona\"; sempre nello stesso anno si esibiscono gli Isola Posse All Stars, altro gruppo di spicco dell'epoca delle posse, che presentano il singolo \"Passaparola\" tratto dal 12 pollici omonimo; ulteriori ospiti di questa scena sono Papa Ricky, Nuovi Briganti, Pitura Freska, 99 Posse.\nAlla prima puntata del programma partecipano i Santarita Sakkascia eseguendo \"Happy Gays\", versione \"politicamente scorretta\" della saga di \"Happy Days\". Nella seconda puntata della terza stagione del programma (27 novembre 1992) sono ospiti addirittura i Sonic Youth, storica band statunitense di rock alternativo, che suonano \"Youth against Fascism\".\nRokko e i suoi fratelli.\nLa canzone che apre e chiude la trasmissione, dal titolo \"Sopravvoliamo\", \u00e8 suonata e cantata dal gruppo \"Rokko e i suoi fratelli\", ovvero Corrado Guzzanti, Antonello Fassari, Pier Francesco Loche e Stefano Masciarelli (con Sabina Guzzanti, Francesca Reggiani e Cinzia Leone come coriste).\nNel 1991 viene addirittura incisa su disco: il minialbum \"Avanzi\" esce per una sotto-etichetta della bolognese Century Vox, specializzata nella pubblicazione di singoli di hip hop e raggamuffin dell'emergente scena italiana delle cosiddette \"posse\".\nL'anno successivo il gruppo pubblica addirittura un album intero dal titolo \"Sopravvoliamo\".\nRiconoscimenti.\nNel 1992 \"Avanzi\" vinse il Telegatto come \"trasmissione rivelazione dell'anno\"."}
{"id": "479502", "revid": "30610", "url": "https://it.wikipedia.org/wiki?curid=479502", "title": "Spurio Cassio Vecellino", "text": "Fu console tre volte e gli venne tributato due volte il trionfo. \u00c8 famoso per il \"Foedus Cassianum\" e per la prima proposta di legge agraria a Roma, la \"lex Cassia agraria\". \u00c8 l'unico patrizio della Gens Cassia di cui si abbia notizia.\nBiografia.\nIl nome di Spurio Cassio Vecellino \u00e8 riportato nei fasti consolari come console per il 502, 493, e 486 a.C., anche se alcuni autori ritengono che il suo ultimo consolato, con Proculo Verginio Tricosto Rutilo, sia avvenuto in realt\u00e0 nel 480 a.C., l'anno in cui ebbe luogo la battaglia di Salamina, nell'Antica Grecia, e ci\u00f2 permetterebbe di avere dei riferimenti cronologici pi\u00f9 esatti per la storia romana di questo periodo. Ad esempio, Diodoro Siculo afferma che il suo terzo consolato era coinciso con l'arcontato di Calliade ad Atene. Calliade, secondo gli storici moderni, fu arconte nel 480 a.C..\nPrimo consolato.\nNel 502 a.C. Spurio Cassio fu eletto console assieme al collega Opitero Verginio Tricosto. Secondo Livio i due consoli continuarono lo scontro iniziato l'anno precedente con la colonia di Pometia, passata agli Aurunci, costringendola alla resa e punendola duramente; secondo Dionigi invece, Spurio Cassio guid\u00f2 i Romani contro i Sabini, che furono ancora una volta sconfitti. Ambedue gli storici narrano di un trionfo tributato ai consoli al loro ritorno a Roma.\nL'anno successivo Cassio fu il primo, nella storia romana, a ricoprire la nuova carica di \"magister equitum\", una sorta di luogotenenza, durante la dittatura di Tito Larcio.\nDopo la battaglia del lago Regillo, (ca. 496 a.C.), Cassio richiese nel Senato la distruzione delle citt\u00e0 latine.\nSecondo consolato.\nNel 493 a.C. Cassio fu console per la seconda volta assieme a Postumio Cominio Aurunco. I due consoli entrarono in carica durante la secessione della plebe che si era ritirata sul Monte Sacro.\nDurante questo consolato negozi\u00f2 il trattato (\"foedus\") dei Romani con i Latini, che da lui prese di nome di \"Foedus Cassianum\", e che stabil\u00ec sia le relazioni amichevoli che l'alleanza militare. Cicerone asserisce che una copia di questo trattato era ancora esistente al suo tempo, e Dionigi di Alicarnasso ne riassume i termini. In quel frangente il collega Postumio Cominio, guidava l'esercito contro i Volsci di Anzio, conquistando anche Longula, Polusca e, con l'aiuto di Gneo Marcio Coriolano, anche la citt\u00e0 di Corioli.\nNello stesso anno Spurio Cassio consacr\u00f2 il Tempio di Cerere, Libero e Libera i cui voti erano stati fatti nel 498 a.C. dal dittatore Aulo Postumio Albo Regillense.\nTerzo consolato.\nNel 486 a.C. fu eletto console per la terza volta assieme a Proculo Verginio Tricosto Rutilo. Cassio marci\u00f2 contro i Volsci e gli Ernici, ma, poich\u00e9 i nemici chiesero ed ottennero la pace, non si ebbe una battaglia. Nonostante ci\u00f2 Cassio ottenne un secondo trionfo, che \u00e8 registrato nei fasti trionfali.\nCon il \"foedus cassianum\" stipulato con i Latini durante il suo secondo consolato e con questo patto di alleanza con gli Ernici, Cassio riusc\u00ec a formare quella federazione che riport\u00f2 il potere di Roma al livello che aveva durante gli ultimi re, anche se a Roma ci fu chi contest\u00f2 che con gli Ernici fossero stretti gli stessi accordi pattuiti con i Latini.\nLivio afferma che il trattato con gli Ernici ebbe come conseguenza la consegna a Roma dei due-terzi del loro territorio, il che . Dionigi di Alicarnasso riporta che con il trattato gli Ernici fossero posti allo stesso livello dei Romani e dei Latini e che ognuna delle tre nazioni avesse diritto ad un terzo delle terre conquistate in guerra dai loro eserciti.\nLa legge agraria.\nDopo il patto con gli Ernici, Cassio propose la sua famosa riforma agraria. Le fonti antiche sono poco chiare ed in contraddizione tra loro.\nCassio, con la \"lex Cassia agraria\", propose di dividere le terre pubbliche di Roma, tra i cittadini romani, e quelli degli alleati Latini ed Ernici. La proposta fu fortemente osteggiata dai Patrizi, che alla fine riuscirono a demandare ad un collegio di 10 senatori, l'individuazione delle terre pubbliche, e quali tra queste avrebbero dovute essere vendute e quali date in locazione.\nLa legge proposta da Cassio probabilmente era semplicemente il ripristino di una vecchia legge di Servio Tullio che ordinava che la quota di terra pubblica in mano ai patrizi doveva essere delimitata rigorosamente, che il resto doveva essere diviso fra i plebei e che la decima doveva essere imposta anche alle terre possedute dai patrizi.\nDobbiamo ricordare che in questo periodo i \"comitia tributa\" non avevano ancora possibilit\u00e0 di legiferare e che i tribuni della plebe avevano poteri molto limitati e di conseguenza i reiterati tentativi annuali di far attuare la legge che sono riportati stanno ad indicare che la legge esisteva ma era disattesa.\nLa condanna.\nL'anno successivo Cassio fu portato in giudizio con l'accusa di aspirare ai poteri di re; i due accusatori, i questori Cesone Fabio Vibulano e Lucio Valerio Potito, sarebbero poi diventati consoli, rispettivamente nel 484 a.C.e nel 483 a.C., con il sostegno dei patrizi. Processato, Cassio fu quindi condannato e fatto precipitare dai due questori dalla Rupe Tarpea.\nLa sua casa fu distrutta e lo spazio rimasto, di fronte al tempio della dea Tellus, fu lasciato libero. Con i beni sequestrati fu eretta una statua di bronzo nel Tempio di Cerere con un'iscrizione che ricordava la provenienza delle somme usate (\"ex Cassiana familia datum\").\nCassio lasci\u00f2 tre figli che furono risparmiati dal Senato.\nSecondo un'altra versione, Spurio Cassio fu accusato di tirannide dal padre, e per questo condannato e ucciso dallo stesso padre.\nCritica storica.\nLa storia di Spurio Cassio presenta evidenti analogie e somiglianze con quella dei Gracchi e verosimilmente, secondo alcuni studiosi, sulla tradizione storica del personaggio peserebbero delle vere e proprie retro-proiezioni di elementi desunti dalla vicenda graccana.\nDa notare che gli appartenenti alla gens Cassia di cui abbiamo notizia in seguito furono tutti plebei. Si pu\u00f2 supporre o che la \"gens\" sia stata espulsa dal patriziato o che ci sia stato un passaggio volontario dei successori di Cassio nelle file dei plebei, come forma di protesta contro i patrizi che avevano sparso il sangue del loro antenato. La gens Cassia era comunque conosciuta come una delle pi\u00f9 nobili di Roma.\nDionigi di Alicarnasso pone l'anno della morte di Spurio Cassio durante il consolato di Quinto Fabio Vibulano e Servio Cornelio Maluginense, e coincidente con la 74\u00aa edizione dell'Olimpiadi greche."}
{"id": "479507", "revid": "1226", "url": "https://it.wikipedia.org/wiki?curid=479507", "title": "L'Et\u00e0 dell'Innocenza", "text": ""}
{"id": "479510", "revid": "118213178", "url": "https://it.wikipedia.org/wiki?curid=479510", "title": "L'et\u00e0 dell'innocenza", "text": ""}
{"id": "479513", "revid": "92723", "url": "https://it.wikipedia.org/wiki?curid=479513", "title": "Pavel Osipovi\u010d Suchoj", "text": "Biografia.\nSuchoj nacque in un villaggio vicino a Vitebsk, in Bielorussia. Comp\u00ec i primi studi dal 1905 al 1914 al ginnasio di Homel'. Nel 1915 si iscrisse alla Scuola tecnica imperiale. Dopo la fine della prima guerra mondiale fu chiamato alla leva militare nell'esercito e nel 1920 fu congedato a causa di problemi di salute. Torn\u00f2 quindi agli studi e nel 1925, con relatore Andrej Tupolev, si laure\u00f2 con una tesi dal titolo \"Un aereo monomotore da 300 cv\".\nA marzo dello stesso anno cominci\u00f2 a lavorare come ingegnere all'Istituto centrale di aeroidrodinamica. Durante gli anni seguenti Suchoj disegn\u00f2 e costru\u00ec aeroplani famosi in tutto il mondo.\nNel settembre del 1939 gli fu affidato un ufficio tecnico, l'OKB Sukhoi, al quale dedic\u00f2 tutta la vita.\nIn riconoscimento alla sua carriera, il 25 dicembre del 1975, dieci giorni dopo la morte, fu insignito del Premio di Stato dell'URSS alla memoria."}
{"id": "479522", "revid": "128334", "url": "https://it.wikipedia.org/wiki?curid=479522", "title": "Chuck Norris facts", "text": "I Chuck Norris facts (letteralmente \"fatti su Chuck Norris\", o meglio tradotto \"curiosit\u00e0 su Chuck Norris\") sono un fenomeno di internet che coinvolge la figura dell'attore statunitense Chuck Norris, che consiste nella diffusione, attraverso internet, (e-mail, newsgroup e siti web, e successivamente nel tempo anche social media) e a scopo goliardico, di notizie inventate e inverosimili su di lui, sotto forma dei cosiddetti \"facts\" (ovvero curiosit\u00e0, pillole di informazione): molte di esse hanno a che vedere con la forza, la mascolinit\u00e0 e l'abilit\u00e0 nelle arti marziali di Norris, qualit\u00e0 esagerate con intenti umoristici.\nStoria.\nI \"Chuck Norris facts\" hanno iniziato a diffondersi dal 2005 attraverso canali IRC e forum come Something Awful (lo stesso sito responsabile della nascita del fenomeno \"All your base are belong to us\").\nIl fenomeno ha inizialmente attinto alle battute di Conan O'Brien (conduttore del programma \"Late Night with Conan O'Brien\"), che prendevano di mira spesso Chuck Norris o il suo personaggio in \"Walker Texas Ranger\", per poi proliferare in modo indipendente. Il fenomeno dei \"facts\" su Chuck Norris ha qualche precedente (per esempio i \"fatti su Vin Diesel\") e qualche successore (i \"fatti su Jack Bauer\", della serie televisiva \"24\"), ma rimane ineguagliato come diffusione. I \"facts\" circolano in molte lingue; si tratta sia di traduzioni di \"fatti\" originali inglesi, sia di invenzioni originali (per esempio con riferimenti a episodi di cronaca o di politica locali).\nChuck Norris ha commentato il fenomeno nel suo sito ufficiale e si \u00e8 anche servito di alcuni dei facts per affermare, commentandoli, la sua visione profondamente religiosa del reale."}
{"id": "479528", "revid": "1305772", "url": "https://it.wikipedia.org/wiki?curid=479528", "title": "Giovanni Battista Castrucci", "text": "Segretario di papa Sisto V, fu arcivescovo di Chieti (1585-1591) e prefetto del Tribunale della Segnatura Apostolica (1585-1595).\nBiografia.\nNacque da una nobile famiglia del patriziato lucchese: figlio di Vincenzo Castrucci e di Angela Gigli, venne educato presso le principali universit\u00e0 italiane e nel 1564 ottenne un dottorato \"in utroque iure\". Si dedic\u00f2 inizialmente all'attivit\u00e0 politica e fu senatore della repubblica di Lucca.\nRicevuta la tonsura, si trasfer\u00ec a Roma, dove entr\u00f2 a servizio del cardinale francescano Felice Peretti (eletto poi papa col nome di Sisto V), grazie al quale fu nominato Canonico del Capitolo di San Pietro e poi Datario e prelato domestico del Papa.\nIl 21 ottobre 1585 Sisto V lo elesse arcivescovo di Chieti e ricevette l'ordine episcopale il 3 novembre dello stesso anno nella cappella Sistina dal vescovo di Novara, il cardinale Giovanni Antonio Serbelloni: fu quasi sempre assente da Chieti, continuando ad occuparsi degli affari della Curia Romana, e deleg\u00f2 l'amministrazione dell'arcidiocesi a dei vicari.\nFu creato cardinale-presbitero del titolo di \"Santa Maria in Aracoeli\" nel concistoro del 18 dicembre 1585 e fu nominato \"Prefetto\" del Tribunale della Segnatura Apostolica: per questi nuovi impegni, il 20 marzo 1591 rinunci\u00f2 alla carica di arcivescovo di Chieti prima in favore del suo concittadino e familiare Orazio Sanminiato e, alla morte di questi, in favore di suo cugino Matteo.\nPartecip\u00f2 ai due conclavi del 1590 e a quelli del 1591 e del 1592 (quelli da cui uscirono eletti i papi rispettivamente Urbano VII, Gregorio XIV, Innocenzo IX e Clemente VIII). Il 14 febbraio 1592 venne trasferito al titolo dei \"Santi Giovanni e Paolo\".\nMor\u00ec improvvisamente a Lucca nel 1595 e venne sepolto nella locale chiesa dei Frati minori osservanti.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "479531", "revid": "767487", "url": "https://it.wikipedia.org/wiki?curid=479531", "title": "Disfrenia", "text": "Il termine disfrenia viene attualmente utilizzato come un sinonimo generico per disturbo mentale nell'adulto, o in presenza di deficit cognitivi, verbali, comportamentali diversi in ragazzi o adolescenti.\nLa disfrenia costituisce inoltre una diagnosi psichiatrica utilizzata solo nella Repubblica Popolare Cinese ove \u00e8 applicata frequentemente ai seguaci della setta \"Falun Gong\" e di altri movimenti visti come contestatori dal governo centrale di quel Paese.\nIl termine disfrenia \u00e8 stato proposto originalmente dal medico specialista tedesco Karl Kahlbaum per designare un quadro clinico della psichiatria del XIX secolo.\nRecentemente \u00e8 stato proposto il termine disfrenia tardiva che indicherebbe una sindrome iatrogena da psicofarmaci antipsicotici."}
{"id": "479551", "revid": "101175", "url": "https://it.wikipedia.org/wiki?curid=479551", "title": "Randy Mamola", "text": "Anche suo figlio, Dakota Mamola, \u00e8 un pilota motociclistico professionista.\nCarriera.\nDiventato pilota professionista a 16 anni, ha dapprima gareggiato nelle competizioni statunitensi sino al 1978.\nHa debuttato nel motomondiale nel 1979 gareggiando nella classe 250, nella classe 350 e nella 500, dedicandosi, dall'anno successivo alle competizioni della sola classe maggiore.\nNella classe 250 e classe 350 ha corso per la prima volta nel Gran Premio del Venezuela del 1979 mentre il Gran Premio d'Olanda, dello stesso anno, ha rappresentato il suo esordio nella classe 500. In quella occasione era alla guida di una Yamaha.\nHa ottenuto la sua prima vittoria nel Gran Premio del Belgio del 1980.\nIn totale nella sua carriera ha ottenuto 13 vittorie ed \u00e8 arrivato quattro volte (1980, 1981, 1984 e 1987) secondo nella classifica generale della 500. Ha corso in questa classe con moto Yamaha, Suzuki, Honda e Cagiva.\nNonostante non abbia mai vinto un titolo mondiale, \u00e8 considerato uno dei piloti pi\u00f9 talentuosi di sempre, grazie alla sua capacit\u00e0 di controllo del mezzo.\nDopo il ritiro dall'agonismo ha fatto il commentatore delle gare della MotoGP per il canale satellitare \"Eurosport\".\nNel 2000 \u00e8 stato inserito nella Motorcycle Hall of Fame.\nBeneficenza.\nDal 1986 Randy Mamola inizi\u00f2 a raccogliere fondi per le attivit\u00e0 di \"Save the Children\". Durante alcune visite in Africa vide che le motociclette erano ampiamente usate per il trasporto di medicinali o apparecchiature nelle zone remote, ma anche che spesso erano fuori uso.\nDal 1996 \u00e8 tra i fondatori dell'associazione \"Riders for Health\" che si occupa di fornire moto e addestramento tecnico per la loro manutenzione ai progetti che si propongono di distribuire medicinali o apparati medicali nelle zone rurali dell'Africa.\nLa raccolta di fondi per questa attivit\u00e0 comprende anche la guida della Ducati Desmosedici biposto in esibizioni a corollario dei Gran Premi."}
{"id": "479553", "revid": "695564", "url": "https://it.wikipedia.org/wiki?curid=479553", "title": "Cacophony", "text": "I Cacophony furono un gruppo heavy metal virtuoso fondato da Marty Friedman e Jason Becker nel 1986.\nStoria.\nIl gruppo venne fondato nel 1986 da Friedman (reduce dall'esperienza con i gruppi Hawaii, Deuce e Vixen) che contatt\u00f2 il giovanissimo (aveva soltanto 16 anni) Jason Becker, chitarrista dalla tecnica formidabile, anche se non aveva mai militato in nessuna band di buon livello. Ai due si aggiunsero il cantante Peter Marrino e il batterista Atma Anur, il basso venne invece suonato dallo stesso Friedman. Con questa formazione viene dato alle stampe il primo album dal titolo di \"Speed Metal Symphony\" (1987). Il genere del disco \u00e8 davvero originale, perch\u00e9 fonde l'heavy metal con la musica classica (di cui Friedman e Becker sono due grandi appassionati) e con vari stili di musica popolare come quella hawaiana e giapponese, elaborando cos\u00ec un disco possente ma anche molto melodico. Ovviamente, l'ascolto \u00e8 quasi tutto focalizzato sulle chitarre di Friedman e Becker, autori di grandi assoli ed arpeggi caratteristici, senza togliere nulla anche al batterista Anur, un portentoso \"motore ritmico\" che accompagna e arricchisce bene il lavoro dei chitarristi. Nonostante siano passati quasi vent'anni dalla sua pubblicazione, la critica definisce questo disco con un sound ancora attuale, sia dal punto di vista creativo che musicale.\nIl disco successivo, \"Go Off!\" (1988), vede qualche cambiamento nella formazione: Jimmy O'Shea viene reclutato per suonare il basso e Anur lascia le bacchette al famoso \"session-man\" Deen Castronovo.\nIl disco \u00e8 sullo stile del precedente, ma viene dato pi\u00f9 spazio alle parti cantate, i brani vengono un po' ridotti nella durata e presentano meno virtuosismi che in passato. Tuttavia, le vendite dell'album non riuscirono ad eguagliare quelle del disco precedente. Dopo un tour nel 1988 (intrapreso con Kenny Stravropoulos al posto di Castronovo) i Cacophony si dichiararono sciolti. Mentre gli altri membri (eccetto Deen Castronovo) vennero oscurati dai media, Friedman e Becker furono gli unici a godere tuttora di ottima fama.\nI due decisero di intraprendere strade diverse, rimanendo sempre ottimi amici e collaborando in futuro nei rispettivi progetti solisti; Friedman entr\u00f2 nei Megadeth e, allo stesso tempo, intraprese una carriera solista, mentre Becker venne contattato da David Lee Roth, ex cantante dei Van Halen che intraprese la carriera solista."}
{"id": "479556", "revid": "547992", "url": "https://it.wikipedia.org/wiki?curid=479556", "title": "Ardashir I", "text": " Fu \"Shahanshah\" dei Sasanidi dal 224 al 241.\nBiografia.\nConquista della Persia.\nAlla fine del II secolo, quando Ardash\u012br nacque, l'impero arsacide era suddiviso in vari regni vassalli dello sci\u00e0 dotati di ampia autonomia. Uno di questi era il regno di Istakhr (presso Persepoli, nel Fars) governato da Gochihr, di cui era vassallo Papak (\"P\u0101pa\u011f\", anche \"P\u0101pak\" o \"Babak\"), padre adottivo di Ardash\u012br (infatti indicato come Ardash\u012br P\u0101pag\u0101n, ). Papak divenne re dopo aver ucciso Gochihr, e nomin\u00f2 il figlio maggiore Sapore a suo successore nonostante l'opposizione dello sci\u00e0. Ardash\u012br fu nominato \"argabad\", sovrintendente militare, di Darabgerd (oggi Darab, Iran) e presto inizi\u00f2 una serie di guerre contro i regni vicini che sconfisse e sottomise.\nAlla morte di Papak, Ardash\u012br contese il potere al fratello Sapore che infine elimin\u00f2, assumendo il titolo di re nel 208. Dopo aver domato una rivolta a Darabgerd, si lanci\u00f2 alla conquista delle province di Isfahan e Kerman e stabil\u00ec la sua capitale a Guz (oggi Firuzabad, in Iran) chiamandola \"Ardash\u012br-Khurreh\", la \"gloria di Ardash\u012br\", una citt\u00e0 a pianta perfettamente circolare del diametro di 1950 m i cui resti sono ancora visibili.\nLa sua attivit\u00e0 espansionistica attir\u00f2 l'attenzione di Artabano IV, Gran Re dell'Impero partico, che marci\u00f2 contro di lui nel settembre del 224 e si scontr\u00f2 in battaglia a Hormizdeghan. Artabano fu ucciso e la maggior parte dell'aristocrazia persiana pass\u00f2 allora a fianco di Ardash\u012br, che complet\u00f2 la conquista delle province occidentali dell'impero. Nel 226 entr\u00f2 in Ctesifonte e si fece incoronare Shahanshah (\"re dei re\") prendendo il nome di Dariardash\u012br (Dario Ardash\u012br), segnando l'inizio dell'Impero sasanide. Nel 228 sconfisse e uccise Vologase VI, ponendo definitivamente fine all'impero dei Parti.\nOrganizzazione del regno.\nIl richiamo a Dario e alla dinastia achemenide simboleggiava la volont\u00e0 da parte di Ardash\u012br di stabilire una continuit\u00e0 tra quello che fu il primo impero centrato politicamente in Persia e il secondo, ovvero l'impero sasanide. Era anche l'annuncio di un preciso programma politico: restaurazione della cultura e della tradizione persiane precedenti Alessandro Magno; centralizzazione del potere contro il decentramento e l'autonomia di fatto delle province dell'epoca parta, sul modello di Dario; adozione dello Zoroastrismo quale religione di Stato, che port\u00f2 alla persecuzione degli altri culti, specialmente del Cristianesimo dopo che divenne religione di Stato a Roma; abbandono dell'Ellenismo tipicamente seleucide e partico.\nNella tradizione zoroastriana Ardash\u012br \u00e8 ricordato come saggio e celebrato in un libro scritto nel V secolo, il \"Karnamag-i Ardashir\" (Libro degli atti di Ardash\u012br).\nCampagne militari.\nRichiamandosi alla storia achemenide, Ardash\u012br rivendicava anche la sovranit\u00e0 sui territori dell'antico impero persiano fino al mare Egeo ed alla Propontide, che erano per\u00f2 sotto il dominio romano, sicch\u00e9 lo scontro con Roma (e in seguito Costantinopoli) divenne inevitabile.\nNonostante una soluzione diplomatica offerta dall'imperatore romano Alessandro Severo, i Persiani penetrarono in Mesopotamia cercando senza riuscirvi di conquistare Nisibis, e forse compiendo anche brevi incursioni in Siria e Cappadocia. I Romani organizzarono allora una spedizione, col supporto del regno d'Armenia, e invasero la Media (oggi regione di Hamadan, Iran) nel 232 puntando alla capitale Ctesifonte, gi\u00e0 diverse volte catturata al tempo dei Parti. Ardash\u012br riusc\u00ec a respingere l'assalto a prezzo di numerose perdite, il che lo convinse a mettere da parte temporaneamente le sue mire sulla costa mediterranea, e a concentrarsi nel consolidamento del suo potere a oriente.\nLa guerra riprese nel 238, quando Ardash\u012br, approfittando della guerra civile scoppiata a Roma, invase ancora la Mesopotamia con l'aiuto del figlio Sapore I. Dopo la conquista di Nisibis e Carre, Ardash\u012br associ\u00f2 al trono Sapore, nominandolo \"re dei re\".\nNel 240 vinse e distrusse l'Impero Kusana, recuperando tutti i territori corrispondenti alle antiche satrapie orientali achemenidi.\nMor\u00ec nel 241, lasciando al figlio un impero ancora da consolidare e la prospettiva di un nuovo conflitto con i Romani."}
{"id": "479558", "revid": "1924342", "url": "https://it.wikipedia.org/wiki?curid=479558", "title": "One Day Remains", "text": "One Day Remains \u00e8 il primo album in studio del gruppo musicale statunitense Alter Bridge, pubblicato il 10 agosto 2004 dalla Wind-up Records.\nDescrizione.\nProdotto da Ben Grosse, l'album fu chiamato cos\u00ec a causa dell'abitudine dei membri del gruppo di dire che bisogna vivere la vita come se mancasse un giorno alla fine (\"as if one day remains\"). Il chitarrista Mark Tremonti ha anche detto che il titolo proviene da una frase del film \"Donnie Darko\", e che \u00e8 stato uno dei nomi presi in considerazione dalla band prima di scegliere di chiamarsi Alter Bridge. La copertina dell'album \u00e8 stata realizzata da Daniel Tremonti, fratello di Mark, che curer\u00e0 anche quelle degli album successivi del gruppo.\nL'album ha ottenuto un buon successo negli Stati Uniti d'America, vendendo circa 750.000 copie nel mondo e venendo certificato disco d'oro dalla RIAA. In Europa invece \u00e8 stato pubblicizzato nel 2005 attraverso l'EP promozionale \"Fan EP\", contenente \"Metalingus\" e altre tre tracce dell'album registrate dal vivo.\nLe canzoni.\nIl disco si compone di undici brani, di cui tre sono stati estratti come singoli: \"Open Your Eyes\", \"Find the Real\" e \"Broken Wings\". Tra le altre canzoni in esso contenuti figura \"In Loving Memory\", scritta da Tremonti dopo la morte di sua madre. In un'intervista rilasciata poco dopo l'uscita dell'album ha affermato: \nPer l'album erano stati incisi anche i brani \"Breathe\", \"Cruel Sun\" e \"Solace\", pubblicati in seguito nel terzo disco dell'album dal vivo \"Live at the O2 Arena + Rarities\" del 2017."}
{"id": "479559", "revid": "93556", "url": "https://it.wikipedia.org/wiki?curid=479559", "title": "Sailor Pluto", "text": ", il cui vero nome \u00e8 , \u00e8 un personaggio dell'anime e del manga \"Sailor Moon\". Compare per la prima volta come Setsuna Meiou solo nella terza serie e nella quinta, e come guerriera gi\u00e0 da met\u00e0 seconda serie. Sailor Pluto combatte sotto la protezione del pianeta Plutone; insieme a Sailor Uranus, Sailor Neptune e Sailor Saturn fa parte del gruppo delle Guerriere del Sistema Solare Esterno. Nell'adattamento italiano dell'anime il suo nome \u00e8 stato cambiato in Sidia.\nAspetto e carattere.\nSailor Pluto \u00e8 tra i personaggi pi\u00f9 misteriosi di tutta la storia. \u00c8 una donna solitaria e molto riservata, ma anche diligente, posata, rassicurante e matura, nonch\u00e9 molto elegante e raffinata nel vestire. Possiede anche un notevole spirito altruistico, come si noter\u00e0 nell'episodio in cui la guerriera fermer\u00e0 il tempo per far s\u00ec che Sailor Moon completi la sua missione, pur conoscendo le fatali conseguenze di quel gesto che causeranno la sua morte. \u00c8 una donna alta, snella e avvenente, dai lunghissimi capelli neri con sfumature verdastre e particolari occhi rosa.\nSailor Pluto viene presentata a met\u00e0 della seconda serie. Nell'anime degli anni '90 si dice soltanto che \u00e8 la guardiana delle porte del tempo, mentre nel manga ed in \"Pretty Guardian Sailor Moon Crystal\" viene aggiunto che, da bambina, ricevette il compito da Queen Serenity, ai tempi del Silver Millennium. Inoltre, alla fine della seconda serie Sailor Pluto muore per aver violato uno dei tre tab\u00f9 che le sono stati posti dalla regina, ovvero ferma il tempo per impedire a Prince Demand di far toccare i due Cristalli d'Argento, del passato e del futuro, cosa che avrebbe portato alla distruzione di ogni cosa (nell'anime classico succede una cosa simile nella terza serie, quando la guerriera ferma il tempo per salvare Sailor Uranus e Neptune dall'esplosione del loro elicottero). Del suo alter ego Sailor Pluto, che appare nella terza serie, non si sa molto, soprattutto nell'anime degli anni '90; nel manga ed in \"Pretty Guardian Sailor Moon Crystal\", la ragazza viene presentata inizialmente come studentessa dell'universit\u00e0 Ko, collega di Reika Nishimura alla facolt\u00e0 di scienze naturali. In Sailor Moon Crystal, Sailor Pluto muore nel XXX secolo e grazie all'aiuto di Neo Queen Serenity rinasce nel passato nel XX secolo. Dopo la battaglia contro i Death Buster, nell'anime classico ritorna alle porte del tempo, mentre nell'opera cartacea e nel nuovo anime cresce, insieme ad Haruka e Michiru, Hotaru in una sontuosa villa. Nella prima opera sopra citata, riappare nella quinta serie, durante la quale va a prendere Hotaru, che nel frattempo \u00e8 cresciuta con il padre, per portarla dalle sue compagne Haruka e Michiru. Hotaru crescer\u00e0 improvvisamente da uno a sei anni circa, durante l'attacco dei cloni di Nehellenia.\n\u00c8 molto affezionata a Chibiusa (che come la madre la chiama semplicemente \"Small Lady\", tradotto letteralmente in \"Piccola Lady\" nell'adattamento italiano sia di anime che di manga), la quale si rivolge a Sailor Pluto chiamandola affettuosamente \"Pu\"; poich\u00e9 la pronuncia in giapponese di Pluto \u00e8 \"Puruto\", Chibiusa la chiama utilizzando soltanto la prima sillaba (nomignolo rimasto invariato nell'edizione italiana dell'anime).\nNel capitolo \"Star 1\" del manga la si vede lavorare come infermiera nella scuola di Chibiusa, sempre in questo arco della storia (almeno nel manga) sembra che ci siano due Sailor Pluto: una nel XX e un'altra nel XXX secolo: difatti nel capitolo Star 3 appare una Sailor Pluto nel XXX secolo parlare con la Neo-Regina Serenity che indossa la seconda divisa di trasformazione, mentre nel passato indossa la terza divisa. Pi\u00f9 tardi nel capitolo Star 5 (dopo che Galaxia ha ucciso Pluto e rubato il suo Sailor Crystal) Chibiusa, nel futuro, vede i corpi di suo padre e delle guerriere Sailor Mercury, Mars, Jupiter, Venus e Pluto distesi in alcune bare con i loro Sailor Crystal che brillano, questo perch\u00e9 i cristalli dei loro alter ego del passato sono stati trafugati e quindi \u00e8 avvenuta ci\u00f2 che nel manga viene definita la loro \"morte umana\".\nNell'anime le cose sono differenti e sembra che esista solo una Sailor Pluto che viva al di fuori del normale spazio-tempo, montando di guardia alla Porta del Tempo e intervenendo quando le \u00e8 richiesto.\nTrasformazioni e aspetti.\nCustode delle Porte del Tempo.\nSailor Pluto \u00e8 la Custode delle Porte del Tempo, ed \u00e8 dunque in grado di viaggiare attraverso il tempo. \u00c8 lei, infatti, a permettere a Chibiusa di usare la chiave del tempo nell'anime, per raggiungere il XX secolo, chiave che dar\u00e0 poi l'opportunit\u00e0 anche a Sailor Moon, Tuxedo Kamen e le Guardian Senshi di effettuare un viaggio nel futuro. Nel manga invece Chibiusa ruba a Sailor Pluto la chiave del tempo, e viaggia nello spazio tempo senza il suo permesso, alla vita porta una cintura in cui sono attaccate altre chiavi, oltre a quella rubata da Chibiusa, ma non \u00e8 dato sapere se tutte le chiavi abbiano la medesima funzione.\nSailor Pluto.\nDopo le brevi apparizioni nella seconda stagione, torna in qualit\u00e0 di combattente durante la terza per unire il suo talismano a quelli di Sailor Neptune e di Sailor Uranus e dare luogo alla Coppa Lunare: essendo, infatti, una guerriera del sistema solare esterno, possiede uno dei Tre Talismani, il Garnet Ball (\"Sfera Granato\" in Italia) posta sulla sommit\u00e0 del suo bastone a forma di chiave (chiamato invece Garnet Rod). Questo riferimento non \u00e8 casuale, essendo ella posta alla guardia del varco spazio-temporale.\nVerso la fine della terza serie, Sailor Pluto, mediante il suo talismano, utilizza la tecnica proibita consistente nell'arresto temporale, in modo da permettere alle sue due compagne di salvarsi. Tuttavia, a causa di questo atteggiamento, Sailor Pluto viene bandita per un certo periodo dalla Terra e rispedita a guardia del varco temporale. Riappare all'inizio della quinta serie nella battaglia contro la Regina Nehellenia e affianca le sue compagne durante la guerra contro Galaxia.\nA Sailor Pluto \u00e8 stato dato il controllo sul tempo in quanto discendente diretta di Crono, la personificazione del tempo; tuttavia, spesso si presenta anche come \"Guardiana degli Inferi\", poich\u00e9 Plutone, nella mitologia romana, era il dio dell'oltretomba e tale caratteristica \u00e8 evidente in alcuni dei suoi attacchi. E sempre a Plutone si ricollega il suo ruolo di Custode delle Porte del Tempo, in quanto il regno dei morti era considerato esattamente un varco temporale, il punto di passaggio da una dimensione ad un'altra (lo stesso pianeta Plutone viene citato sia come \"pianeta dell'Ade\", che \"dello spazio-tempo\"). Un altro titolo della guerriera \u00e8 quello di \"Guerriera del cambiamento\".\nNel musical vi \u00e8 una particolarit\u00e0 non presente nell'anime ed appena lasciata intendere nel manga: Sailor Pluto \u00e8 innamorata di Re Endymion, tuttavia non si tratta di un amore contraccambiato.\nNon appare nella serie live-action.\nPrincipessa Pluto.\nDurante il Silver Millennium, Sailor Pluto era anche la principessa del suo pianeta. Da Queen Serenity aveva ricevuto il compito di sorvegliare le porte del tempo, nell'anime invece il suo compito durante Silver Millennium era proteggere da attacchi esterni il sistema solare con Sailor Uranus e Sailor Neptune. Si presume che prima che le fosse affidata la sua missione la Principessa Pluto viveva nel \"Charon Castle\", ed indossava una veste nera, come appare nell'atto 41 del manga.\nPoteri e attacchi.\nPluto Planet Power, Make Up!: al momento della trasformazione, primo fra tutti appare il simbolo astronomico di Plutone e dopo aver ruotato su s\u00e9 stesso si ricongiunge al Lip Rod di Sailor Pluto che appare sullo sfondo, e Setsuna lo afferra, mostrando delle unghie smaltate color lavanda.\nEmanando delle sfere luminose della stessa tinta, Sailor Pluto crea un cerchio attorno a s\u00e9 mentre si sente il chiaro ticchettio di un orologio, convocando una scia di energia color argento, simile a sabbia, che la avvolge dall'alto, per poi concentrarsi nella Garnet Orb, in cima al Garnet Rod, che viene afferrata da Sailor Pluto, nelle sue vesti di Guerriera.\nViene mostrato il suo viso e un leggero strato di rossetto rosato appare nelle sue labbra, prima che assuma la sua posa definitiva, mostrando sullo sfondo un'aurora boreale.\nDead Scream: per realizzare questo attacco, Sailor Pluto solleva il Garnet Rod in alto e crea un piccolo mulinello d'aria, definito dall'autrice \"Vento d'Oltremondo\", che avvolge il suo corpo.\nA questo punto sussurra quasi impercettibilmente il nome della tecnica, mentre il vento si raccoglie nella Sfera di Granato, formando un ammasso sferico di energia color lavanda, dalla forma di un pianeta circondato da un anello, che viene scagliato contro il nemico dall'alto del suo scettro.\nI kanji per il nome di questo attacco significano letteralmente \"urlo di distruzione\", i kana di lettura utilizzati invece indicano come lettura appunto \"dead scream\" attingendo direttamente al potere della morte di cui era investito il dio romano Plutone, signore dell'Ade. Nel Sailor Moon SuperS Nakayoshi Anime Album, il vento che si crea intorno alla Garnet Orb si chiama \"vento dell'oltretomba\".\nChronos Typhoon: attacco che prevede l'uso della Garnet Orb per colpire il nemico con un potente tifone d'energia.\nGarnet Ball: attacco che prevede l'uso della Garnet Orb per creare uno scudo difensivo che protegge dall'interno chi vi si trova, di potenza pari al \"Silence Wall\" di Sailor Saturn.\nTime Stop: attacco proibito che permette a Sailor Pluto di bloccare lo scorrere del tempo per un lasso alquanto breve, potere che costituisce per Sailor Pluto la rottura di un tab\u00f9, nel manga l'utilizzo di tale potere la conduce alla morte, nell'anime il suo ritorno forzato alle Porte dello Spazio-Tempo.\nDoppiatrici e attrici.\nNella versione giapponese, Sailor Pluto \u00e8 doppiata da Chiyoko Kawashima (anime anni 90) e da Ai Maeda (serie \"Crystal\"), mentre in quella italiana \u00e8 doppiata da Daniela Fava nella serie anni 90 e da Eva Padoan in \"Sailor Moon Crystal\".\nDurante la stagione dei musical \u00e8 stata interpretata da 9 attrici: Miwa Hosoki (1994-1995), Rei Saitou (1995-1998), Yuki Kamiya (1998), Seiko Nakazawa (1999), Teruyo Watanabe (2000), Yuko Hosaka (2000-2004), Yukiko Nakae (2004), Miho Yokoi (2005) e Mikako Ishii (dal 2014).\nAccoglienza e influenza.\nSailor Pluto \u00e8 stata citata come icona sexy (insieme ad altri personaggi femminili dei cartoni come Jessica Rabbit) nel secondo episodio del telefilm \"Franklin &amp; Bash\". Il personaggio ha anche avuto una citazione nell'anime \"Keroro\" nella puntata dedicata al declassamento di Plutone da pianeta a pianeta nano, dove Angol Mois indossa un costume della guerriera, anche se con colori differenti per fuku e scettro.\nNei sondaggi ufficiali pubblicati negli anni '90 Setsuna e Sailor Pluto sono considerati personaggi a s\u00e9 stanti. Nel sondaggio del 1995 su cinquantuno scelte, Setsuna si \u00e8 classificata al tredicesimo posto, mentre Sailor Pluto al quinto. Successivamente nel 1996 (sempre su cinquantuno scelte) Setsuna \u00e8 risultata essere al ventinovesimo posto, mentre Sailor Pluto al ventunesimo."}
{"id": "479565", "revid": "2519", "url": "https://it.wikipedia.org/wiki?curid=479565", "title": "H\u00e5rby", "text": ""}
{"id": "479575", "revid": "84184", "url": "https://it.wikipedia.org/wiki?curid=479575", "title": "Paolo Rumiz", "text": "Biografia.\nInviato speciale del \"Piccolo\" di Trieste, si candid\u00f2 senza successo nel capoluogo giuliano per L'Ulivo alla Camera dei Deputati nel 1996. \nIn seguito divenne editorialista di \"la Repubblica\". \nDal 1986 si \u00e8 occupato degli eventi dell'area balcanica e danubiana; negli anni Novanta, durante la dissoluzione della Jugoslavia, fu corrispondente in Croazia e Bosnia-Erzegovina. \nNel novembre 2001 fu inviato ad Islamabad, e successivamente a Kabul, per documentare l'attacco degli Stati Uniti d'America all'Afghanistan talebano.\nMolti dei suoi reportage narrano i viaggi compiuti, sia per lavoro che per diletto, attraverso l'Italia e l'Europa. \nNell'estate '98 pedala in bicicletta da Trieste a Vienna, in compagnia del figlio Michele; in seguito pubblica il reportage \"Dove andiamo stando?\", su \"Diario,\" nell'autunno 1998. \nNella primavera '99 esplor\u00f2 le regioni della costa adriatica italiana in automobile, da Gorizia al Salento, pubblicando poi il reportage \"Capolinea Bisanzio\", su \"Repubblica\"; nell'inverno '99 percorse in treno la tratta Trieste-Kiev (\"L'uomo davanti a me \u00e8 un ruteno\", pubblicato sul \"Piccolo\" nello stesso anno); nella primavera 2000 si imbarc\u00f2 sul Danubio a Budapest per arrivare al confine tra Serbia e Romania (\"Ljubo \u00e8 un battelliere\", inserito in \"\u00c8 oriente\" del 2003); nell'inverno 2000, ancora in treno, da Berlino a Istanbul (\"Chiamiamolo Oriente\", pubblicato su \"Repubblica\"); nella primavera 2001 gir\u00f2 il Nord-Est in bicicletta, da Trieste al Gavia (\"Il frico e la jota\", inserito in \"\u00c8 oriente\" del 2003). \nDa qualche anno fa un viaggio ogni estate, in agosto, raccontandolo di giorno in giorno, su \"Repubblica\":\n\u00c8 nipote di Giorgio Pitacco."}
{"id": "479577", "revid": "599013", "url": "https://it.wikipedia.org/wiki?curid=479577", "title": "Marco Bianco", "text": "Biografia.\nGiovanissimo si arruol\u00f2 nell'Arma dei Carabinieri. Ha partecipato alla Prima e alla Seconda guerra mondiale.\nTenente colonnello, dopo l'8 settembre 1943 raggiunse il Regno del Sud, e fu da Bari uno dei fondatori del Comando Arma Carabinieri Reali dell'Italia liberata.\nRaggiunto il grado di generale di brigata Marco Bianco fu sottocapo di Stato maggiore dell'Arma dei Carabinieri.\nQuando fin\u00ec la guerra e venne proclamata la Repubblica fu chiesto ai carabinieri di rinnovare il giuramento fatto a suo tempo al re in favore della Repubblica. Il generale, monarchico convinto, si rifiut\u00f2 e present\u00f2 le dimissioni. Fu per questo \"tradimento\" che venne escluso dalle cronache sui carabinieri, pur avendo contribuito alla rifondazione dell'Arma nel dopoguerra.\nCompose numerose opere poetiche di vario genere tra cui l'inno dell'Arma dei Carabinieri \" Il canto dell'Arma\" (Catalogo OPAC SBN).\nRiposa nella tomba di famiglia nel cimitero di Merine."}
{"id": "479578", "revid": "16157", "url": "https://it.wikipedia.org/wiki?curid=479578", "title": "Calendario dei Santi", "text": ""}
{"id": "479579", "revid": "1501558", "url": "https://it.wikipedia.org/wiki?curid=479579", "title": "Copa Am\u00e9rica", "text": "La Copa Am\u00e9rica (\"Coppa America\") \u00e8 il campionato continentale di calcio della CONMEBOL, la federazione che raggruppa le nazionali del Sud America.\nSi tratta del pi\u00f9 longevo torneo calcistico per nazionali tuttora disputato che non sia organizzato all'interno di una rassegna polisportiva pi\u00f9 ampia, poich\u00e9 la sua prima edizione risale al 1916 in Argentina. Nelle 47 edizioni disputate fino a oggi, sono otto le nazionali che sono riuscite a vincere il trofeo: quelle pi\u00f9 titolate sono e , con quindici trofei a testa, seguite da , con nove successi, , e , con due successi a testa, e da e , con un successo ciascuna; solo e non hanno ancora vinto il titolo. All'Uruguay appartiene anche il record del maggior numero di partecipazioni alla fase finale del torneo (45). L' \u00e8 l'unica nazionale ad aver vinto la competizione in tutte le edizioni disputate da nazione organizzatrice (sette volte).\nNata come \"Campeonato Sudamericano de Football\" (\"Campeonato Sud-Americano de Football\" in lingua portoghese), adotta dall'edizione del 1975 il nome attuale.\nCadenza.\nLa cadenza del torneo \u00e8 stata ripetutamente modificata nel corso del tempo.\nNelle prime edizioni (dal 1916 agli anni '60) essa era del tutto irregolare: si giocava anche una volta l'anno; le edizioni straordinarie divennero frequenti a partire dagli anni '30; l'edizione del 1937, organizzata in Argentina, inizi\u00f2 in realt\u00e0 nel dicembre 1936 per concludersi a febbraio; nel 1959 si disputarono addirittura due edizioni, una regolare e una a carattere straordinario.\nA partire dall'edizione del 1975 si afferm\u00f2, \"de facto\", la cadenza quadriennale che dur\u00f2 fino alla Copa Am\u00e9rica 1987, a partire dalla quale la CONMEBOL deliber\u00f2 di organizzare la competizione ogni due anni. Tale decisione fu mantenuta fino al 2001: la coppa si teneva negli anni dispari, allo scopo di evitare la concomitanza con i campionati mondiali di calcio e con le Olimpiadi.\nLa pratica di un'edizione ogni due anni \u00e8 stata tuttavia abbandonata per evitare di giocare sistematicamente ogni due edizioni nell'anno precedente ai mondiali di calcio. Infatti, con la trasformazione dei gironi di qualificazione dell'area sudamericana in un unico grande girone da 10 squadre (tale maxigirone fu introdotto nelle qualificazioni a ), le nazionali tendevano, nelle edizioni svoltesi l'anno prima del mondiale, a convocare giocatori di secondo livello per permettere a quelli principali di riposare, abbassando cos\u00ec notevolmente il livello del gioco.\nCos\u00ec, a partire dall'edizione 2001, si decise per la cadenza triennale, mantenuta fino alla Copa Am\u00e9rica 2007. Infatti, per evitare la sovrapposizione con il campionato mondiale 2010, nella riunione di Asunci\u00f3n del 19 dicembre 2007, il Comitato esecutivo della CONMEBOL decise di adottare la cadenza quadriennale a partire dal 2011, stavolta in maniera regolare. Il regolamento prevedeva comunque possibili edizioni straordinarie della Copa Am\u00e9rica, giocate a distanza di meno di quattro anni dall'ultima disputata, qualora ne facessero richiesta almeno 10 paesi. Nel 2016, eccezionalmente per i cento anni dall'istituzione del torneo, la CONMEBOL organizz\u00f2 un'edizione speciale della competizione denominata Copa Am\u00e9rica Centenario.\nNel 2020, la prevista edizione che avrebbe dovuto svolgersi in contemporanea al campionato europeo 2020, fu rinviata a causa della pandemia di COVID-19 e si disput\u00f2 nel 2021, sempre in concomitanza con il campionato europeo anch'esso posticipato di 12 mesi.\nFormula.\nDopo l'abbandono del girone all'italiana (in uso dal 1916 fino all'edizione 1967), il torneo ha pi\u00f9 volte mutato formula.\nDall'edizione 1975 (la prima disputata con tutte le 10 nazionali affiliate alla CONMEBOL) a quella del 1983 il torneo non fu organizzato da alcun Paese. Al contrario, le selezioni partecipanti (esclusa quella campione in carica) si affrontavano in 3 gironi da 3 squadre ciascuno in partite di andata e ritorno nei rispettivi Paesi. Le 3 nazionali che vincevano i gironi iniziali accedevano poi alle semifinali, dove entrava in gioco anche la squadra campione uscente. Le vincenti accedevano alla finale, mentre non si giocava la finale per il terzo posto. Anche semifinali e finale erano giocate in gare di andata e ritorno.\nLe regole cambiarono in occasione dell'edizione 1987, allorch\u00e9 la CONMEBOL decise di riaffidare l'organizzazione del torneo ad un solo Paese (che in quel caso fu l'Argentina). Fu confermata la formula in uso dal 1975, con la sola differenza che le partite non erano pi\u00f9 in doppia sfida, ma in gara unica. In questa edizione venne anche introdotta la finale per il terzo posto.\nDue anni dopo, nell'edizione 1989 in Brasile, il regolamento sub\u00ec ulteriori modifiche: le 10 squadre partecipanti, infatti, furono divise in 2 gironi all'italiana da 5 squadre ciascuno. Le prime due classificate accedevano al girone finale a 4, la cui vincente si aggiudicava il titolo.\nNell'edizione 1993 in Ecuador, conseguentemente alla decisione di aprire il torneo anche a due squadre non affiliate alla CONMEBOL (portando cos\u00ec a 12 il numero delle squadre in lizza), venne introdotto un nuovo formato. Tale formula contemplava un primo turno con tre gironi all'italiana da quattro squadre ciascuno; le prime due classificate di ogni girone e le due migliori terze si qualificavano ai quarti di finale. Da qui in avanti, si avevano gare ad eliminazione diretta. In queste ultime, fino all'edizione 2007, se i tempi regolamentari si concludevano in parit\u00e0, si andava direttamente ai tiri di rigore, senza disputare i tempi supplementari. Dall'edizione 2011 furono introdotti anche nella Copa Am\u00e9rica i tempi supplementari per tutti i turni ad eliminazione diretta, usati poi solo in finale dall'edizione 2015. Nonostante il successo della Copa Am\u00e9rica Centenario giocata a 16 squadre, la CONMEBOL conferm\u00f2 il formato a 12 partecipanti anche per le successive edizioni.\nNel 2019 fu deliberata l'introduzione di un nuovo formato, che avrebbe dovuto entrare in vigore nell'edizione del 2020. La formula prevedeva la partecipazione di 12 squadre divise in 2 gironi da 6 squadre ciascuno; ad ospitare il torneo potevano essere anche essere due Paesi, in ciascuno dei quali si sarebbero disputate tutte le partite di un girone. In tal modo ogni squadra avrebbe avuto la garanzia di disputare almeno 5 partite, contro le 3 previste dal vecchio formato. Tuttavia, a causa della pandemia di COVID-19, il torneo si disput\u00f2 nel 2021 e vide la partecipazione di 10 squadre anzich\u00e9 delle 12 previste. Conseguentemente, il torneo fu strutturato in 2 gironi da 5 squadre ciascuno, con le prime 4 classificate che avanzarono alla fase ad eliminazione diretta.\nPaesi organizzatori.\nDopo che l'organizzazione del torneo fu, durante l'epoca del \"Campeonato Sudamericano\", decisa di volta in volta dalla CONMEBOL e dopo che nelle edizioni del 1975, 1979 e 1983 nessun Paese organizz\u00f2 la Coppa America, nel 1984 il massimo organo calcistico sudamericano opt\u00f2 per un nuovo criterio di assegnazione: l'ordine alfabetico. Di volta in volta, il Paese avente diritto avrebbe dovuto confermare la propria volont\u00e0 (e possibilit\u00e0) di ospitare la rassegna: in caso contrario sarebbe subentrato il Paese successivo, in caso di rifiuto anche di quest'ultimo, quello ulteriormente successivo o un altro interessato.\nCos\u00ec dal 1987 al 2007 hanno organizzato il torneo nell'ordine l'Argentina (1987), il Brasile (1989), il Cile (1991), l'Ecuador (1993), l'Uruguay (1995), la Bolivia (1997), il Paraguay (1999), la Colombia (2001), il Per\u00f9 (2004) ed il Venezuela (2007).\nCome si nota, l'ordine alfabetico non \u00e8 stato sempre rispettato. Gi\u00e0 in vista dell'edizione 1989, la Bolivia chiese di essere rimandata a data da destinarsi, per insufficienza di strutture e risorse: le subentr\u00f2 cos\u00ec il Brasile, mentre il Paese andino avrebbe ospitato la Coppa America soltanto 8 anni pi\u00f9 tardi, nel 1997. Nel 1993, poi, la Colombia fu saltata per motivi di sicurezza, mentre l'organizzazione dell'edizione 1995 fu direttamente assegnata all'Uruguay, unico dei Paesi restanti in grado di ospitare la manifestazione.\nDopo l'edizione del 2007, il comitato esecutivo della CONMEBOL, nella citata riunione di Asunci\u00f3n del 19 dicembre 2007, ha fissato al 2011 la data dell'edizione successiva e ha deciso di aprire un nuovo ciclo per l'organizzazione del torneo, anche in tal caso basato sull'ordine alfabetico, a partire dall'Argentina. Anche stavolta l'ordine non \u00e8 stato rispettato: scartata la Bolivia, il Brasile avrebbe dovuto ospitare l'edizione 2015, ma dato che il Paese brasiliano era impegnato nell'organizzazione di altri importanti eventi (Confederations Cup 2013, Giornata mondiale della giovent\u00f9 2013, Mondiale 2014 e Olimpiade 2016), ha chiesto e ottenuto, col benestare della CONMEBOL, uno scambio di edizioni col Cile, che ha visto quindi anticipata l'edizione casalinga dal 2019 al 2015. Inoltre, con il consenso di tutte le federazioni, nel 2016 si \u00e8 svolta un'edizione speciale negli Stati Uniti d'America, in occasione del centenario della competizione e della confederazione continentale, a 16 squadre.\nDopo l'edizione disputata in Brasile nel 2019, l'anno successivo il torneo avrebbe dovuto svolgersi inizialmente in Argentina e Colombia ma, a causa della pandemia di COVID-19, l'edizione \u00e8 stata rinviata al 2021 e spostata in Brasile.\nNazionali partecipanti.\nLe nazionali che prendono parte alla Coppa America sono dodici.\nPartecipanti fisse sono le selezioni dei dieci Paesi membri della Confederazione sudamericana: , , , , , , , , e .\nA partire dall'edizione 1993, vengono invitate anche due rappresentative di Paesi non affiliati alla CONMEBOL. Trattasi, tradizionalmente, di squadre nord e centro americane, affiliate alla CONCACAF.\nDi fatto, ospite fisso della Coppa America sin dal 1993 \u00e8 il , che da allora ha partecipato a tutte le edizioni della manifestazione disputate fino al 2016. Altre nazionali di federazioni affiliate alla CONCACAF ad aver partecipato pi\u00f9 volte alla Coppa America sono la (presente alle edizioni del 1997, del 2001, del 2004 e del 2011) e gli (partecipanti alle edizioni del 1993, del 1995, del 2007 e 2016).\nNel 2001, a causa della defezione dell' e del (quest'ultima originariamente invitata con il ), partecip\u00f2 anche l', insieme alla Costa Rica e al Messico, portando cos\u00ec a 3 il numero delle partecipanti a quell'edizione esterne alla CONMEBOL.\nNell'edizione 1999 per la prima volta nella storia del torneo fu invitata una nazionale asiatica, il . La selezione nipponica avrebbe dovuto partecipare anche all'edizione del 2011, ma dovette rinunciare a seguito del terremoto del T\u014dhoku del marzo 2011, che costrinse la federazione giapponese a sospendere il campionato nazionale, riprendendolo proprio durante l'estate.\nAll'edizione 2015 ha debuttato la , mentre in occasione della Copa Am\u00e9rica Centenario del 2016, disputata eccezionalmente con 16 squadre, hanno esordito anche e .\nAll'edizione 2019 non vi sono state, per la prima volta dall'estensione del numero delle squadre partecipanti a 12, selezioni CONCACAF: Messico e Stati Uniti, inizialmente invitate, hanno declinato in ragione della concomitanza del torneo con la CONCACAF Gold Cup 2019. Il loro posto \u00e8 stato, dunque, rimpiazzato da due squadre asiatiche: il Giappone e l'esordiente .\nPer l'edizione 2021, sono state invitate Qatar e, per la prima volta in assoluto, l'. Successivamente, a causa della pandemia di COVID-19, le due selezioni hanno declinato l'invito. Per questo motivo, tale edizione \u00e8 stata la prima dal 1991 in cui hanno preso parte solo le dieci nazionali affiliate alla CONMEBOL.\nEdizioni.\nDi seguito tutte le edizioni del Campeonato Sudamericano de Football e della Copa Am\u00e9rica. Nell'edizione 1916 non era in palio il trofeo, che venne invece assegnato dall'edizione successiva. Anche nelle edizioni 1935, 1941, 1945, 1946, 1956 e 1959 del Campeonato Sudamericano non era in palio il trofeo, ma sono comunque riconosciute come ufficiali dalla CONMEBOL.\nStatistiche generali.\nClassifica generale.\n\"Dati aggiornati alla Copa Am\u00e9rica 2021.\"\nI Paesi organizzatori.\nLe edizioni 1924 e 1953 furono organizzate a spese del Paraguay, che non disponeva delle infrastrutture per ospitare l'evento in patria.\nClassifica assoluta dei marcatori.\n\"Aggiornata all'edizione 2021. In grassetto i calciatori in attivit\u00e0.\"\nMascotte.\nDal 1987 ogni edizione della Copa, tranne quella del Centenario del 2016, ha una sua mascotte:"}
{"id": "479590", "revid": "123781492", "url": "https://it.wikipedia.org/wiki?curid=479590", "title": "Mondi lontanissimi", "text": "Mondi lontanissimi \u00e8 il quattordicesimo album in studio di Franco Battiato, pubblicato il 12 aprile 1985 dalla EMI Italiana.\nIl disco, anticipato dai due singoli \"No Time No Space/Il re del mondo\" e \"Via Lattea/L'animale\", raggiunse il terzo posto in classifica e risult\u00f2 il ventitreesimo disco pi\u00f9 venduto in Italia durante l'anno.\nDescrizione.\nSolo i primi quattro brani sono stati realizzati appositamente per l'album. Tutti gli altri sono riproposizioni di canzoni gi\u00e0 composte negli anni precedenti:\nTracce.\nTesti e musiche di Franco Battiato, tranne dove indicato."}
{"id": "479606", "revid": "1543377", "url": "https://it.wikipedia.org/wiki?curid=479606", "title": "M25 (astronomia)", "text": "M 25 (conosciuto anche come IC 4725) \u00e8 un brillante ammasso aperto visibile nella costellazione del Sagittario; \u00e8 visibile anche ad occhio nudo senza troppe difficolt\u00e0 in un cielo buio.\nOsservazione.\nM25 si individua circa 4,5\u00b0 a NNE dalla stella e giace in un campo di stelle piuttosto ricco a causa della presenza di grandi nubi stellari della Via Lattea; \u00e8 visibile anche ad occhio nudo in cieli limpidi, mentre si scorge con estrema facilit\u00e0 con un binocolo come un 10x50, risolvendo anche alcune delle sue componenti. Un telescopio da 114mm l'ammasso \u00e8 risolto completamente in un centinaio di stelle; forti ingrandimenti sono sconsigliabili per la sua osservazione poich\u00e9 l'ammasso \u00e8 molto esteso e diventa impossibile contenerlo per interno nel campo visivo dell'oculare.\nM25 pu\u00f2 essere osservato con discreta facilit\u00e0 da gran parte delle aree popolate della Terra, grazie al fatto che \u00e8 situata a una declinazione non eccessivamente australe: in alcune aree del Nord Europa e del Canada, nei pressi del circolo polare artico, la sua visibilit\u00e0 \u00e8 comunque molto difficile, mentre nell'Europa centrale appare relativamente basso; dall'emisfero sud la nebulosa \u00e8 ben visibile alto nelle notti dell'inverno australe e nella sua fascia tropicale pu\u00f2 vedersi perfettamente allo zenit. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nFu scoperto da Philippe Loys de Ch\u00e9seaux nel 1745, che lo descrive cos\u00ec: \"\"Un ammasso stellare tra l'arco e la testa del Sagittario.\" \". Charles Messier lo incluse nel suo catalogo nel 1764 con la seguente descrizione: \"Ammasso di piccole stelle delle vicinanze dei due ammassi precedenti, fra la testa e l'estremit\u00e0 dell'arco del Sagittario: la stella nota pi\u00f9 vicina \u00e8 la stella 21a del Sagittario, 6a magnitudine, secondo Flamsteed. Le stelle di quest'ammasso si vedono con difficolt\u00e0 con una lente ordinaria da tre piedi; non si percepisce alcuna nebulosit\u00e0. La sua posizione \u00e8 stata determinata con la stella m del Sagittario.\"\nCaratteristiche.\nSi tratta di un ammasso aperto piuttosto sparso formato da una cinquantina di stelle pi\u00f9 brillanti di magnitudine 12 e forse alcune dozzine di membri pi\u00f9 deboli; M25 si trova alla distanza di circa 2.000 anni luce dalla Terra. Il suo diametro apparente \u00e8 di circa 40 minuti d'arco, mentre il suo diametro reale \u00e8 di circa 19 anni luce.\nAl gruppo appartiene una Variabile Cefeide denominata U Sagittarii, che ha un periodo di 6,74 giorni."}
{"id": "479610", "revid": "1983214", "url": "https://it.wikipedia.org/wiki?curid=479610", "title": "M25", "text": ""}
{"id": "479611", "revid": "22475", "url": "https://it.wikipedia.org/wiki?curid=479611", "title": "Papaver rhoeas", "text": "Papaver rhoeas , comunemente noto come papavero comune o rosolaccio, \u00e8 una pianta erbacea appartenente alla famiglia delle Papaveraceae, originaria di Eurasia e Nordafrica.\nLa specie, largamente diffusa in Italia, cresce normalmente in campi e sui bordi di strade e ferrovie. \u00c8 considerata una infestante dei cereali.\nDescrizione.\nIl rosolaccio \u00e8 un'erba che cresce come pianta annuale, latifoglie e alta fino a 80 \u2013 90\u00a0cm.\nIl fusto \u00e8 eretto, coperto di peli rigidi. Tagliato emette un liquido bianco.\nI boccioli sono verdi a forma di oliva e penduli.\nIl fiore \u00e8 rosso, (molto raramente bianco), dai petali delicati e caduchi, spesso macchiato di nero alla base in corrispondenza degli stami di colore nero. Fiorisce in primavera da aprile fino a met\u00e0 luglio. \u00c8 visitato dalle api per il suo polline di colore nero.\nLe foglie sono pennato partite sparse lungo il fusto.\nIl frutto \u00e8 una capsula che contiene molti semi piccoli, reniformi e reticolati; fuoriescono numerosi sotto lo stimma. Petali e semi possiedono leggere propriet\u00e0 sedative: il papavero comune \u00e8 parente stretto del papavero da oppio, da cui si estrae la morfina.\nTassonomia.\nAl momento, oltre alla pianta in s\u00e9, ne \u00e8 accettata una sola variet\u00e0:\nQuesta rara variet\u00e0, caratterizzata da fiori bianco-rosati e scoperta solo di recente, \u00e8 endemica di una ristretta area della Sicilia nei pressi di Termini Imerese, da cui il nome della pianta.\nUsi.\nIl rosolaccio contiene degli alcaloidi, dei quali il principale \u00e8 la rhoedina, dalle propriet\u00e0 blandamente sedative, infatti un infuso ottenuto con 4 o 5 petali per tazza veniva tradizionalmente somministrato ai bambini prima di coricarsi in maniera da indurre loro un sonno migliore. \u00c8 importante notare che gli alcaloidi presenti sono blandamente tossici, per questo motivo \u00e8 sconsigliata l'assunzione abituale di estratti ed infusi ottenuti da questa pianta, in particolare a bambini ed anziani.\nCucina.\nIn Friuli il cespo di foglie che si sviluppa attorno alla radice all'inizio della primavera, quando la pianta \u00e8 ancora poco sviluppata ed \u00e8 lontana dalla fioritura, viene consumato lessato ed eventualmente saltato in pentola come verdura nota sotto il nome di \"confen\u00f2ns\". Il sapore \u00e8 delicato e leggermente amaro. La pianta giovane, che non abbia emesso il fusto fiorale, si pu\u00f2 consumare cruda, soprattutto le foglie, tagliata sottile e frammista ad altre verdure, per fare delle ottime insalate, che se condite con sale, succo di limone e olio di oliva nell'ordine, sono gustosissime. \nNel Veneto tale pietanza \u00e8 chiamata \"rosoina\", \"pevarel\", o \"batis'ciosoe\"; in realt\u00e0 questo ultimo nome si riferisce alla Silene, chiamata anche s-ciop\u00e8t. Anche con questa verdura si possono fare insalate, se cruda, oppure ottimi risotti con le foglie giovani.\nAnche nel Salento le piantine tenere sono consumate sotto il nome di \"paparina fritta\", sbollentate e passate in padella in un soffritto di aglio con l'aggiunta di olive nere (celline) alcuni gherigli di noce ed aromatizzate con buccia d'arancia e barbe di finocchio.\nIn Romagna, \u00e8 conosciuta con il nome di \"Rosole\". Si utilizzano in cucina, da crude, dopo averle triturate finemente e lasciate macerare sotto sale per 24/36 ore. Dopo averle strizzate, si utilizzano per fare da ripieno al famoso \"Crescione\" o \"Cassone\" (o Cascione).\nSimbologia.\nNel mondo anglosassone \"Papaver rhoeas\" \u00e8 tradizionalmente dedicata alla memoria delle vittime sui campi di battaglia della prima e della seconda guerra mondiale. Ad esempio, in Regno Unito, durante il Remembrance Day, \u00e8 diffusa la tradizione di appuntare un papavero rosso all'occhiello.\nA questa simbologia \u00e8 probabilmente collegato anche il richiamo ad un campo di papaveri rossi che fa il cantautore italiano Fabrizio de Andr\u00e9 nel testo della canzone \"La guerra di Piero\" che racconta appunto di un soldato che muore sul campo di battaglia: \n\"Dormi sepolto in un campo di grano /\" \"non \u00e8 la rosa, non \u00e8 il tulipano /\" \"che ti fan veglia dall\u2019ombra dei fossi /\" \"ma sono mille papaveri rossi.\"\nAl simbolo del papavero rosso \u00e8 legata la locuzione \"alto papavero\", che sta a indicare una personalit\u00e0 altolocata o di potere. Il modo di dire deriva dall'aneddoto raccontato nell'opera \"Ab Urbe condita libri\" di Tito Livio; Sesto Tarquinio chiese al padre, Tarquinio il Superbo consiglio su come impossessarsi di Gabii. Il re rispose con un'allegoria recidendo i papaveri pi\u00f9 alti del giardino nel quale aveva accolto il messaggero inviato dal figlio.\nPapaveri in pittura e fotografia.\nUn campo di papaveri rossi \u00e8 un richiamo all'occhio che \u00e8 impossibile ignorare. Molti pittori e fotografi hanno cercato di cogliere e riprodurre la sensazione di stupore che si prova davanti alla brillantezza del rosso del papavero. \nFamosi sono i verdi campi di grano dipinti dai macchiaioli, con tante macchie rosse tipiche dei papaveri.\nVarie.\n\u00c8 pianta molto visitata dalle api, che vi raccolgono abbondante polline dall'insolito colore grigio scuro."}
{"id": "479612", "revid": "161374", "url": "https://it.wikipedia.org/wiki?curid=479612", "title": "IC 4725", "text": ""}
{"id": "479614", "revid": "547034", "url": "https://it.wikipedia.org/wiki?curid=479614", "title": "La cura (album Franco Battiato)", "text": "La cura \u00e8 una compilation del cantautore italiano Franco Battiato, pubblicata dall'etichetta Universal Music il 14 novembre 2000."}
{"id": "479615", "revid": "1632387", "url": "https://it.wikipedia.org/wiki?curid=479615", "title": "Peter, Sue &amp; Marc", "text": "Peter, Sue and Marc sono stati un gruppo musicale svizzero pop/folk di Berna.\nI membri del gruppo erano Peter Reber (1949, voce, piano, chitarra), Elizabeth \"Sue\" Schell (1950, voce), e Marc Dietrich (1948, voce e chitarra).\nHanno rappresentato la Svizzera all'Eurovision Song Contest quattro volte: nell'1971, nell'1976, nell'1979 e nell'1981 cantando canzoni in francese (\"Les illusions de nos 20 ans\"), inglese (\"Djambo Djambo\"), tedesco (\"Tr\u00f6dler &amp; Co.\") e italiano (\"Io senza te\").\nIn Svizzera hanno venduto pi\u00f9 di due milioni di dischi e sono molto famosi anche in Germania, Austria e Giappone dove hanno tenuto parecchi concerti.\nIl loro pi\u00f9 grande successo \u00e8 del 1976, \"Cindy\"."}
{"id": "479616", "revid": "767487", "url": "https://it.wikipedia.org/wiki?curid=479616", "title": "Eraserhead - La mente che cancella", "text": "Eraserhead - La mente che cancella (\"Eraserhead\") \u00e8 un film del 1977 scritto, diretto e montato da David Lynch.\n\u00c8 il primo lungometraggio diretto da David Lynch, realizzato nell\u2019arco di 5 anni. Il film ad oggi \u00e8 considerato un vero cult del genere, nonch\u00e9 fonte d\u2019ispirazione per altri registi.\nNel 2004 il film \u00e8 stato dichiarato \"culturalmente significativo\" dalla Biblioteca del Congresso degli Stati Uniti ed \u00e8 stato selezionato per la conservazione dal National Film Registry.\nTrama.\nAll'inizio del film, un misterioso essere sfigurato attiva delle leve in una casupola situata su un pianeta.\nIn una citt\u00e0 tetra e industriale, il tipografo in ferie Henry Spencer torna al suo squallido appartamento quando riceve dalla vicina di casa la notizia di essere stato invitato da una ragazza, Mary X, con cui Henry ha avuto in precedenza una relazione.\nArrivato a casa di Mary, Henry conosce in un'atmosfera surreale sua madre, sua nonna e il padre, Bill. Il giovane ha tuttavia l'impressione che gli nascondano qualcosa. Invitato a cena, Henry esortato da Bill taglia la carne di polli sintetici minuscoli. Henry comincia ma improvvisamente il pollo inizia a muoversi e dal taglio inizia a colare del sangue, mentre i componenti della famiglia mostrano comportamenti anomali. Preso in disparte dalla madre di Mary, Henry viene interrogato sui rapporti sessuali che ha avuto con la figlia. Henry balbetta qualche scusa ma viene informato della nascita di un bambino e scopre di doversi sposare al pi\u00f9 presto con Mary.\nPochi giorni dopo il matrimonio: Mary vive con Henry nel suo appartamento. Con loro si trova il bambino, talmente deforme da non sembrare umano. Non fa che piangere e una sera Mary abbandona Henry con l'essere. Da quel momento per Henry inizia l'incubo: costretto ad ascoltare ininterrottamente il pianto del figlio, non pu\u00f2 uscire di casa per via della malattia del bambino. Ogni notte sogna una figura femminile dalle guance gonfie, che sorridendo schiaccia ballando embrioni giganti.\nUn giorno Henry riceve la visita dell'avvenente vicina, che lo provoca. I due fanno sesso nel letto di Henry, trasformato in una vasca, e sprofondano in un liquido lattiginoso. Quella notte Henry ha un incubo pi\u00f9 surreale del solito: la figura femminile dei suoi sogni gli canta \"In Heaven.\" Poi si avvicina ad Henry, ma scompare e al suo posto appare l'essere sfigurato comparso all'inizio del film. Entra in scena anche una pianta, da cui inizia misteriosamente a sgorgare sangue. La testa di Henry si stacca dal corpo e al suo posto spunta quella del figlio mutante. La testa di Henry precipita invece in uno sperduto villaggio, dove viene raccolta da un bambino che la porta ad una fabbrica, dove viene usata per produrre gomme per matite.\nSvegliatosi, Henry bussa alla porta della vicina, ma lei non c'\u00e8. In quel momento il piccolo mutante emette strane risate, come se si stesse burlando di lui. Poco dopo, lei rientra nel proprio appartamento in compagnia di un altro. Henry rimane profondamente scosso e rivolge la propria disperazione nei confronti del figlio, uccidendolo.\nProduzione.\nNel 1971, Lynch si sposta a Los Angeles per frequentare il conservatorio dell'American Film Institute. Qui, grazie ad una sovvenzione di 10.000 dollari dell'AFI, inizia a lavorare al suo primo lungometraggio, \"Eraserhead - La mente che cancella\" (\"Eraserhead\"), ma dopo un anno dall'inizio delle riprese termina il budget a sua disposizione. Nel frattempo lavora per conto dell'AFI realizzando un cortometraggio, The Amputee, in un solo giorno. Il macabro cortometraggio dura soltanto 5 minuti e Lynch vi figura anche come attore.\nLe riprese di \"Eraserhead - La mente che cancella\" terminano finalmente nel 1977, a sei anni dal loro inizio. Durante le riprese del film, i problemi finanziari hanno portato Lynch anche a perdere la casa, costringendolo a dormire sul set. Lynch racconter\u00e0 di \"Eraserhead - La mente che cancella\" come del suo \"Scandalo a Filadelfia\" (un film degli anni quaranta di George Cukor, con Katharine Hepburn e Cary Grant), spiegando che riflette le paure e i pericoli che ha incontrato studiando e vivendo a Filadelfia. Il film potrebbe riflettere indirettamente l'ansia e della paura del regista nei confronti della paternit\u00e0, personificate entrambe nel mostruoso neonato.\nIl bambino deforme \u00e8 stato probabilmente creato dal feto imbalsamato di un vitello, sebbene David Lynch non abbia mai confermato ci\u00f2 o descritto come lo abbia animato. Durante le riprese, aveva persino fatto in modo che il proiezionista si coprisse gli occhi quando venivano effettuate le riprese col bambino, in modo che nessuno potesse sapere come era stato fatto.Terminato il film, Lynch ha seppellito il \"vitello imbalsamato\" in una localit\u00e0 sconosciuta e alla festa di chiusura il cast ha partecipato ad una finta veglia funebre. David Lynch ha fornito commenti criptici sul mostruoso bambino, affermando cose come \"\u00e8 nato nelle vicinanze\u201d o \"forse \u00e8 stato trovato\".\nDistribuzione.\nIl film viene inizialmente giudicato impossibile da distribuire, ma grazie all'aiuto del distributore Ben Barenholtz viene proiettato negli spettacoli di mezzanotte per i successivi dieci anni. \"Eraserhead - La mente che cancella\" ottiene un sorprendente successo di critica, che lancia Lynch come rappresentante dell'avanguardia cinematografica postindustriale. La realizzazione di \"Eraserhead - La mente che cancella\" crea gi\u00e0 una profonda unione nel gruppo di attori e tecnici che vi hanno partecipato e che continuer\u00e0 a lavorare con Lynch negli anni successivi, in particolare l'operatore Frederick Elmes, il tecnico del suono Alan Splet e l'attore Jack Nance.\nIl titolo italiano \u00e8 una traduzione un po' artificiosa di una parola che in inglese indica semplicemente la matita con cancellino incorporato sulla parte superiore. Del resto, in una scena del film si vede qualcuno che fabbrica queste matite e le testa. Una eraserhead pencil, per l'appunto, altro non \u00e8 che la matita con cancellino usata comunemente a scuola dai bambini. Ci sarebbe anche da discutere sul perch\u00e9 si dovrebbe usare il termine head in luogo di mind; head infatti indica il \"capo\", la sommit\u00e0, la parte fisica di un corpo, che sia anche una matita e non la mente come centro delle attivit\u00e0 intellettive del soggetto."}
{"id": "479620", "revid": "1833487", "url": "https://it.wikipedia.org/wiki?curid=479620", "title": "Adrenocromo", "text": "L'adrenocromo \u00e8 un composto chimico organico, la cui formula \u00e8 C9H9NO3, derivato dall'ossidazione dell'adrenalina. Nonostante il nome, la sostanza non \u00e8 correlata al cromo; piuttosto il suffisso -cromo indica una relazione con il colore, poich\u00e9 l'adrenocromo puro \u00e8 viola intenso.\nL'uomo produce fisiologicamente piccole dosi di adrenocromo come prodotto secondario del catabolismo dell'ormone surrenalico adrenalina.\nIndicazioni.\nIn medicina l'adrenocromo viene somministrato per via endovenosa per curare soggetti epilettici.\nSotto forma di adrenocromo monosemicarbazone (carbazocromo) \u00e8 utilizzato come emostatico nelle emorragie capillari.\nTeorie del complotto.\nL'adrenocromo \u00e8 un composto presente in molte teorie del complotto tra le quali quella denominata QAnon e la Teoria della cospirazione del Pizzagate.\nNel libro \"Paura e disgusto a Las Vegas\", tema anche ripreso nel film ad esso ispirato \"Paura e delirio a Las Vegas\", Hunter S. Thompson parla dell'adrenocromo e lo descrive come uno psichedelico dagli effetti simili a quelli dell'LSD; nel film, il dottor Gonzo dice che \"la mescalina al confronto \u00e8 un gingerino\". Da qui la leggenda che alimenta teorie del complotto come quella di QAnon.\nIn realt\u00e0, l\u2019adrenocromo viene normalmente prodotto in laboratorio ed \u00e8 usato in medicina per scopi del tutto estranei a quelli sui quali si basano le varie teorie del complotto; trova impiego, ad esempio, come farmaco per la cura dell\u2019epilessia oltre che per fermare le emorragie e curare le emorroidi."}
{"id": "479627", "revid": "198277", "url": "https://it.wikipedia.org/wiki?curid=479627", "title": "Luis Enrique", "text": "Nella carriera con i club ha vinto tre campionati spagnoli, tre Coppe di Spagna, due Supercoppe spagnole, una Coppa delle Coppe e una Supercoppa UEFA. Con la selezione olimpica ha conquistato un'Olimpiade nel 1992. Nel 2004 Pel\u00e9 lo ha inserito nella lista dei 125 migliori calciatori viventi.\nDa allenatore del Barcellona ha vinto due campionati spagnoli, tre Coppe di Spagna, una Supercoppa spagnola, una UEFA Champions League, una Supercoppa UEFA e una Coppa del mondo per club FIFA. Nel 2015 \u00e8 stato nominato miglior allenatore dell'anno IFFHS e FIFA World Coach of the Year.\nCarriera.\nGiocatore.\nClub.\nComincia a giocare all'et\u00e0 di undici anni nelle giovanili dello Sporting Gij\u00f3n. Debutta in prima squadra il 24 settembre 1989 in prima divisione, nella partita Sporting Gij\u00f3n-Malaga (0-1). Nella stagione seguente contribuisce alla qualificazione della squadra alla Coppa UEFA segnando 14 gol.\nNell'estate seguente il Real Madrid lo acquista per 250 milioni di pesetas (circa 3 miliardi di lire). Nella prima stagione nel Real Madrid viene utilizzato come ala o interno destro, sotto la gestione di Radomir Anti\u0107. Sacrificato in posizioni non consone alle sue abilit\u00e0 anche sotto la gestione di Benito Floro, durante la quale il calciatore vince comunque la Coppa di Spagna e la Supercoppa di Spagna, con l'avvento del tecnico Jorge Valdano, nel 1994, Luis Enrique, schierato come centrocampista di fascia destra, riacquista centralit\u00e0 nel progetto tattico della squadra. Nella stagione 1994-1995, chiusa con la vittoria del campionato, va in gol nel largo successo per 5-0 contro il , ma nell'annata 1995-1996 vive una stagione negativa, caratterizzata, per il Real Madrid, da una crisi societaria e di risultati.\nNel 1996 il presidente del club madrileno Lorenzo Sanz decide di non rinnovargli il contratto, consentendo a Luis Enrique di firmare per il Barcellona, dove il centrocampista ritrova Abelardo, ex compagno allo Sporting Gij\u00f3n. Nella prima stagione con il club blaugrana, sotto la guida di Bobby Robson, segna 17 gol e vince la Supercoppa di Spagna, la Coppa del Re e la Coppa delle Coppe. Anche nella stagione successiva, agli ordini dell'olandese Louis van Gaal, si dimostra centrocampista con grande senso del gol: 18 nella Liga, 25 complessivi nella stagione, impreziosita dalla vittoria del campionato, della Coppa del Re e della Supercoppa europea. A Barcellona diviene capitano della squadra e si aggiudica un altro titolo nazionale nel 1998-1999. Il quinquennio successivo sar\u00e0 privo di trofei in maglia azulgrana; il 16 maggio 2004 il giocatore disputa la sua ultima partita da calciatore professionista, contro il , ponendo fine a otto annate di militanza nel Barcellona: il tecnico Frank Rijkaard lo sostituisce al 59\u00ba minuto di gioco della partita con Marc Overmars, tra gli applausi del Camp Nou.\nNazionale.\nEsordisce in nazionale maggiore nel 1991, nell'amichevole contro la Romania (0-2). Successivamente prende parte con la selezione olimpica all'Olimpiade del 1992, vincendo la medaglia d'oro. Con la nazionale maggiore partecipa a tre mondiali (1994, 1998, 2002) e ad un europeo (1996).\nChiude la propria esperienza con la nazionale spagnola nel 2002, con 62 presenze e 12 reti.\nAllenatore.\nBarcellona B.\nIl 18 giugno 2008 ha assunto ufficialmente la carica di allenatore del Futbol Club Barcelona Atl\u00e8tic (poi ridenominato \"Barcellona B\"), squadra delle riserve del Barcellona, prendendo il posto di Josep Guardiola, suo ex compagno di squadra, passato a dirigere la prima squadra. La squadra, militante nella Segunda Divisi\u00f3n B, al primo anno si piazza al quinto posto e al secondo anno al secondo posto valido per la promozione in Segunda Divisi\u00f3n. Alla sua terza stagione sulla panchina della squadra B ottiene uno storico terzo posto (miglior piazzamento di sempre per il club) valido per la partecipazione ai play-off, a cui non prender\u00e0 parte non potendo la squadra militare nella stessa serie del Barcellona. Il 31 maggio 2011, durante un'intervista rilasciata alla TV ufficiale del club, annuncia che a fine stagione avrebbe lasciato l'incarico di allenatore del Barcellona B ritenendo ormai chiuso il suo ciclo.\nRoma.\nIl 20 giugno 2011 diventa ufficialmente l'allenatore della squadra italiana della Roma (secondo spagnolo ad allenare i giallorossi dopo Luis Mir\u00f3) firmando un contratto di due anni da 2,9 milioni di euro lordi per la stagione 2011-2012 e da 3,1 milioni di euro per la stagione 2012-2013. Nell'avventura italiana lo seguono Iv\u00e1n de la Pe\u00f1a come assistente (che lascer\u00e0 l'incarico il 12 agosto 2011), Robert Moreno come allenatore in seconda, Antonio Llorente come mental coach e Rafael Cabanellas come preparatore atletico. Fa il suo esordio ufficiale sulla panchina della Roma, il 18 agosto 2011, nella partita d'andata valida per il terzo turno di Europa League contro lo Slovan Bratislava, gara persa per 1 a 0. Nella gara di ritorno, la Roma pareggia uno a uno, sancendo l'uscita anticipata dalle competizioni europee. In campionato l'avventura con la Roma non \u00e8 fortunata, la squadra si classifica al 7\u00ba posto con 56 punti ottenuti e non riesce a qualificarsi per le coppe europee, cosa che non accadeva dal 1997 per la squadra giallorossa. Il 10 maggio 2012, al termine di una seduta di allenamento, annuncia alla squadra che lascer\u00e0 la panchina della Roma subito dopo l'ultima giornata di campionato, rinunciando ad un anno di stipendio e dopo essere stato contestato dai tifosi che l'hanno chiamato anche \"\"il demental coach\" e \"lo stordito\"\". Viene rimpiazzato dal boemo Zden\u011bk Zeman.\nCelta Vigo.\nL'8 giugno 2013 firma un contratto biennale con il club spagnolo del Celta Vigo, ritornando quindi in Spagna. Ad annunciarlo \u00e8 la stessa societ\u00e0 spagnola attraverso il suo account ufficiale di Twitter. Il 16 maggio 2014, dopo aver conquistato il 9\u00ba posto e una salvezza tranquilla, annuncia la sua decisione di lasciare la squadra.\nBarcellona.\nIl 19 maggio 2014 viene nominato nuovo allenatore del Barcellona, club con il quale firma un contratto biennale. Il 17 maggio 2015, con la vittoria per 1-0 sul campo dell'Atletico Madrid, il suo Barcellona vince con una giornata di anticipo per la 23\u00aa volta nella sua storia il titolo di Campione di Spagna. Il 30 maggio, battendo per 3-1 l'Athletic Club, vince la 27\u00ba Coppa del Re del Barcellona.\nIl 6 giugno vince la Champions League contro la realizzando il \"Triplete\" alla sua prima stagione con i blaugrana. Tre giorni dopo prolunga il contratto con il Barcellona fino al 2017.\nNella stagione seguente perde la Supercoppa spagnola contro l'Athletic Bilbao e in Champions viene eliminato ai quarti dall' ma vince Supercoppa europea, Mondiale per club, campionato e Coppa del Re.\nNell'estate 2016 vince la Supercoppa contro il Siviglia. Il 1\u00ba marzo 2017, dopo la vittoria per 6-1 contro lo Sporting Gij\u00f3n, annuncia l'addio al Bar\u00e7a a fine stagione. Dopo aver perso per 4-0 l'andata degli ottavi di Champions in casa del Paris Saint-Germain il 14 febbraio, l'8 marzo ribalta il risultato vincendo per 6-1 (con gol decisivo di Sergi Roberto al 95\u00ba minuto), accedendo cos\u00ec ai quarti. Qui trova alle urne la Juventus, ma viene eliminato dalla Champions League. Lascia la panchina blaugrana il 21 maggio 2017, in seguito alla vittoria per 4-2 contro l'Eibar e dopo aver visto sfumare il titolo di campione di Spagna, andato al Real Madrid di Zinedine Zidane.\nNazionale spagnola.\nIl 9 luglio 2018 viene nominato commissario tecnico della nazionale spagnola di calcio, a seguito delle dimissioni dell'allenatore \"ad interim\" Fernando Hierro, congedatosi dopo il campionato mondiale 2018. Partecipa alla prima edizione della UEFA Nations League, dove le \"Furie rosse\" si piazzano al secondo posto nel proprio girone, mancando la qualificazione alla \"final four\" del torneo.\nIl 19 giugno 2019, meno di un anno dopo aver ottenuto l'incarico, si dimette da allenatore della rappresentativa nazionale spagnola per gravi motivi personali. Gli subentra il suo vice Robert Moreno. Nell'agosto successivo si scopre che il motivo delle dimissioni erano le condizioni di salute di sua figlia Xana, morta a 9 anni a causa di un tumore alle ossa. Il 19 novembre 2019 torna sulla panchina della nazionale, nel frattempo condotta da Moreno alla qualificazione al campionato europeo 2020.. Partito senza i favori del pronostico, conduce gli iberici a disputare un convincente Europeo, uscendo dopo una grande partita nella semifinale giocata a Wembley contro l\u2019Italia, futura vincitrice dell'edizione, che li elimina dopo i tiri di rigore.\nStatistiche.\nStatistiche da allenatore.\n\"Statistiche aggiornate al 27 maggio 2017.\" In grassetto le competizioni vinte.\nNazionale.\n\"Statistiche aggiornate al 10 ottobre 2021.\""}
{"id": "479630", "revid": "2161050", "url": "https://it.wikipedia.org/wiki?curid=479630", "title": "Jean-Philippe Loys de Ch\u00e9seaux", "text": "Biografia.\nNel 1746 present\u00f2 una lista di nebulose, otto delle quali furono scoperte da lui, alla Accademia francese delle scienze. Guillaume Le Gentil studi\u00f2 la lista privatamente nel 1759, ma fu presentata al pubblico solo nel 1892 da Guillaume Bigourdan. Cheseaux fu tra i primi ad enunciare, nella sua forma moderna, quello che successivamente sar\u00e0 conosciuto come il Paradosso di Olbers (\"come \u00e8 possibile che il cielo notturno sia buio nonostante l'infinit\u00e0 di stelle presenti nell'universo?\").\nCheseaux fece anche alcune ricerche di cronologia biblica, tentando di datare la crocifissione di Ges\u00f9 e analizzando le osservazioni astronomiche nel Libro di Daniele. Questo lavoro fu pubblicato postumo in \"M\u00e9moires posthumes de M. de Cheseaux\" (1754).\nEra fratello di Charles-Louis Loys de Cheseaux."}
{"id": "479632", "revid": "51127", "url": "https://it.wikipedia.org/wiki?curid=479632", "title": "Philippe Loys de Ch\u00e9seaux", "text": ""}
{"id": "479633", "revid": "51127", "url": "https://it.wikipedia.org/wiki?curid=479633", "title": "Jean-Philippe de Cheseaux", "text": ""}
{"id": "479638", "revid": "1632387", "url": "https://it.wikipedia.org/wiki?curid=479638", "title": "Norma (scienze sociali)", "text": "La norma sociale \u00e8 una regola esplicita o implicita concernente la condotta dei membri di una societ\u00e0: oggetto di studio dell'antropologia, della psicologia sociale e della sociologia, le norme sociali prescrivono come devono comportarsi gli individui e gruppi sociali in determinate situazioni.\nClassificazione.\nNella societ\u00e0 troviamo solitamente due tipi di norme:\nIn virt\u00f9 della loro dimensione prescrittiva, le norme rappresentano il sistema di aspettative che il gruppo ha rispetto a coloro che ne fanno parte. Per es. il fatto che sulle strade italiane tutti i veicoli circolino sulla corsia destra \u00e8 conseguenza di una norma sociale appresa; ci\u00f2 nonostante gli individui non sempre si adeguano in modo automatico e spontaneo. Il codice della strada infatti impone norme formali che non sempre vengono applicate dagli attori sociali. Potremmo quindi sostenere che a fianco delle norme formali che organizzano e strutturano un determinato campo sociale ve ne sono altre, che potremmo definire \"informali\" o \"pratiche\", le quali nascono dall'interazione dell'attore sociale con una situazione reale nella quale mette in atto norme pratiche generate a partire dalle norme formali. Per es. bench\u00e9 il codice della strada prescriva il parcheggio nelle sole aree abilitate, in determinate situazioni la gente parcheggia come pu\u00f2. \u00c8 evidentemente impossibile considerare questo comportamento (o molti altri di questo genere) come un'azione a-sociale, proprio a causa del fatto che questi comportamenti sono socialmente diffusi. Cos\u00ec, questi comportamenti indicano l'esistenza di scarti tra le norme formalmente prescritte e le norme pratiche che guidano i comportamenti degli attori sociali. Ci\u00f2 nonostante la costruzione di norme pratiche nasce dal \"riciclo\" delle norme formali, le quali devono essere prese in considerazione come contesto, struttura che pone le basi per l'azione, senza per\u00f2 eliminare gli spazi per l'improvvisazione. Quest'ordine potrebbe essere quindi paragonato alle regole della metrica e della rima per i poeti d'un tempo: una regolamentazione che non impedisce le improvvisazioni.\nIn conclusione, l'osservazione delle realt\u00e0 micro-sociali mette in evidenza sfumature che un'analisi macro-sociale spesso nasconde o cancella.\nLa sola osservazione delle norme che regolano formalmente l'agire dei componenti di un particolare gruppo non ci descrive in realt\u00e0 l'agire dei membri del gruppo, ma solo le \"aspettative\" del gruppo rispetto ai suoi membri. Spesso l'agire di questi ultimi per\u00f2 evidenzia uno scarto tra ci\u00f2 che ci si aspetta che facciano e ci\u00f2 che veramente fanno. Possiamo dunque affermare che i codici sociali vengono trasformati collettivamente da chi li usa, cos\u00ec che l'ordine imperante funge da supporto a innumerevoli produzioni, fra la cecit\u00e0 dei detentori del potere ai quali sfugge questa creativit\u00e0 (al pari dei \u00abpadroni\u00bb che non possono vedere ci\u00f2 che viene inventato di diverso nelle loro fabbriche).\nControllo sociale.\n\u00c8 evidente che la semplice esistenza di norme non comporta il rispetto delle stesse. Per ovviare al problema dell'efficacia normativa, le aggregazioni sociali si avvalgono di un duplice sistema di controllo sociale.\nIn una comunit\u00e0 di tipo tribale le dimensioni dell'aggregazione (e le relazioni che l'attraversano) rendono il controllo interno sufficiente a mantenere l'ordine sociale.\nIn una societ\u00e0 complessa come la moderna l'osservanza delle norme non \u00e8 lasciata semplicemente al controllo sociale informale della collettivit\u00e0, ma \u00e8 affidata per alcuni aspetti ad organizzazioni che si occupano di mantenere l'ordine sociale con la promulgazione di norme scritte in forma di legge e con un sistema giudiziario che ne cura l'applicazione."}
{"id": "479640", "revid": "767487", "url": "https://it.wikipedia.org/wiki?curid=479640", "title": "L'amore \u00e8 una cosa meravigliosa", "text": "L'amore \u00e8 una cosa meravigliosa (\"Love Is a Many-Splendored Thing\") \u00e8 un film del 1955 diretto da Henry King.\nTrama.\nHong Kong, anni cinquanta. Il protettorato inglese \u00e8 sotto pressione per la vicinanza con la Cina sconvolta dalla rivoluzione, dalla quale arrivano ondate di profughi. Han Suyin \u00e8 una dottoressa anglo-cinese, che ha lasciato la Cina alla morte del marito e che dedica ora tutto il suo tempo all'ospedale. Una sera, ad un ricevimento, la donna incontra Mark Elliott, giornalista corrispondente. I due iniziano a frequentarsi e si innamorano al punto che, dopo qualche tempo, decidono di sposarsi. Vi sono per\u00f2 dei problemi: lei deve andare a chiedere il consenso alla famiglia d'origine, in Cina dove vive lo zio, patriarca della famiglia; lui invece \u00e8 gi\u00e0 sposato e deve andare in America per chiedere alla moglie di concedergli il divorzio. Il viaggio in Cina va bene, ma la sortita in America no: la moglie di Mark si rifiuta di lasciarlo libero.\nI due continuano a vedersi, ma il fatto che Mark sia ancora sposato inizia a suscitare pettegolezzi e maldicenze presso gli occidentali che vivono ad Hong Kong e che rappresentano l'ambiente sociale di riferimento per la coppia. Le resistenze arrivano al punto che ad Han Suyin viene negato il rinnovo dell'internato in Ospedale, proprio mentre Mark viene inviato sul fronte della guerra di Corea. I due si scrivono mantenendo vivo il rapporto a distanza ma dopo qualche settimana arriva la notizia della morte di Mark.\nColonna sonora.\nIl motivo conduttore, dall'omonimo titolo del film, fu ripreso con gran successo dal trombettista Eddie Calvert nello stesso anno ed entr\u00f2 nel repertorio di Frank Sinatra e in quello di Nat King Cole.\nAccoglienza.\nIn Italia, con un incasso di quasi due miliardi di lire, fu il maggior successo della stagione 1955-56 davanti \"La donna pi\u00f9 bella del mondo\"."}
{"id": "479641", "revid": "1990283", "url": "https://it.wikipedia.org/wiki?curid=479641", "title": "Paesi Bassi all'Eurovision Song Contest", "text": "I Paesi Bassi hanno partecipato a quasi tutte le edizioni dell'Eurovision Song Contest vincendo cinque volte. Con l'introduzione delle semifinali, ha raggiunto la finale solamente sette volte.\nNel 2020, avrebbe dovuto ospitare la manifestazione a Rotterdam ma l'evento \u00e8 stato cancellato a causa della pandemia di COVID-19 in Europa. Per questa ragione ne \u00e8 stata riconfermata l'organizzazione nell'edizione 2021.\nPartecipazioni.\nNOTE:\nStatistiche di voto.\nFino al 2019, le statistiche di voto dei Paesi Bassi sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e capo della delegazione per la Svezia fino al 2021) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico.\nPortavoce.\nLe persone che hanno dato i risultati delle votazioni italiane:"}
{"id": "479642", "revid": "125411389", "url": "https://it.wikipedia.org/wiki?curid=479642", "title": "Miniera di Naica", "text": "La miniera di Naica, situata nei pressi di Naica, nello Stato di Chihuahua (Messico), \u00e8 una miniera di piombo e argento in funzione, che \u00e8 conosciuta per i suoi straordinari cristalli di gesso. \nStoria.\nNel 26 giugno del 1794 Alejo Hern\u00e1ndez, Pedro Ramos de Verea e Vicente Ru\u00edz registrarono una nuova miniera, che nel 1896 venne acquistata da Santiago Stoppelli, mentre poco vicino veniva costruita la citt\u00e0 di Naica.\nGrotta delle Spade.\nSi inizi\u00f2 quindi, negli anni seguenti, lo sfruttamento minerario della zona che port\u00f2 nel 1910 alla scoperta della \"\"Grotta delle Spade\" (\"Cueva de las Espadas\" in spagnolo), cos\u00ec chiamata per via dei grandi cristalli simili a spade di selenite (una qualit\u00e0 di gesso), lunghi anche 2 metri, che ricoprivano le pareti. La grotta venne chiusa per preservare intatto l'ambiente.\nGrotta dei Cristalli.\nDurante una successiva spedizione, nel 2002, venne scoperta una camera di circa 8 metri di diametro che conteneva altri cristalli di selenite, ma di dimensioni molto pi\u00f9 imponenti (quasi due metri). Pochi giorni dopo venne scoperta una grotta pi\u00f9 ampia, con altre formazioni cristalline fino a 15 metri di lunghezza e di quasi 2 di diametro. La grotta, battezzata \"Grotta dei Cristalli\" (\"Cueva de los Cristales\"\") venne anche in questo caso chiusa.\nLa temperatura della grotta si aggira attorno ai 48 \u00b0C, con un'umidit\u00e0 quasi al 100%, condizioni insopportabili dall'uomo se non per pochissimi minuti.\nPer questo motivo sono state possibili soltanto poche esplorazioni (servendosi di apposite attrezzature) per indagare sulle cause delle formazioni mineralogiche.\nStudi ed esplorazioni sono attualmente in corso da parte della associazione italiana di esplorazioni geografiche La Venta in collaborazione con SpeleoResearch&amp;Film e Ferrino."}
{"id": "479644", "revid": "1982", "url": "https://it.wikipedia.org/wiki?curid=479644", "title": "Gas liquefatti", "text": ""}
{"id": "479646", "revid": "838137", "url": "https://it.wikipedia.org/wiki?curid=479646", "title": "Antonio Santacroce", "text": "Biografia.\nNacque a Roma da Marcello Publicola Santacroce (divenuto nel 1639 marchese di Pietraforte) e da Porzia dei marchesi del Drago; la sua famiglia diede numerosi cardinali alla Chiesa cattolica (furono cardinali anche lo zio di Antonio, Prospero, suo nipote Marcello e il pronipote Andrea).\nFu educato a Roma e ottenne un dottorato in diritto: entr\u00f2 alla Corte pontificia nel 1621, sotto papa Gregorio XV, come prelato domestico, e il 24 marzo 1621 venne nominato protonotario apostolico; fu poi governatore delle province di Campagna e Marittima (dal 1625) e venne inviato a Parigi come legato \"a latere\" con il cardinale Francesco Barberini.\nNonostante non avesse ancora raggiunto l'et\u00e0 necessaria di 30 anni, il 1\u00ba marzo 1627 venne eletto arcivescovo titolare di Seleucia di Isauria da papa Urbano VIII e ricevette l'ordine episcopale il 21 marzo dello stesso anno nella chiesa di Sant'Andrea della Valle dal vescovo di Viterbo, il cardinale Tiberio Muti: il 16 aprile fu nominato nunzio apostolico in Polonia.\nFu creato cardinale presbitero del titolo dei Santi Nereo ed Achilleo nel concistoro del 19 novembre 1629 e dal 1631 al 1634 fu cardinale legato di Bologna.\nIl 10 marzo 1631 fu trasferito alla sede metropolitana di Chieti e poi, il 9 giugno 1636, a quella di Urbino: non si occup\u00f2 quasi mai dell'amministrazione delle sue diocesi e prefer\u00ec delegare i suoi compiti a vicari. Rassegn\u00f2, comunque, le sue dimissioni nel 1639.\nMor\u00ec di tubercolosi a Roma nel 1641 e fu sepolto nella chiesa di Santa Maria in Publicolis.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "479647", "revid": "113563225", "url": "https://it.wikipedia.org/wiki?curid=479647", "title": "Citro\u00ebn Type H", "text": "Il Citro\u00ebn Type H \u00e8 un furgone prodotto dal 1947 al 1981 in 473.289 esemplari.\nStoria.\nIn casa Citro\u00ebn si parlava gi\u00e0 alla fine degli anni trenta di un nuovo veicolo commerciale per sostituire il TUB. Troppo pesante e poco spazioso, questo furgone d'anteguerra aveva un difetto: se era scarico, frenando alzava la coda, perdendo stabilit\u00e0. La concezione era superata e fu per questo che si decise di creare un modello completamente nuovo.\nIl capitolato di progetto deciso da Pierre-Jules Boulanger prevedeva un furgone a trazione anteriore che riprendesse gli elementi strutturali della \"Traction\" con una buona sospensione posteriore e, soprattutto, che utilizzasse il maggior numero di componenti gi\u00e0 prodotti per altri modelli. Come per la \"2CV\", l'incarico venne assegnato a Flaminio Bertoni e Andr\u00e9 Lef\u00e8bvre, ai quali si aggiunse Pierre Franchiset.\nIl Type H, su base Traction Avant \u00e8 un furgone monoscocca con motore e cambio a sbalzo in avanti, con una porta laterale scorrevole e con il piano di carico pi\u00f9 basso della categoria (35\u00a0cm). Finalmente una persona poteva stare in piedi nel furgone senza doversi piegare. La trazione era anteriore, il che rese il Type H un furgone con soluzioni tecniche d'avanguardia per l'epoca. La prima serie montava il motore da 1647 cm\u00b3 della vecchia 7 Traction Avant, in grado di erogare 45 CV di potenza massima, che salirono a 48 con l'arrivo del motore da 1911\u00a0cm\u00b3 montato sia sulle Traction Avant che sulle successive DS 19. In seguito vi furono ulteriori migliorie sia al motore, sia all'impianto elettrico, sia alla strumentazione. Non manc\u00f2 neppure una versione diesel, equipaggiata dal motore Indenor TMD da 1816\u00a0cm\u00b3, lo stesso utilizzato tra l'altro sulle Peugeot 403. Tale motore, a partire dal 1964, venne sostituito dal pi\u00f9 potente motore Indenor XD da 1948\u00a0cm\u00b3 che erogava fino a 59\u00a0CV.\nFabbricato in lamiera ondulata per renderlo pi\u00f9 robusto (come l'aereo Junkers Ju 52), poteva trasportare 1200\u00a0kg.\nLa denominazione \"H\" del modello \u00e8 correlata al fatto che si trattava dell'8\u00ba modello in fase di studio in quel momento, ma non \u00e8 chiaro se sia stata scelta la lettera H come iniziale di \"huiti\u00e8me\" (in italiano \"ottavo\") oppure in quanto 8\u00aa lettera dell'alfabeto.\nI carrozzieri francesi si sbizzarrirono creando svariate varianti sulla base di questo celebre furgone, di cui verso la fine della carriera esistette persino una versione con retrotreno idropneumatico.\nMolto famoso in Francia dove fu utilizzato dai venditori ambulanti, dalla polizia, dalla Croce Rossa, nei mercati, nelle campagne e anche tra i campeggiatori grazie ad un apposito allestimento camper (che non intaccava tanto l'estetica ma gli interni); non si pu\u00f2 dire altrettanto per l'Italia dove la presenza di altri modelli concorrenti e le forti limitazioni per i dazi doganali ne resero le vendite molto scarse. Pratico, robusto, semplice, con un'ottima tenuta di strada, aveva per\u00f2 il difetto di un elevato consumo, a causa dei motori derivati dalla Traction e poi dalla DS. Le prestazioni erano modeste, ma adeguate all'epoca e al tipo di furgone e dell'utilizzo per cui era nato. La velocit\u00e0 massima raggiungeva a malapena i 95\u00a0km/h, e non a caso si sta diffondendo tra gli allestitori di veicoli ad uso ristorazione e catering (tipologia di veicoli dove molti Type H, specie se da restaurare, stanno conoscendo una seconda giovinezza) l'abitudine di sostituire il motore originale con un 2 litri Ford anni '70 in grado di fornire prestazioni pi\u00f9 adeguate su strade e autostrade moderne.\nFrutto della collaborazione Citro\u00ebn/Fiat, il nuovo C35 (Fiat 242 in Italia) era incaricato di sostituirlo, ma fu la venuta del C25 (gemello del Fiat Ducato) che lo rimpiazz\u00f2 definitivamente.\nCuriosit\u00e0.\nNell'aprile 2017, in occasione del 70\u00ba anniversario della presentazione la carrozzeria italiana Caselani ha prodotto un kit estetico per trasformare l'attuale furgone Citro\u00ebn Jumper (gemello del Fiat Ducato e del Peugeot Boxer) in un mezzo simile nell'estetica al Type H."}
{"id": "479650", "revid": "486946", "url": "https://it.wikipedia.org/wiki?curid=479650", "title": "Dinastia sasanide", "text": ""}
{"id": "479653", "revid": "301156", "url": "https://it.wikipedia.org/wiki?curid=479653", "title": "Passo dello Stelvio", "text": "Il Passo dello Stelvio (\"Stilfser Joch\" in tedesco, ) \u00e8 un valico alpino delle Alpi Retiche, nonch\u00e9 il pi\u00f9 alto valico automobilistico d'Italia, davanti al colle dell'Agnello, e il secondo d'Europa e dietro al colle dell'Iseran. \nSituato fra Trentino-Alto Adige e Lombardia, all'interno delle Alpi dell'Ortles (gruppo Ortles-Cevedale) e del parco nazionale dello Stelvio, vicino a importanti massicci come Ortles, Umbrail, monte Livrio e monte Scorluzzo, divide dal punto di vista geomorfologico le Alpi Retiche occidentali da quelle meridionali ed \u00e8 non solo un importante collegamento tra Valtellina e val Venosta, ma anche meta ambita di sciatori, escursionisti, ciclisti e motociclisti.\nDescrizione.\nLa strada statale omonima che lo attraversa, che collega Bormio (valle del Braulio, Valtellina) con Prato allo Stelvio (valle di Trafoi, val Venosta), \u00e8 asfaltata, a due corsie e carrozzabile, e conta ben ottantotto tornanti, di cui quarantotto sul versante altoatesino e quaranta su quello lombardo. Sul versante lombardo, a quota circa 2.500 m, la strada si collega con il vicino Giogo di Santa Maria, valico che conduce in territorio svizzero (Cantone dei Grigioni; sebbene la strada attraversi effettivamente un confine internazionale, non \u00e8 presente alcuna dogana). Su tutti e tre i versanti, i due italiani e quello svizzero, il passo rimane chiuso stagionalmente tra novembre e maggio.\nDalla sommit\u00e0 del passo si diramano diversi percorsi escursionistici, tra cui il sentiero per la Cima Garibaldi (2.843 m s.l.m.) e la strada sterrata che raggiunge il rifugio Pirovano (3.028 m s.l.m.).\nStoria.\nAll'inizio dell'Ottocento l'imperatore Francesco II d'Asburgo era intenzionato a realizzare una nuova strada che potesse collegare la Val Venosta direttamente con Milano (allora territorio austriaco), attraverso la Valtellina. L'incarico fu affidato all'ingegnere capo della Provincia di Sondrio, Carlo Donegani, esperto d'ingegneria stradale d'alta montagna e gi\u00e0 progettista della strada del passo dello Spluga.\nI lavori cominciarono nel 1822 occupando una grande quantit\u00e0 di operai, ingegneri e geologi, e terminarono nel 1825, dopo soli tre anni, con una spesa complessiva di circa 2.901.000 fiorini. All'inaugurazione presenzi\u00f2 anche l'imperatore austriaco, e all'ingegner Donegani furono conferite diverse onorificenze.\nIl valico era percorso durante tutto l'anno da un servizio di diligenze, rimasto operativo fino al 1915. Nei mesi invernali era necessario un grande lavoro da parte degli spalatori che sgomberavano la strada dalla neve.\nNel 1859, con l'annessione della Lombardia al regno sabaudo, il valico divenne territorio di confine. Gli austriaci costruirono pertanto tre fortificazioni in vari punti della salita dal versante orientale: il forte Gomagoi, il forte Kleinboden e il forte Weisser Knott, facenti parte dello \"sbarramento Gomagoi\". Nei pressi del passo fu eretta invece la fortificazione Goldsee, di cui oggi rimangono solo i resti.\nDurante la prima guerra mondiale il passo fu teatro di aspri scontri tra la fanteria austriaca e quella italiana.\nTerminato il conflitto entrambi i versanti divennero italiani: il valico perse gran parte del suo significato strategico di collegamento e ne fu quindi decisa la chiusura invernale.\nNel 1928, con la realizzazione della SS 38 dello Stelvio, l'intero tracciato venne consolidato, ampliato e asfaltato, realizzando una strada carrozzabile a doppio senso di marcia. Al valico \u00e8 presente un museo sul tema della costruzione della strada. In anni recenti \u00e8 stata pi\u00f9 volte presa in considerazione l'ipotesi di introdurre un pedaggio al fine di investirne i ricavi per valorizzare il territorio, ma la proposta non \u00e8 stata mai attuata.\nSci.\nA sud del passo dello Stelvio si trova il ghiacciaio del Livrio, che si estende da una quota di circa 2.800 m fino a circa 3.400 m. Sull'apparato glaciale sono tracciate diverse piste, sulle quali si pratica lo sci estivo durante i mesi di apertura del valico. \u00c8 scelto spesso come sede di allenamento estivo da diverse nazionali di sci alpino. Si tratta dell'ultimo importante ghiacciaio interamente in territorio italiano rimasto sciabile anche d'estate, nonostante negli ultimi anni si siano fatte sempre pi\u00f9 frequenti le chiusure per il ritiro del ghiaccio, che causa assenza di neve e presenza di crepacci.\nLe piste si raggiungono dal parcheggio del passo con una prima funivia, che conduce al monte Trincerone (3.000\u00a0metri circa), e da qui con un altro moderno impianto (di costruzione H\u00f6lzl) che raggiunge il rifugio Livrio. Al ghiacciaio \u00e8 possibile usufruire di 4 skilift che servono le piste Geister 1, Geister 2, Payer e Cristallo. \nStoria.\nL'idea di sfruttare il ghiacciaio del Livrio per praticare lo sci estivo venne nei primi anni trenta del XX secolo al CAI di Bergamo, che costru\u00ec il rifugio Livrio accanto al ghiacciaio a una quota di 3.174 m per tenere i primi corsi di sci estivo e di arrampicata su ghiaccio. Dopo la seconda guerra mondiale lo Stelvio conobbe una notevole e crescente popolarit\u00e0 grazie all'idea di Giuseppe Pirovano e della moglie Giuliana Boerchio, i quali, all'inizio degli anni cinquanta, decisero l'apertura di una ben organizzata scuola di sci estivo sul ghiacciaio, dapprima utilizzando la Capanna Nagler, poi costruendo altri due moderni rifugi sul margine del ghiacciaio e uno nelle vicinanze del passo.\nDalla prima esperienza di Giuseppe Pirovano la situazione \u00e8 molto cambiata, con l'apertura di numerosi alberghi e scuole di sci. La pi\u00f9 rinomata rimane l'Universit\u00e0 dello sci, fondata da Pirovano e di cui ancora porta il nome nonostante ora sia di propriet\u00e0 della Banca Popolare di Sondrio, che sul passo ha installato anche lo sportello bancario pi\u00f9 alto d'Europa. Nel 1992 la localit\u00e0 ospit\u00f2 anche alcune tappe della coppa del mondo di chilometro lanciato, disputate su una pista tracciata per l'occasione sul Monte Scorluzzo.\nCiclismo.\nIl passo dello Stelvio \u00e8 una salita storica del ciclismo, \u00e8 stata infatti percorsa dal Giro d'Italia molte volte ed \u00e8 spesso stata teatro delle imprese di grandi campioni. \u00c8 classificabile come una salita alpina lunga e dal grande dislivello, dalla quota massima molto elevata, con la conseguente rarefazione dell'aria che complica ulteriormente la scalata. Presenta pendenze di media difficolt\u00e0, ed \u00e8 estremamente affascinante e impegnativa da tutti e tre i versanti (italiani e svizzero).\nIl pi\u00f9 difficile dei tre \u00e8 quello altoatesino che, a partire da Prato allo Stelvio (915\u00a0m s.l.m.), sale per quasi 26\u00a0km con pendenze via via crescenti fino al 12% nell'ultimo chilometro. La prima parte della salita (primi 8\u00a0km) \u00e8 la pi\u00f9 pedalabile con pendenze intorno al 5%, superato poi il bivio per Solda dopo un falsopiano, incominciano i 48 tornanti con pendenze medie intorno all'8-9%. Si prosegue dunque regolari passando per Trafoi e salendo fino al passo con gli ultimi chilometri un po' pi\u00f9 duri dei precedenti. La pendenza media \u00e8 del 7,7%, la massima del 12% per un dislivello complessivo che supera i 1800 m.\nDal versante lombardo la salita incomincia da Bormio (1.225\u00a0m s.l.m.). Lunga circa 21,5\u00a0km e con 40 tornanti, la strada sale regolare per 15 km fino a raggiungere il Pian di Grembo, un tratto di circa un chilometro con pendenze pi\u00f9 modeste. Gli ultimi 3\u00a0km, i pi\u00f9 duri, si attestano mediamente intorno all'8%. La pendenza media complessiva \u00e8 del 7,1%, la massima del 12% (tra il km 10 e il km 11) per un dislivello complessivo poco oltre i 1.500 metri.\nIl terzo accesso al passo parte da Santa Maria Val Monastero (1.375\u00a0m s.l.m.), nel comune svizzero di Val M\u00fcstair e corre in buona parte in territorio elvetico, per poi ricongiungersi presso il Passo dell'Umbrail (2.503\u00a0m s.l.m.) al versante di Bormio, a circa 3\u00a0km dalla vetta dello Stelvio. La strada che porta fino al valico italo-svizzero \u00e8 lunga circa 13\u00a0km, si presenta stretta e pendente, con punte fino al 12% con un dislivello che supera i 1.100\u00a0metri, a cui si aggiungono poi i 250\u00a0metri finali in territorio italiano per un totale di quasi 1.400 metri. Dal 2015 sono stati asfaltati i 2,5 km finali. \nOgni anno vengono organizzate due gare ciclistiche per amatori sulle strade del passo dello Stelvio:\nGiro d'Italia.\nLa corsa rosa ha affrontato il Passo dello Stelvio complessivamente 13 volte, 8 dal lato altoatesino e 5 da quello valtellinese, e in 4 occasioni l'arrivo di tappa \u00e8 stato posto in cima al valico. Dal 1965 lo Stelvio \u00e8 stato \"Cima Coppi\" in ogni edizione in cui il Giro vi ha transitato, essendo il punto pi\u00f9 alto toccato dalla corsa. L'inserimento del passo nel percorso del Giro presenta sempre qualche rischio logistico: a fine maggio/inizio giugno le condizioni meteorologiche sulle Alpi non sono ancora pienamente stabilizzate e perci\u00f2 sono ancora possibili delle nevicate, con conseguente rischio di deviazione o annullamento della tappa.\nIl valico \u00e8 entrato nel mondo del ciclismo nel 1953, quando \u00e8 stato inserito per la prima volta nel tracciato del Giro d'Italia. In quell'occasione lo Stelvio \u00e8 stato teatro di una delle ultime grandi imprese di Fausto Coppi: nella penultima tappa, da Bolzano a Bormio, il campione ormai trentaquattrenne stacc\u00f2 il leader della classifica, lo svizzero Hugo Koblet, conquist\u00f2 la maglia rosa e vinse il suo quinto e ultimo Giro. Nel 1975 vi fu posto l'arrivo dell'ultima tappa, e si assistette a un appassionante duello tra Fausto Bertoglio, leader della classifica, e lo spagnolo Francisco Gald\u00f3s che lo seguiva a soli 40\" di distacco. Gald\u00f3s tent\u00f2 in tutti i modi di staccare Bertoglio, ma dovette accontentarsi della vittoria di tappa: i filmati mostrano l'insolita scena del vincitore che taglia il traguardo a capo chino, mentre il secondo dietro di lui esulta e festeggia a braccia alzate. \nNel Giro d'Italia 2012 il valico, scalato dal versante lombardo, \u00e8 stato nuovamente arrivo di tappa e ha visto la vittoria finale del belga Thomas De Gendt. Il transito sul passo era previsto, con salita affrontata dal lato di Bormio, nella 19\u00aa tappa del Giro d'Italia 2013 (Ponte di Legno-Val Martello) assieme al passo di Gavia, ma a causa delle avverse condizioni meteorologiche i due passaggi sono stati annullati e la tappa fu prima modificata in pi\u00f9 punti e poi definitivamente annullata. La medesima frazione \u00e8 stata riproposta per il Giro d'Italia 2014 seppur in condizioni climatiche difficili (neve durante il passaggio in vetta), e ha visto transitare per primo in vetta Dario Cataldo.\nNel Giro d'Italia 2017 lo Stelvio viene affrontato di nuovo dal lato valtellinese, con Mikel Landa che vi transita per primo. Si \u00e8 poi scalato per la prima volta il vicino Giogo di Santa Maria dal versante svizzero. Nel 2020 si affronta il versante altoatesino per la prima volta dopo 15 anni, nella 18\u00aa tappa che termina in salita ai laghi di Cancano; nell'occasione il primo in vetta \u00e8 stato Rohan Dennis. Di seguito si riportano le edizioni del Giro che hanno affrontato il Passo dello Stelvio, con i corridori che vi sono transitati per primi.\nGiro Rosa.\nIl Giro Rosa, il giro d'Italia femminile, ha inserito lo Stelvio nel suo percorso per la prima volta nel 2010, quando \u00e8 stato traguardo di una tappa che ha visto prevalere la statunitense Mara Abbott.\nGiornata della Bicicletta.\nOgni anno, l'ultimo sabato di agosto o il primo di settembre l'amministrazione del Parco Nazionale dello Stelvio organizza la Giornata della Bicicletta. In quel giorno, le strade che da Bormio e da Prato allo Stelvio salgono al passo, come pure la strada da Santa Maria Val M\u00fcstair al Giogo di Santa Maria sono interdette al traffico non ciclistico. In media, 12.000 ciclisti partecipano alla giornata, la maggioranza dei quali raggiunge il passo salendo da Prato allo Stelvio e torna in Val Venosta scendendo dalla Val M\u00fcstair.\nCorsa.\nDal 2017 il Passo dello Stelvio \u00e8 punto di arrivo della Stelvio Marathon, gara podistica organizzata in Val Rendena. "}
{"id": "479654", "revid": "767487", "url": "https://it.wikipedia.org/wiki?curid=479654", "title": "La valle dell'Eden (film)", "text": "La valle dell'Eden (\"East of Eden\") \u00e8 un film del 1955 diretto da Elia Kazan in CinemaScope e tratto dall'omonimo romanzo scritto nel 1952 da John Steinbeck.\n\u00c8 la prima pellicola a colori del regista e segn\u00f2 l'esordio di James Dean.\nNel 2016 \u00e8 stato scelto per la conservazione nel National Film Registry della Biblioteca del Congresso negli Stati Uniti.\nTrama.\nCalifornia, 1917. Mentre l'Europa \u00e8 in guerra, il giovane Cal si mostra sempre pi\u00f9 insofferente e in conflitto con il padre Adam Trask, scrupoloso osservante degli insegnamenti della Bibbia, a differenza del quieto e responsabile fratello Aron.\nI due ragazzi sono cresciuti senza la madre, che in realt\u00e0 non \u00e8 morta come invece \u00e8 stato fatto loro credere dal padre. Cal scopre infatti che non solo \u00e8 ancora viva ma anche che gestisce un locale malfamato a Monterey, cittadina poco distante da Salinas, il centro agricolo dove risiede la famiglia Trask.\nL'inquietudine di Cal cresce quando poi, avvicinatosi alla madre per parlarle, viene pestato. Lo sceriffo di Monterey, comprese le circostanze, riportandolo a casa gli racconta la vicenda dell'animata separazione fra i suoi genitori, sottolineando quanto suo padre sia da ammirare per integrit\u00e0 e rettitudine.\nCal si sente per\u00f2 caratterialmente pi\u00f9 vicino alla madre, che pure non conosce. Sebbene col padre non abbia mai legato, si entusiasma nell'assecondarne l'impresa in cui sta investendo tutte le risorse di una vita; Adam \u00e8 convinto che il futuro sia nell'industria conserviera e si lancia come pioniere nell'allestire un treno merci speciale che trasporti l'intero raccolto di lattuga delle sue terre, dalla Salinas Valley a New York, dove potr\u00e0 arrivare fresco ai mercati locali, grazie al ghiaccio di cui sono stati attrezzati i vagoni ma un impedimento lungo il viaggio risulta purtroppo fatale, e per Trask ci\u00f2 significa la fine di un sogno oltre che una rovina economica.\nCal vuole allora fare qualcosa per suo padre e rammenta le parole di un uomo d'affari locale, Will Hamilton, il quale consigliava di investire nei fagioli che, nel caso di un'entrata in guerra americana, ritenuta ormai prossima, avrebbero avuto un'immediata impennata di prezzo. Affidatosi a questo scaltro investitore al ragazzo mancano \"solo\" i 5.000 dollari coi quali dare avvio all'affare. Si reca perci\u00f2 dalla madre che d\u00e0 al figlio il prestito, rimanendo molto colpita dall'incontro ma mantenendo le distanze e sincerandosi anche che questo ritrovato contatto non venga rivelato all'ex marito e neanche ad Aron.\nGli Stati Uniti entrano effettivamente in guerra e per Cal, che intravede ottime prospettive di guadagno, l'umore sale all'opposto del fratello che, gi\u00e0 rabbuiatosi per il rovescio del padre e preoccupato per un'imminente chiamata alle armi, trascura colpevolmente anche la sua ragazza Abra.\nQuesta non nasconde la sua attrazione per Cal che trova in lei un'amorevole confidente, forse l'unica persona che lo ascolta e che riesce a capirlo.\nPer il giorno del compleanno del padre, Cal ritira finalmente il frutto di tutti i suoi guadagni che corrispondono esattamente a quanto andato in fumo nella sfortunata impresa della lattuga. Organizzata anche una festa a sorpresa con l'aiuto di Abra, nel dare il proprio regalo il giovane viene subito preceduto da Aron che, infastidito dall'iniziativa del fratello, annuncia il suo fidanzamento. Adam ne \u00e8 felice, mentre nel ricevere la cospicua somma di denaro dall'altro figlio, chiestane la provenienza, la rifiuta ritenendola solo il frutto di una speculazione. Cal \u00e8 sconvolto: l'unica cosa portata a compimento con grande successo nella sua vita viene annientata proprio da colui al quale lui l'aveva dedicata in segno di riconciliazione. Accecato dalla rabbia rivela la verit\u00e0 sulla madre al fratello portandolo direttamente nel locale di Monterey e lasciandolo proprio davanti a lei. Rientrato a Salinas viene a sapere che Aron, scioccato, anzich\u00e9 tornare a casa \u00e8 andato alla stazione e sta per partire direttamente per il fronte come volontario. Il padre fa appena in tempo a vederlo affacciato al finestrino del treno, completamente fuori di s\u00e9. Successivamente Adam ha un ictus che lo lascia paralizzato. Abra gli parla affinch\u00e9 si apra finch\u00e9 \u00e8 in tempo, con un gesto di affetto verso il figlio che non ha mai chiesto altro; cos\u00ec l'uomo, sforzandosi di parlare, dice al ragazzo di liquidare l'odiosa infermiera che lo accudisce e poi gli dice che non ne vuole un'altra ma che vuole che ad accudirlo sia lui.\nProduzione.\nContattati Marlon Brando e Montgomery Clift per i ruoli di protagonisti, entrambi rifiutarono. Kazan allora decise di puntare su attori sconosciuti. La scelta per la parte di Cal fu tra Paul Newman e Dean, che fu preferito per la sua istintivit\u00e0.\nDean improvvis\u00f2 fuori da copione alcune scene come quella che segue il rifiuto del padre del suo regalo, nella quale non era previsto l'abbraccio, che sorprese soprattutto Massey, rendendo per\u00f2 la sua reazione perfetta per Kazan.\nLa tagline fu: \"Sometimes you can't tell who's good and who's bad!...\" (\"A volte non puoi dire chi \u00e8 buono e chi \u00e8 cattivo!...\")\nRiprese.\nLe riprese furono effettuate fra Mendocino ed effettivamente la Salinas Valley."}
{"id": "479663", "revid": "57875372", "url": "https://it.wikipedia.org/wiki?curid=479663", "title": "Impasto ceramico", "text": "L'impasto ceramico \u00e8 un insieme di materie prime opportunamente miscelate. Le materie prime sono di 3 famiglie diverse:\nI prodotti fatti in pasta rossa contengono un 70-80% di argilla e un 20% di sabbia. I fondenti non vengono aggiunti poich\u00e9 la composizione della pasta rossa contiene gi\u00e0 tutti e 3 i componenti dell'impasto. L'impasto rosso viene cotto a temperature basse (meno di 1000\u00b0) poich\u00e9 a temperature maggiori va in ebollizione.\nLa pasta bianca invece va costruita e contiene un 33% di caolino (\u00e8 molto pi\u00f9 puro dell'argilla e costa di pi\u00f9 perci\u00f2 ne serve meno), gli inerti vengono inseriti al 10-15% e il restante \u00e8 tutto fondente poich\u00e9 dobbiamo ottenere un alto grado di greificazione (ovvero di quasi fusione e compattazione in cottura)."}
{"id": "479670", "revid": "767487", "url": "https://it.wikipedia.org/wiki?curid=479670", "title": "L'uomo dal braccio d'oro (film)", "text": "L'uomo dal braccio d'oro (\"The Man with the Golden Arm\") \u00e8 un film del 1955 di Otto Preminger, basato sull'omonimo romanzo di Nelson Algren e interpretato da Frank Sinatra, Eleanor Parker e Kim Novak.\nTrama.\nFrankie Machine, professionista del \"poker\", torna a Chicago dopo un periodo di detenzione. In prigione, oltre ad aver imparato a suonare la batteria, si \u00e8 anche disintossicato dalla morfina ed \u00e8 perci\u00f2 intenzionato a rifarsi una vita ma tutto il suo vecchio ambiente lo riporter\u00e0 ben presto lentamente e inevitabilmente nel tunnel: una moglie depressa e possessiva, Sophy, che pur di non perderlo lo ricatta psicologicamente fingendosi costretta su una sedia a rotelle, il gestore della bisca clandestina che lo rivuole al lavoro per la sua abilit\u00e0 e non ultimo il suo vecchio spacciatore che lo induce in tutti i modi a ricominciare con la droga.\nProduzione.\nIl film venne adattato da Walter Newman, Lewis Meltzer e Ben Hecht (non accreditato) e diretto da Otto Preminger. Sinatra ebbe per questo ruolo la Nomination all'Oscar come miglior attore protagonista, e venne ulteriormente nominato come migliore attore ai BAFTA e The New York Film Critics. La Motion Picture Association of America rifiut\u00f2 di dare il visto che certificava l'approvazione del film sotto le norme del Codice Hays perch\u00e9 si trattava di un tema molto forte: la tossicodipendenza dalle droghe. L'anno successivo il codice venne cambiato consentendo ai film di trattare temi come droga, rapimenti, aborti e prostituzione.\nIl film inizia con una delle sequenze pi\u00f9 celebri di titoli nella storia del cinema, l'animazione di strisce di carta che si incrociano e che terminano con un braccio bianco su sfondo nero, disegnati da Saul Bass, spesso citati come esempio di soluzione grafica geniale.\nMusica.\nLa colonna sonora di Elmer Bernstein \u00e8 il primo esempio di partitura jazz composta appositamente per un film. In una sequenza il protagonista si presenta a un'audizione in uno studio di registrazione; il batterista della \"band\", citato nei titoli di coda, era Shelly Manne. Il trombettista Eddie Calvert fece del \"leitmotiv\" uno dei suoi successi. La colonna sonora \u00e8 stata usata dalla Rai nel \"format\" \"I soliti ignoti\".\nRiconoscimenti.\nNel 2020 \u00e8 stato scelto per la conservazione nel National Film Registry della Biblioteca del Congresso degli Stati Uniti"}
{"id": "479671", "revid": "399", "url": "https://it.wikipedia.org/wiki?curid=479671", "title": "Elessar", "text": ""}
{"id": "479672", "revid": "712828", "url": "https://it.wikipedia.org/wiki?curid=479672", "title": "Hotaru Tomoe", "text": ""}
{"id": "479679", "revid": "599013", "url": "https://it.wikipedia.org/wiki?curid=479679", "title": "Mohamed Al-Deayea", "text": "\u00c8 considerato un vero e proprio monumento della sua nazionale, di cui detiene il record di presenze (178) e con cui ha disputato quattro fasi finali del mondiale e ha vinto la Coppa d'Asia nel 1996 e ottenuto il secondo posto nel torneo nel 2000 (in entrambe le occasioni \u00e8 stato eletto miglior portiere della manifestazione).\nCarriera.\nClub.\nLa sua carriera nelle squadre di club si \u00e8 svolta in due sole societ\u00e0: l'Al-Ta'ee Ha'il, con cui \u00e8 rimasto fino al 1999, e l'Al-Hilal, in cui ha militato fino al 2010, anno del ritiro. Nel 2001 fu vicinissimo ad approdare al Manchester United, ma all'ultimo momento l'allenatore Alex Ferguson gli prefer\u00ec il francese Fabien Barthez. Con l'Al-Hilal ha, comunque, ottenuto numerosi successi, inclusi 4 titoli sauditi, una AFC Champions League, una Coppa delle Coppe dell'AFC e una Supercoppa d'Asia.\nSi \u00e8 ritirato ufficialmente dall'attivit\u00e0 agonistica il 14 giugno 2010. Il 5 gennaio 2012, a Riad, Al-Deayea \u00e8 tornato a vestire la maglia dell'Al-Hilal contro la Juventus (uscita vincitrice per 7-1) in una partita organizzata proprio per celebrare il ritiro del portiere saudita.\nNazionale.\nDopo aver vinto il titolo mondiale under-16 in Scozia nel 1989, Al-Deayea ha esordito in nazionale il 24 settembre 1990, in un'amichevole contro il Bangladesh. Da allora, ha difeso la porta dei \"Figli del deserto\" in numerose ed importanti manifestazioni sportive. Ai mondiali statunitensi del 1994 fu titolare e gioc\u00f2 delle buone partite (soprattutto nella sfida contro il Belgio, vinta dagli arabi per 1-0), permettendo all'Arabia Saudita di passare a sorpresa il primo turno.\nFu protagonista dei pochi successi della sua nazione: sempre nel 1994 vinse la Coppa del Golfo (successo bissato nel 2002) e nel 1996 gioc\u00f2 un ruolo fondamentale nel successo nella Coppa d'Asia, di cui fu eletto miglior portiere. Prese parte, sempre da titolare, ai mondiali francesi del 1998 e a quelli nippo-coreani del 2002. Nel 2000 ottenne il secondo posto in Coppa d'Asia e fu di nuovo eletto miglior portiere del torneo.\nL'11 maggio 2006, durante un'amichevole contro il Belgio, \u00e8 sceso in campo per la 178\u00aa volta con la maglia della sua nazionale: un record per quanto riguarda il calcio maschile professionistico. Al-Deayea ha fatto parte, seppure non titolare, della compagine araba che ha disputato la Coppa del mondo del 2006. Dopo il mondiale tedesco ha annunciato il proprio ritiro dal calcio internazionale."}
{"id": "479680", "revid": "1543377", "url": "https://it.wikipedia.org/wiki?curid=479680", "title": "Claude Bernard", "text": "Considerato il fondatore della medicina sperimentale, gli si deve la nozione di mezzo interno e di omeostasi, fondamento della biologia moderna. Ha lasciato il suo nome alla Sindrome di Bernard-Horner.\nBiografia.\nInfanzia.\nClaude Bernard nacque da Jean-Fran\u00e7ois Bernard e Jeanne Saunie il 12 luglio 1813 nel piccolo villaggio francese di Saint Julien nel Beaujolais, nella regione del Rodano, dove suo padre, era commerciante di vini e proprietario Studi\u00f2 i rudimenti del latino presso il curato del villaggio, poi cominci\u00f2 gli studi classici dai gesuiti di Villefranche-sur-Sa\u00f4ne, li termin\u00f2 nel Collegio di Thoissey\nIl periodo a Lione.\nDopo un fallimento agli esami di scuola superiore, raggiunse nel gennaio 1832 un compagno a Lione, e lavor\u00f2 con lui nella stessa farmacia come assistente. La mancanza di efficacia di numerosi medicamenti gli ispir\u00f2 disprezzo per la medicina. Il suo spirito rigoroso mal si adattava all'approssimazione della farmacologia dell'epoca, cos\u00ec cominci\u00f2 a dedicarsi alla scrittura di una commedia vaudeville durante l'orario di lavoro. La commedia, intitolata \"Rose du Rh\u00f4ne\", venne rappresentata a Lione, ma gli valse il licenziamento da parte del farmacista nel luglio 1833, quando si accorse che Bernard lavorava ad una seconda opera, un dramma in prosa, dal titolo Arthur de Bretagne\nArrivo a Parigi.\nGrazie al sostegno della madre, Jeanne Saunier, Bernard entr\u00f2 in contatto con il critico letterario Saint-Marc Girardin, che gli consigli\u00f2 di abbandonare la scrittura (Bernard sognava di diventare un autore teatrale) e di fare un uso migliore delle sue capacit\u00e0 orientandosi verso la medicina.\nLa delusione lo spinse a riprendere lo studio e conseguire il diploma di scuola superiore nel 1834. I suoi genitori pagarono 1800 franchi affinch\u00e9 fosse dispensato dal servizio militare, cos\u00ec che potesse avere la via libera per intraprendere lo studio della medicina a Parigi, ma egli fall\u00ec l'iscrizione come studente interno. Cos\u00ec, condividendo la sistemazione e la vita nel Quartiere latino con i suoi compagni Ernest-Charles Las\u00e8gue (il futuro neurologo) e Casimir Davaine (che collaborer\u00e0 ai suoi primi lavori di microbiologia), visse modestamente a Parigi, rimborsando via via i suoi genitori grazie alle lezioni che teneva. \nEgli fu particolarmente entusiasmato dalle lezioni di Fran\u00e7ois Magendie al C\u00f2llege de France e divenne presto allievo del dermatologo Pierre Rayer e amico del futuro linguista \u00c9mile Littr\u00e9. Super\u00f2 il corso esterno nel 1839 e divenne studente interno da Rayer, poi assistente ricercatore (\"preparateur\") di Magendie all'Hotel Dieu nel 1841. Svolse la tesi di dottorato sul succo gastrico e il glucosio nel 1843, ma la sua visione iconoclasta e modernizzatrice della ricerca non gli permise di trovare un posto.\nGrazie al suo matrimonio ottenne alla fine il finanziamento necessario per proseguire le sue ricerche. Cominci\u00f2 allora una carriera piena di scoperte e onori. Nel 1847 fu nominato supplente di Magendie nella cattedra di Medicina sperimentale del \"Coll\u00e8ge de France\". Nel 1848 ottenne il premio di Fisiologia generale per la scoperta delle funzioni digestive del pancreas. In questo periodo enunci\u00f2 la celebre teoria della funzione glicogenica del fegato. Prosegu\u00ec la sua ricerca in molti campi della fisiologia, il sistema nervoso, la circolazione, l'apparato digerente, ma la sua attivit\u00e0 andava ben oltre. La sua carriera prosegu\u00ec nell'ambito della ricerca e dell'insegnamento; egli annotava tutte le sue idee ed esperimenti in quaderni di appunti. Con Bernard la fisiologia divenne una disciplina autonoma. Egli si occup\u00f2 anche di sistematizzare il metodo sperimentale adottato e partecip\u00f2 al dibattito epistemologico dell'epoca. \nBernard ricevette nel 1845, nel 1849 e nel 1851 il Premio per la fisiologia dell\"Acad\u00e9mie des sciences\". Acquis\u00ec un secondo dottorato in Scienze naturali nel 1853, \nNel 1855 succedette a Magendie nel \"Coll\u00e9ge de France\". Tra i suoi assistenti vi furono Paul Bert, Ars\u00e8ne d'Arsonval, Albert Dastre. Nello stesso anno divenne membro dell\"Acad\u00e9mie des sciences\".\nNel 1861 ricevette il premio dell\"Acad\u00e9mie de Medecine\".\nBernard fu quindi chiamato per occupare la neonata cattedra di fisiologia alla Sorbona. Qui per\u00f2 non gli era stato messo a disposizione alcun laboratorio. Napoleone III, dopo averlo incontrato nel 1864, sopper\u00ec a questa mancanza costruendo un laboratorio nel Museo nazionale di storia naturale di Francia nel Jardin des Plantes, e stabilendo un professorato, che Bernard accett\u00f2 subito dopo aver lasciato la Sorbona nel 1868; lo stesso anno fu ammesso all'Acad\u00e9mie fran\u00e7aise. \nNel 1849, Bernard ricevette la Legion d'onore in riconoscimento del suo lavoro sulla funzione pancreatica.\nNel 1861 acquist\u00f2 una casa borghese nel suo paese natale, Saint Julien. Da allora ritornava regolarmente nel Beaujolais per assietere alla vendemmia e riposarsi dall'attivit\u00e0 tumultuosa di Parigi. Quando mor\u00ec gli furono accordati i funerali di stato, un onore che mai prima d'allora la Francia aveva concesso a un uomo di scienza. Claude Bernard fu sepolto nel cimitero di P\u00e8re-Lachaise a Parigi. In accordo con la sua visione scientifica e positivista egli si era sempre considerato agnostico.\nNel romanzo di F\u00ebdor Dostoevskij \"I fratelli Karamazov\" Claude Bernard viene citato da uno dei personaggi, Mitja, come simbolo della scienza atea e nichilista.\n\u00c9mile Zola, esponente della corrente letteraria del naturalismo, afferm\u00f2 che in letteratura bisognava riprendere gli stessi metodi scientifici di Bernard al fine di scandagliare le vicende umane con oggettivit\u00e0. Zola riprende larghi stralci di \"Un'introduzione allo studio della medicina sperimentale\" nel suo saggio \"Roman exp\u00e9rimentale\" del 1880. Bernard rappresentava per lui uno degli esponenti di punta dell'ambiente culturale nel cui temperie si stavano definendo i campi di studio e i metodi delle nascenti scienze umane\nIl matrimonio.\nNel 1845 Claude Bernard spos\u00f2 Fanny Martin, figlia di un ricco medico. Il matrimonio, combinato dagli amici dello scienziato, preoccupati per il fatto che egli non avesse ancora una situazione stabile, gli forn\u00ec le condizioni materiali per consacrarsi al suo lavoro di ricerca, ma gli varr\u00e0 anche numerosi dispiaceri. La moglie infatti diverr\u00e0 una militante della nascente associazione per la protezione degli animali (\"Soci\u00e9t\u00e9 protectrice des animaux\"), reagendo alla sperimentazione animale che il marito ampiamente praticava in nome del progresso della medicina. Dalla loro unione nacquero quattro figli, dei quali solo due arrivarono all'et\u00e0 adulta: Jeanne-Henriette (1847-1923), chiamata Tony, e Marie-Louise (1849-1922), che vedranno pochissimo il padre. Rimaste nubili, entrambe consacrarono la loro vita alla cura e all'accoglimento degli animali nella loro casa di Bezons, compensando cos\u00ec il sacrificio degli animali del padre. Il 22 agosto 1870 i coniugi Bernard si separano ufficialmente.\nNel 1869 Claude Bernard incontr\u00f2 Marie Sarah Raffalovich, una brillante giovane donna di origine russa, sposata e madre di tre figli. Da questo incontro nasce una lunga amicizia. Poliglotta (parla correntemente russo, tedesco e italiano) ella gli offrir\u00e0 il suo sostegno per la traduzione dei suoi lavori e la loro diffusione all'estero; inoltre tradurr\u00e0 per lui le opere straniere in francese. Con il suo ruolo di confidente la Raffalovich gli dar\u00e0 la possibilit\u00e0 di sollevarsi dall'impegno quotidiano di ricercatore votato alla scienza. In nove anni si scambiarolo quasi 500 lettere. Bernard le parla dei suoi umori, delle sue scoperte, si lamenta della salute fragile e delle vicissitudini della vita. Dai suoi soggiorni nel Beaujolais Bernard evoca la natura, i paesaggi, le vendemmie, i fiori, le attivit\u00e0 della campagna e i benefici della solitudine. Alla sua morte madame Raffalovich far\u00e0 parte degli intimi al suo capezzale.\nL'attivit\u00e0 di ricerca.\nIn campo biologico Bernard si oppose sia alla teoria vitalista del suo tempo, sia al materialismo riduzionista; anticip\u00f2 invece le teorie del novecento sulla complessit\u00e0 biologica con l'introduzione del concetto di mezzo interno. \nEgli fu anche scettico sull'introduzione di metodi statistici nelle sperimentazioni, fondando la sua ricerca solo sull'osservazione, sull'elaborazione di ipotesi e sull'esperimento. \nIn campo medico si oppose sia al razionalismo puro sia all'empirismo radicale.\nIl fine di Claude Bernard, come afferm\u00f2 con le sue stesse parole, era instaurare il metodo scientifico in medicina e biologia. Claude Bernard ha condiviso in questo modo lo spirito scientista del positivismo. Egli rifiut\u00f2 alcune concezioni del passato, non dando nulla per scontato e facendo affidamento solo sugli esperimenti. Egli insistette sul fatto che la fisiologia di tutte le creature viventi \u00e8 regolata dalle leggi della fisica e della chimica, come la materia inorganica.\nClaude Bernard, per mezzo delle sue ricerche sperimentali, scopr\u00ec il ruolo della secrezione pancreatica nella digestione dei grassi (1848), il ruolo del fegato, oltre che nella secrezione esterna della bile, anche nella secrezione interna nel sangue del glucosio, originato dalla scissione del glicogeno (1848).\nNel 1849 dimostr\u00f2 l'induzione del diabete con la puntura a livello della base del quarto ventricolo cerebrale. Egli interpret\u00f2 questo risultato come dimostrazione dell'origine nervosa del diabete; in seguito fu dimostrato che l'iperglicemia cos\u00ec indotta era solo temporanea e che era la conseguenza della stimolazione del sistema nervoso simpatico.\nIn seguit\u00f2 dimostr\u00f2 l'aumento della temperatura cutanea dopo sezione dei nervi simpatici cervicali(1851), la liberazione di zucchero dal fegato lavato dopo l'asportazione (1855), l'isolamento del glicogeno (1857), la specificit\u00e0 del curaro nella paralisi della giunzione neuromuscolare (1856), il blocco della respirazione degli eritrociti da parte del monossido di carbonio (1857).\nMentre, nel 1851, era occupato nell'esaminare gli effetti prodotti sulla temperatura di varie parti del corpo sezionando i nervi ad esse appartenenti, not\u00f2 che la resezione del simpatico cervicale dava origine a una circolazione pi\u00f9 attiva e a una pulsazione delle arterie pi\u00f9 intensa in certe parti della testa, e qualche mese dopo osserv\u00f2 che l'eccitazione elettrica della porzione superiore del nervo tagliato aveva l'effetto contrario. In questo modo egli prov\u00f2 l'esistenza di nervi vaso-motori, sia vaso-dilatatori sia vaso-costrittori.\nBernard elabor\u00f2 anche una teoria della narcosi, alla base della attuali concezioni in campo anestesiologico.\nClaude Bernard, a partire dal 1850, cre\u00f2 un concetto fondamentale della biologia moderna, quello di \"mezzo interno\" (\"milieu interi\u00e9ur\"). La \"costanza del mezzo interno\", che in seguito sar\u00e0 definita omeostasi, \u00e8 la condizione per l'affrancamento degli organismi superiori dal \"mezzo esterno\" (cio\u00e8 dall'ambiente esterno in cui vive l'organismo).\nIl concetto di omeostasi, ripreso nel XX secolo dal fisiologo statunitense Walter Bradford Cannon, sar\u00e0 la base per lo sviluppo della cibernetica.\nClaude Bernard \u00e8 considerato come uno dei principali fondatori del metodo sperimentale ipotetico-deduttivo, sintetizzato spesso (e a volte irrigidito) nell'acronimo \"OHERIC\" (\"Observation, Hypoth\u00e8ses, Exp\u00e9rience, R\u00e9sultat, Interpr\u00e9tation, Conclusion\"). \u00c8 d'altronde un metodo incompleto a confronto con quello presentato nella \"M\u00e9decine Exp\u00e9rimentale\": \u00abNon si pu\u00f2 proporre l'ipotesi senza aver posto il problema da risolvere, poich\u00e9 un'ipotesi \u00e8 una risposta possibile a una domanda suscitata da un'osservazione\u00bb e \u00abL'esperienza testa la conseguenza verificabile dell'ipotesi\u00bb\n\"Milieu interieur\".\nIl mezzo o ambiente interno (\"Milieu interieur\") \u00e8 il concetto chiave al quale Claude Bernard \u00e8 associato. In seguito Walter Bradford Cannon lo identific\u00f2 con il concetto di omeostasi\n. Bernard spiegava che.\nLa sperimentazione animale.\nBernard pratic\u00f2 la vivisezione provocando il disgusto della moglie e delle due figlie, che un giorno tornando a casa avrebbero trovato che egli aveva vivisezionato il loro cane domestico.\nLa vivisezione divenne un problema di attualit\u00e0 con la pubblicazione del libro \"Introduction \u00e0 l'\u00e9tude de la m\u00e9decine exp\u00e9rimentale\". Nel terzo paragrafo della pubblicazione (\"De la vivisection\") Bernard sosteneva che solo la sperimentazione sull'animale vivente poteva chiarire i meccanismi complessi della fisiologia come avvengono in un organismo. Egli esaminava minuziosamente il problema come si presentava nella sua epoca. In particolare affermava che:\n Bernard ricorda come in passato, nell'antica Persia, e poi Erofilo e Erisistrato praticassero sperimentazioni e vivisezione sui condannati a morte, pratica che ovviamente aborrisce. Poi cita gli esperimenti anatomici di Galeno sulle scimmie e sui maialini, che inaugurano la vivisezione animale a scopo scientifico. Con la nascita della Medicina scientifica la vivisezione sar\u00e0 praticata da Graaf, Harvey, Aselli, Pecquet, Haller ecc. Con Magendie la sperimentazione animale diventa una procedura di studio \u00ababituale e indispensabile\u00bb:\nBernard si chiede quando la sperimentazione \u00e8 lecita sull'uomo:\nD'altro canto Claude Bernard fu considerato uno sperimentatore insensibile e cinico da chi si opponeva alla pratica della vivisezione. La critica ai suoi metodi riguardava anche la stessa attendibilit\u00e0 dei risultati ottenuti con gli esperimenti e mutilazioni sull'animale vivente. \nIl suo biografo Pierre Mauriac, raccontando alcune conclusioni errate o contraddittorie che Bernard aveva derivato da alcuni esperimenti di vivisezione, affermava che: \u00abAll'origine dei suoi errori sta il culto cieco che Claude Bernard consacrava all'esperimento\u00bb.\nIntroduzione allo studio della Medicina sperimentale.\nNella sua opera pi\u00f9 importante sul metodo scientifico, l\"Introduction \u00e0 l\u00b4\u00e9tude de la m\u00e9decine experimental\" (1859), Bernard descrive che cosa rende valida una teoria scientifica e che cosa rende uno scienziato un vero scopritore. Al contrario di molti scrittori scientifici del suo tempo, Bernard scrive sui propri esperimenti e pensieri, e usa la prima persona.\n\"Noto e ignoto\". Quello che rende importante uno scienziato, egli afferma, \u00e8 come egli penetra nell'ignoto. In aree della scienza dove i fatti sono conosciuti da tutti, tutti gli scienziati sono pi\u00f9 o meno uguali: non possiamo sapere chi \u00e8 grande. Ma in aree della scienza ancora oscure e sconosciute si riconosce la grandezza: \u00abEssi sono caratterizzati da idee che illuminano i fenomeni finora oscuri e fanno avanzare la scienza\u00bb.\n\"Autorit\u00e0 contro osservazione\". \u00c8 attraverso il metodo sperimentale che la scienza avanza, non attraverso l'acritica accettazione dell'autorit\u00e0 di fonti accademiche o scolastiche. Nel metodo sperimentale solo la realt\u00e0 osservabile \u00e8 la nostra autorit\u00e0. Bernard scrive con fervore scientifico:\n\"Induzione e deduzione.\" La scienza sperimentale \u00e8 un costante interscambio tra teoria e fatto, induzione e deduzione. L'induzione, procedendo dal particolare al generale, e la deduzione, procedendo dal generale al particolare, non sono mai veramente separate. Una teoria generale e le nostre deduzioni teoriche da essa devono essere testate con esperimenti specifici disegnati per confermare o negare la sua verit\u00e0; mentre quei particolari esperimenti possono condurci a formulare nuove teorie.\n\"Causa ed effetto\". Lo scienziato tenta di determinare la relazione di causa ed effetto. Questo \u00e8 vero per tutte le scienze: l'obiettivo \u00e8 collegare un \u201cfenomeno naturale\u201d alla sua \u201ccausa immediata\u201d. Noi formuliamo ipotesi che spiegano, come noi la vediamo, la relazione di causa ed effetto di quel fenomeno particolare. Testiamo le ipotesi. E quando un'ipotesi \u00e8 provata, \u00e8 una teoria scientifica. \u00abPrima noi abbiamo solo tentativi ed empirismo\u00bb.\n\"Verifica e confutazione\". Bernard spiega che cosa rende una teoria scientificamente valida o meno:\n\"Quando abbiamo verificato di aver trovato la causa?\" Bernard stabilisce che:\nDobbiamo sempre cercare di confutare le nostre teorie. \u00abPossiamo affermare solidamente le nostre idee solo cercando di distruggere le nostre conclusioni con contro-esperimenti\u00bb. La sola autorit\u00e0 \u00e8 la realt\u00e0 osservabile. Se per mezzo dell'esperimento tu contraddici le tue conclusioni, devi accettare la contraddizione, ma solo a una condizione: che la contraddizione sia provata.\n\"Determinismo e \"medie\"\". Nello studio della malattia, \u00abla causa reale ed effettiva deve essere costante e determinata, cio\u00e8 unica; qualunque altra cosa sarebbe la negazione della scienza nella medicina\u00bb. Infatti \u00abun'applicazione molto frequente della matematica alla biologia \u00e8 l'uso delle \"medie\"\u00bb (cio\u00e8 la statistica) che pu\u00f2 dare solo \u00abapparente accuratezza\u00bb. A volte le medie non danno il tipo di informazione necessario a salvare le vite. Per esempio:\nSebbene l'applicazione della matematica a ogni aspetto della scienza \u00e8 l'obiettivo finale, la biologia \u00e8 ancora troppo complessa e scarsamente conosciuta. Perci\u00f2 per adesso l'obiettivo della scienza medica dovrebbe essere scoprire tutti i nuovi fatti possibili. L'analisi qualitativa deve sempre precedere l'analisi quantitativa.\n\"Verit\u00e0 contro la falsit\u00e0\". Lo \u00abspirito filosofico\u00bb, scrive Bernard, \u00e8 sempre attivo nel suo desiderio di verit\u00e0.\n\"Spiritualismo e materialismo\". Bernard prende le distanze da ogni concezione filosofica della natura, che interpreti i fatti al di l\u00e0 dell'esperienza:\nOpere.\nLe opere originali di Claude Bernard sono disponibili in edizione digitale sul sito della \"Biblioth\u00e8que interuniversitaire de m\u00e9decine et d'odontologie, Paris\" (BIUM) e sul sito della \"Biblioth\u00e9que nationale de France\"."}
{"id": "479681", "revid": "108107", "url": "https://it.wikipedia.org/wiki?curid=479681", "title": "Mohamed Al Deayea", "text": ""}
{"id": "479682", "revid": "125109121", "url": "https://it.wikipedia.org/wiki?curid=479682", "title": "Caesar III", "text": "Caesar III \u00e8 un videogioco manageriale strategico in tempo reale (RTS) della Sierra On-line. \u00c8 ambientato all'epoca dell'impero romano, senza tuttavia poterlo considerare \"storico\" nei fatti che presenta. Il sistema di gioco \u00e8 simile a quello della saga di \"SimCity\", ovvero molto incentrato sulla creazione di una citt\u00e0 e dei servizi connessi.\nIl gioco \u00e8 il seguito di \"Caesar II,\" con molti aspetti diversi.\nCaratteristiche generali.\nAll'avvio del gioco vengono fornite due possibilit\u00e0: la prima \u00e8 quella di intraprendere una nuova carriera al servizio di Cesare; la seconda (\"costruzione della citt\u00e0\") permette di costruire e sviluppare liberamente la propria citt\u00e0 senza alcun impegno imperiale. Attraverso l'editor, \u00e8 possibile realizzare nuovi scenari, che si aggiungono alle citt\u00e0 gi\u00e0 presenti nel gioco.\nIl gioco, nella modalit\u00e0 carriera, \u00e8 suddiviso in pi\u00f9 livelli, corrispondenti alle diverse classi sociali; si parte dal primo livello, \"cittadino\", con la possibilit\u00e0 di avanzare fino al livello di Cesare. Proseguendo nel gioco vengono sbloccati via via nuovi edifici, corredati ciascuno da una finestra che ne spiega le funzioni. Molto importante \u00e8 poi la gestione finanziaria e il commercio: si possono aprire rotte commerciali (via terra o via mare) per l'esportazione o l'importazione di prodotti con le altre citt\u00e0.\nA partire dal terzo livello (\"ingegnere\") si pu\u00f2 decidere se governare in una citt\u00e0 pacifica o in guerra con un popolo vicino. Talvolta sono presenti anche dei nativi, con i quali si possono stringere patti commerciali ma cui si pu\u00f2 anche dichiarare guerra.\nAspetti del \"gameplay\".\nIl giocatore pu\u00f2 scegliere, volta per volta, se intraprendere la costruzione di una citt\u00e0 concentrandosi maggiormente sull'aspetto economico e culturale o su quello militare. In realt\u00e0, non tutte le mappe classificate come \"pacifiche\" sono prive di avversari, tuttavia lo sforzo militare necessario per respingere le invasioni in tali mappe \u00e8 molto pi\u00f9 contenuto rispetto alle mappe della carriera Militare. Inoltre, il gioco \u00e8 incentrato sull'aspetto gestionale, soprattutto economico e sociale, e la componente militare \u00e8 basata sulla pianificazione della difesa della propria citt\u00e0 piuttosto che sulla tattica di combattimento in s\u00e9.\nIl superamento della missione \u00e8 dato dal raggiungimento di un obiettivo di popolazione totale (attorno a 2000-3000 abitanti nei primi livelli, fino a 10000) e al raggiungimento di un determinato punteggio (compreso tra 0 e 100) in quattro indicatori che misurano la crescita della citt\u00e0:\nEdifici.\nin Caesar III ci sono 4 strumenti: la pala per demolire edifici e alberi, le strade, i lotti vacanti e gli edifici veri e propri.\nEdifici amministrativi.\nCase.\nIn \"Caesar III\" non si costruisce direttamente la casa, ma si mette a disposizione un lotto libero (detto anche lotto vacante) dove gli immigrati edificheranno le loro case. Le case salgono (o scendono) di livello se hanno a disposizione i servizi richiesti e se sono poste in una zona abbastanza desiderabile. La desiderabilit\u00e0 di un luogo aumenta o diminuisce in base agli edifici che sono presenti. La desiderabilit\u00e0, non essendo quantificata da nessun indicatore, richiede un'attenta pianificazione dei quartieri. Il livello delle case non determina solo il livello di prosperit\u00e0, ma anche quanti (e quali) abitanti possono ospitare e quante tasse possono pagare: a prescindere dal livello di tassazione scelto dal giocatore, le case di livello pi\u00f9 alto pagano tasse pi\u00f9 alte.\nCase plebee: i plebei contribuiscono alla forza lavoro e percepiscono uno stipendio stabilito dal governatore (ovvero il giocatore). I cittadini sono informati degli stipendi forniti ai cittadini della capitale e saranno felici o arrabbiati a seconda del fatto che i loro stipendi sono superiori o inferiori a quelli dei cittadini di Roma.\nCase Patrizie: quando le Insula grandiose si sviluppano ulteriormente, diventano ville e gli abitanti diventano patrizi. I patrizi non lavorano, in quanto sono i loro schiavi a svolgere i lavori, ma pagano molte tasse.\nStrutture Idriche.\nLe strutture idriche sono gli edifici riguardanti l'acqua. Esse non hanno bisogno di manutenzione e di manodopera, eccetto le fontane, alle quali il Consigliere del Lavoro dar\u00e0 automaticamente 2 lavoratori ciascuna.\nStrutture Sanitarie.\nLe strutture sanitarie si occupano di aumentare la sanit\u00e0 cittadina. Tra queste sono inclusi anche i Bagni e i Barbieri, ma non hanno alcun effetto sulla sanit\u00e0 cittadina. Quando il livello di sanit\u00e0 \u00e8 troppo basso possono scoppiare delle epidemie: le case colpite verranno automaticamente date alle fiamme e i loro abitanti moriranno. Ad abbassare il livello di sanit\u00e0 concorre il livello di igiene cittadina, legata al fatto che i cittadini non vengono riforniti di cibo, dovendolo quindi cercare da s\u00e9.\nStrutture Religiose.\nServono per assicurare l'accesso alla religione per i cittadini e per non far adirare gli dei. Le divinit\u00e0 (vedi la sezione \"divinit\u00e0 e templi\" pi\u00f9 in basso) in Caesar III sono invidiose, \u00e8 quindi necessario garantire un livello di religione abbastanza equilibrato fra tutti gli dei. Quando una divinit\u00e0 \u00e8 adirata pu\u00f2 lanciare una maledizione sulla citt\u00e0, mentre se \u00e8 esaltata pu\u00f2 aiutarla con una benedizione. Maledizioni e benedizioni sono distinte per ogni divinit\u00e0 e alcune di esse hanno due diverse maledizioni, di gravit\u00e0 diversa. Tutte le strutture religiose aumentano il livello di cultura della citt\u00e0.\nStrutture Educative.\nLe Strutture educative hanno la funzione di educare i cittadini, ed influenzano il livello di cultura.\nStrutture d'Intrattenimento.\nSono gli edifici che permettono di intrattenere gli abitanti.\nStrutture ingegneristiche.\nQuesto gruppo di edifici raccoglie strutture necessarie per bisogni molto diversi.\nCibi.\nI vari cibi vengono prodotti nelle fattorie o importati. esistono 3 colture (Grano, Frutta e un generico Ortaggi), coltivabili tramite le apposite fattorie e un allevamento di maiali che produce carne. Tuttavia in certe mappe si pu\u00f2 pescare attraverso battelli da pesca e banchine apposite, ma la dicitura dell'alimento rimane carne, anche se viene rappresentato un pesce blu. Inoltre si possono coltivare anche olive e vite, che per\u00f2 servono all'industria rispettivamente olearia e vinicola.\nEsercito.\nCome \u00e8 naturale in giochi come questo, sar\u00e0 necessario costruire strutture difensive e reclutare eserciti per respingere i nemici presenti. In questo caso, i nemici affrontabili saranno Etruschi, Greci, Egizi, Numidi, Galli, Daci, Cartaginesi e Celti (della Britannia). Per attaccare eventuali nemici, sono disponibili reggimenti, chiamati nel gioco legioni, che possono essere formati da ausiliari con giavellotti, ausiliari a cavallo e perfino i legionari, i migliori soldati disponibili. Mentre gli ausiliari si riforniscono da soli con le scorte, siano esse prodotte in loco o importate, i legionari necessitano di armi che si ottengono dal ferro. La presenza di un'Accademia, inoltre, migliora la consistenza degli ausiliari, e dona ai legionari anche una formazione extra.\nPu\u00f2 anche capitare che il Cesare possa chiedere al giocatore di cedergli temporaneamente il comando di alcune legioni per la difesa di un'altra citt\u00e0; sebbene questo possa potenzialmente indebolire la citt\u00e0, non solo questo potr\u00e0 soddisfare l'imperatore, ma in caso la citt\u00e0 sia difesa con successo, l'Imperatore conceder\u00e0 al giocatore il diritto di costruire un Arco di Trionfo, una struttura bonus gratuita che aumenter\u00e0 la desiderabilit\u00e0 delle abitazioni nelle vicinanze.\nDivinit\u00e0 e templi.\nNel gioco esistono varie divinit\u00e0 che influenzano il gioco, inviando maledizioni o benedizioni.\nCostruendo pi\u00f9 templi si aumenta il favoritismo verso gli dei, mentre se non ci sono abbastanza templi in proporzione alla citt\u00e0 gli dei si arrabbieranno. Anche le festivit\u00e0 in onore di uno dei cinque dei far\u00e0 contento il dio acclamato.\nAccoglienza.\nIl gioco \u00e8 stato un successo sia in termini di accoglienza che commerciali, avendo esso venduto 150.000 copie gi\u00e0 nel primo mese di uscita, superando Caesar II. Le vendite globali del gioco, nel mese di gennaio 1999, sono ammontate ad almeno 400.000, mentre, secondo PC Data, a febbraio 1999, ha venduto pi\u00f9 di 93.000 copie negli Stati Uniti. Verso aprile, Jim Veevaert, della Sierra, ha dichiarato che l'intera serie \"Caesar\", incluso questo terzo capitolo, ha venduto \"oltre un milione di copie\" in tutto il mondo. Nel mese di novembre, la \"Verband der Unterhaltungssoftware Deutschland\" (VUD) ha dato un premio Gold (Oro) al gioco in merito alle sue prestazioni commerciali nel settembre 2009 grazie alle pi\u00f9 di 100.000 copie vendute in Germania, Austria e Svizzera. Secondo David Lester, designer del gioco, Caesar III ha infine venduto pi\u00f9 di 2,5 milioni di copie in tutto il mondo.\nStando agli editori di \"Computer Games Strategy Plus\", \"Caesar III\" \"\u00e8 stato ben accolto dai critici come dai giocatori\", IGN lo ha votato 8.7/10. GameSpot ha commentato: \"nonostante alcuni problemi, costruire una citt\u00e0 prospera in \"Caesar 3\" \u00e8 divertente\".\nNel 1999, \"Caesar III\" ha vinto il premio \"Best World-Building Simulation\" da parte di \"Macworld\", di cui Christopher Breen lo ha chiamato \"deliziosamente divertente\". \"Computer Games Strategy Plus\" e la Academy of Interactive Arts &amp; Sciences lo hanno nominato ai loro premi \"Strategy Game of the Year\" (\"Strategico dell'Anno\"), spettati per\u00f2 a \"Railroad Tycoon II\" e \"Sid Meier's Alpha Centauri\", rispettivamente. Il gioco \u00e8 stato anche finalista del premio di \"Miglior Strategico in Tempo Reale\" 1998 di PC Gamer US, vinto da \"StarCraft\". Stando agli editori della rivista, il gioco \"ha compiuto un ottimo lavoro nell'immergere il giocatore in un mondo assai dettagliato di costruzione d'imperi, commercio e micro-gestione.\""}
{"id": "479683", "revid": "68105", "url": "https://it.wikipedia.org/wiki?curid=479683", "title": "Norma sociale", "text": ""}
{"id": "479688", "revid": "1543377", "url": "https://it.wikipedia.org/wiki?curid=479688", "title": "Villa Pojana", "text": "Villa Pojana \u00e8 una villa veneta situata a Pojana Maggiore (Provincia di Vicenza), progettata da Andrea Palladio nel 1549 per la famiglia Pojana.\n\u00c8 dal 1996 nella lista dei patrimoni dell'umanit\u00e0 dell'UNESCO, assieme alle altre ville palladiane del Veneto.\nStoria.\nDi antichissima nobilt\u00e0, i Pojana fin dal Medioevo furono veri signori del luogo e successivamente vennero infeudati dalla Serenissima del territorio di Pojana \"cum omnibus juribus et juridictionibus ad castellarium spectantibus\" (\"con tutti i diritti e le giurisdizioni spettanti al castellano\").\nL'edificio \u00e8 specchio della committenza di origine militare, legata all'arte della guerra, anche se in parte convertitasi all'attivit\u00e0 agricola, tanto che il \"cavalier\" Bonifacio Pojana richiese al Palladio una villa che nella sua composta eleganza rievocasse la sobriet\u00e0 e l'austerit\u00e0 della vita militare. Anche negli interni si riprendono tematiche legate all'arte della guerra attraverso le decorazioni. Per altro, nell'area di fronte alla zona dove sorger\u00e0 la villa esisteva gi\u00e0 una corte quattrocentesca dominata da una torre medioevale, dove campeggia ancora l'insegna familiare.\nIl cantiere \u00e8 sicuramente attivo durante il settembre 1553 e risulta concluso nel 1555, compresa la decorazione plastica, eseguita per mano dei pittori Bernardino India e Anselmo Canera e dello scultore Bartolomeo Ridolfi.\nSia nei \"Quattro libri dell'architettura\" (1570) sia nei disegni autografi palladiani conservati a Londra, la villa viene sempre trattata come parte di un globale progetto di riorganizzazione e regolarizzazione dell'area attorno ad ampi cortili. Di tale progetto tuttavia \u00e8 stata costruita solamente la lunga barchessa a sinistra della villa, con capitelli dorici ma intercolumni tuscanici.\nIl complesso \u00e8 completato nel Seicento, quando i discendenti di Bonifacio adattano l'edificio al loro gusto e alle loro necessit\u00e0, con l'addizione di un corpo edilizio sulla destra della villa che ne riprende le modanature delle finestre. In tale periodo vengono aggiunte anche le due statue poste ai lati della scalinata dell'ingresso principale, opere attribuite a Girolamo Albanese nel 1658.\nLa villa \u00e8 stata inserita nel 1996 nella lista dei patrimoni dell'umanit\u00e0 dell'UNESCO, con Vicenza e le ville palladiane del Veneto.\nDescrizione.\nLa villa \u00e8 rivolta verso la strada, ma se ne discosta; \u00e8 posta all'interno di una profonda corte delimitata da mura in mattoni e fiancheggiata da giardini e campi. La villa si innalza su un basso basamento destinato agli ambienti di servizio (alloggi della servit\u00f9, cantine e magazzini per le derrate alimentari). Il piano principale, o piano nobile, \u00e8 dominato da una grande sala rettangolare con volta a botte, ai cui lati si distribuiscono simmetricamente le sale minori coperte con volte sempre diverse. Nei piani superiori sono altri ambienti di servizio usati come magazzini di cereali e granaglie, pi\u00f9 tardi anche per allevare bachi da seta.\nEvidentemente la fonte di ispirazione palladiana sono gli ambienti termali antichi, scoperti durante il suo viaggio a Roma, anche per gli alzati: il cornicione, che in facciata disegna una sorta di timpano interrotto deriva dal recinto esterno delle terme di Diocleziano a Roma, cos\u00ec come la serliana, che pure risente di sperimentazioni bramantesche nella configurazione a doppia ghiera con cinque tondi.\nPi\u00f9 in generale sembra che Palladio ricerchi la logica per cos\u00ec dire utilitaria dell'architettura termale antica, con un linguaggio straordinariamente sintetizzato nelle forme e astratto, quasi metafisico. In questa villa Andrea Palladio rinuncia quasi totalmente ai particolari decorativi: la facciata non \u00e8 articolata in un loggiato o in un pronao sporgente, ma \u00e8 chiusa, crea una architettura sobria, misurata, di grande armonia. Privo di capitelli e trabeazioni, l'ordine architettonico \u00e8 appena accennato nell'articolazione essenziale delle basi dei pilastri. L'assenza di ordini e di parti in pietra lavorata (se non nei portali della loggia) deve avere assicurato una globale economicit\u00e0 nella realizzazione dell'opera, confermata dall'uso del mattone intonacato e del cotto sagomato, sul quale il recente restauro ha trovato traccia di policromie.\nDecorazione.\nLe statue della Pittura, Scultura e Architettura decorano il frontone della villa. \n\u00c8 Palladio stesso a documentare la decorazione interna come opera di Bernardino India (pittore, affrescatore delle grottesche), Anselmo Canera (pittore, affrescatore del salone) e Bartolomeo Ridolfi (decoratore, responsabile degli stucchi e dei camini).\nNell'atrio esterno, eleganti cornici a stucco, i cui disegni floreali si intrecciano intorno a rilievi in \"trompe-l'\u0153il\", racchiudono monocrome di divinit\u00e0 fluviali, mentre scene allegoriche occupano le lunette. Il busto di Bonifacio Pojana (forse opera di Ridolfi) guarda dall'alto in basso, sopra la porta dell'ingresso principale, e sopra di lui vi sono lo stemma e trofei militari della famiglia. Nel salone centrale compaiono sul soffitto un ovale centrale con gli dei dell'Olimpo, seduti su nuvole, mentre Giove \u00e8 portato in alto dall'aquila al centro. Ai lati su due riquadri rettangolari compaiono le coppie di Bacco e Cerere (Autunno ed Estate) e Mercurio e Proserpina (Inverno e Primavera), simboli delle 4 stagioni. Al centro del pavimento \u00e8 collocato un elemento decorativo in pietra traforata a forma di stella. Altre decorazioni nella sala laterale raffigurano grottesche e scene pompeiane con gli sfondi e paesaggi pittoreschi disseminati di rovine e colonne spezzate, mentre figure monocrome di guerrieri fanno la guardia in nicchie in trompe-l'\u0153il. Il soffitto dell'atrio, con l'allegoria della Fortuna, \u00e8 attribuito a Giovanni Battista Zelotti.\nNella stanza d'angolo, forse dedicata alla musica, il soffitto ha un riquadro centrale che raffigura il dio Apollo con la lira e la sorella Diana. Gli affreschi pi\u00f9 significativi si possono trovare nella sala principale a destra dell'ingresso: chiamata \"salone dell'imperatore\", raffigura ancora l'Olimpo sul soffitto e sulle pareti dentro nicchie le statue idealizzate di alcuni imperatori romani in armatura, tra cui si riconosce Tito. Intorno alle pareti scorrono scene di trionfi militari; l'affresco centrale, di fronte al camino, ritrae un sacrificio pagano: un gruppo di persone dei tempi classici, i cui membri sono vestiti di tuniche e toghe portano tori e si inginocchiano davanti a un altare, mentre il sacerdote o il \"pater familias\" spegne la fiaccola di guerra ai piedi della statua della Pace collocata sopra l'altare. Si tratta di una chiara allusione alla pace faticosamente raggiunto nel XVI secolo dopo la guerra della Lega di Cambrai, che ha consentito ai Veneziani di godere i piaceri della terraferma."}
{"id": "479689", "revid": "767487", "url": "https://it.wikipedia.org/wiki?curid=479689", "title": "I peccatori di Peyton", "text": "I peccatori di Peyton (\"Peyton Place\") \u00e8 un film del 1957 diretto da Mark Robson in CinemaScope. \u00c8 tratto dallo scandaloso (per l'epoca) bestseller di Grace Metalious \"I peccati di Peyton Place\" pubblicato un anno prima.\nTrama.\nAmbientato negli anni 40 poco prima della seconda guerra mondiale. Un uomo alcolizzato e brutale, Lucas Cross, violenta la figliastra Selena a \"Peyton Place\", citt\u00e0 immaginaria nel New England. \u00c8 uno dei tanti drammi spaventosi che si nascondono nelle pieghe della vita apparentemente tranquilla e serena dei piccoli centri della provincia americana e che non sempre l'ipocrisia o l'amore del quieto vivere riescono a nascondere.\nDistribuzione.\nIn America il film usc\u00ec nei cinema il 13 dicembre 1957.\nSequel.\n1961 - \"Ritorno a Peyton Place\" (\"Return to Peyton Place\") di Jos\u00e9 Ferrer."}
{"id": "479690", "revid": "48344", "url": "https://it.wikipedia.org/wiki?curid=479690", "title": "Lotario dei conti di Segni", "text": ""}
{"id": "479693", "revid": "1318658", "url": "https://it.wikipedia.org/wiki?curid=479693", "title": "Arrondissement di Chamb\u00e9ry", "text": "L\"arrondissement\" di Chamb\u00e9ry \u00e8 un \"arrondissement\" dipartimentale della Francia situato nel dipartimento della Savoia, nella regione dell'Alvernia-Rodano-Alpi.\nStoria.\nFu creato nel 1800, nel dipartimento non pi\u00f9 esistente del \"Monte Bianco\"; nel 1814 fu restituito al Regno di Sardegna, per ritornare alla Francia nel 1860.\nComposizione.\nL\"arrondissement\" \u00e8 composto da 161 comuni raggruppati in 22 cantoni:"}
{"id": "479703", "revid": "125373542", "url": "https://it.wikipedia.org/wiki?curid=479703", "title": "Sami Al-Jaber", "text": "Carriera.\nClub.\nAppena quindicenne si mise in mostra nelle categorie giovanili e nel 1988 firm\u00f2 il suo primo contratto da professionista con l'. Milit\u00f2 nella squadra sino al 2000, anno in cui venne ingaggiato dagli inglesi del , divenendo il primo giocatore saudita a giocare in Inghilterra. Dopo alcuni mesi lasci\u00f2 la squadra britannica. Nella stagione 2000-2001 fu attivo negli Emirati Arabi Uniti, vestendo la maglia dell', mentre dal 2001 al 2007 gioc\u00f2 di nuovo nell'Al-Hilal.\nNazionale.\nCon la nazionale saudita ha disputato 160 incontri ufficiali, andando a segno in 44 occasioni: esord\u00ec il 17 ottobre 1990 in un match contro il Qatar e da allora fu un punto fermo della squadra. Prese parte da titolare ai Mondiale statunitense del 1994, dove segn\u00f2 un gol su calcio di rigore al Marocco, che contribu\u00ec alla qualificazione dei sauditi agli ottavi di finale.\nDisput\u00f2 anche il Mondiale francese del 1998, nel corso del quale realizz\u00f2 una rete contro il , diventando in tal mondo il primo calciatore asiatico a segnare in due edizioni consecutive della Coppa del mondo. Dopo la negativa esperienza dei sauditi al , in cui non scese mai in campo a causa di un infortunio, medit\u00f2 di lasciare il calcio, ma nel 2005 fu convinto a tornare sui propri passi.\nAl-Jaber and\u00f2 in rete nel pareggio per 1-1 contro l' nella prima giornata delle qualificazioni alla Coppa del mondo e altre due volte nella partita di ritorno; grazie a queste marcature l'Arabia Saudita si qualific\u00f2 con largo anticipo al Mondiale tedesco del 2006, a cui Al-Jaber prese parte segnando anche una rete nella sfida contro la terminata 2-2."}
{"id": "479710", "revid": "287204", "url": "https://it.wikipedia.org/wiki?curid=479710", "title": "Odiah Sidib\u00e9", "text": "Biografia.\n non vanta risultati di rilievo nelle gare singole, ma ha ottenuto alcuni successi nella staffetta, in cui ha vinto l'argento nel 2001 ai Mondiali di Edmonton e l'oro nel 2002 agli Europei di Monaco di Baviera, quando col tempo di 42\"46, come ultima componente di una squadra composta anche da Delphine Combe, Muriel Hurtis e Sylviane F\u00e9lix, batt\u00e9 Germania e Russia, con un podio uguale all'edizione del 1998 a Budapest. Le stesse tedesche l'avevano tuttavia battuta l'anno prima ai Mondiali canadesi (in cui l'oro era andato agli Stati Uniti, poi squalificati per lo scandalo BALCO)."}
{"id": "479712", "revid": "144796", "url": "https://it.wikipedia.org/wiki?curid=479712", "title": "Rocco Cocchia", "text": "Era membro dell'Ordine dei frati minori cappuccini.\nBiografia.\nFratello di Domenico, anche lui frate cappuccino e vescovo di Cerignola, nacque da una illustre famiglia di Cesinali nel 1830: nel 1846 entr\u00f2 nell'ordine dei cappuccini e nel 1853 venne ordinato sacerdote.\nPartecip\u00f2 come consulente teologico al Concilio Vaticano I; fu responsabile dell'attivit\u00e0 missionaria del suo ordine tra il 1870 e il 1872. Il 13 luglio 1874 papa Pio IX lo elesse vescovo titolare di Oropo e lo nomin\u00f2 delegato apostolico in Venezuela e nella Repubblica Dominicana: ricevette l'ordine episcopale il 26 luglio successivo. Fu il responsabile dei lavori di restauro nella cattedrale di Santo Domingo durante i quali vennero rinvenuti i presunti resti del corpo di Cristoforo Colombo, di cui autentic\u00f2 le reliquie (ma di Colombo si conserva un'altra tomba a Siviglia).\nIl 15 luglio 1878 venne promosso arcivescovo titolare di Sirace; fu poi eletto arcivescovo metropolita di Otranto (9 agosto 1883) e il 23 maggio 1887 venne trasferito alla sede di Chieti, dove avvi\u00f2 una riorganizzazione della vita ecclesiale culminata nella celebrazione del primo sinodo teatino-vastese e, grazie ad un accordo con le autorit\u00e0 civili, fece riaprire il seminario.\nMor\u00ec a Chieti nel 1900: il suo corpo nel 1927 venne traslato nella sua citt\u00e0 natale dove venne inumato nella chiesa di San Rocco.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "479713", "revid": "767487", "url": "https://it.wikipedia.org/wiki?curid=479713", "title": "Anatomia di un omicidio", "text": "Anatomia di un omicidio (\"Anatomy of a Murder\") \u00e8 un film del 1959 diretto da Otto Preminger, tratto dall'omonimo romanzo di Robert Traver.\nIl film narra il processo per un omicidio le cui circostanze sono approfondite fin nei dettagli pi\u00f9 scabrosi. Il linguaggio coraggiosamente esplicito, specie per l'epoca, procur\u00f2 non poche critiche anche da parte degli organi preposti alla censura, che vi ravvisarono \"immoralit\u00e0\" e \"oscenit\u00e0\".\nNel 2012 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America.\nTrama.\nNella cittadina immaginaria di Iron City nella Penisola superiore del Michigan, nell'imminenza di un processo per omicidio, Laura Manion, moglie dell'accusato, chiede di difendere il marito, Tenente reduce dalla guerra di Corea, all'avvocato Paul Biegler, che, dopo la delusione per la recente perdita del posto di pubblico accusatore, segue solo piccole cause dedicando gran parte del tempo alla pesca.\nLa donna, che ama il divertimento e la provocazione, afferma di essere stata violentata dal gestore di un bar, successivamente affrontato e ucciso a colpi di pistola di fronte alla clientela dal marito che si \u00e8 poi costituito. L'avvocato, spinto ad accettare la causa da un amico, gi\u00e0 valente giudice ora alcolizzato, dopo aver interrogato l'imputato accetta di assumerne la difesa ritenendo che l'unica strategia possibile debba riguardare le sue condizioni mentali nel momento del delitto. Conduce le indagini e le ricerche giuridiche per la preparazione del processo con l'aiuto della fedele segretaria e dell'amico giurista, che trova cos\u00ec un'occasione per redimersi dall'alcolismo, mentre la pubblica accusa locale viene coadiuvata da un pubblico ministero giunto appositamente dalla citt\u00e0.\nIn tribunale, in un dibattimento serrato e fra testimonianze a volte reticenti, anche in rapporto ad alcuni particolari ritenuti scabrosi da un'America ancora puritana, si analizza il delitto sotto molteplici aspetti evidenziando e approfondendo i fatti e i risvolti psicologici dei vari personaggi. Alla fine la giuria, anche in seguito alla testimonianza dello psichiatra consulente della difesa, si convince della tesi secondo cui l'imputato avrebbe agito in preda a un \"impulso irresistibile\", e dunque in uno stato di infermit\u00e0 mentale che lo rende non colpevole.\nProduzione.\nJoseph N. Welch, che interpreta il giudice Weaver, era stato nella vita reale un celebre avvocato che aveva difeso i vertici dell'esercito statunitense presso la commissione per le attivit\u00e0 antiamericane presieduta dal senatore McCarthy. Divenne famoso per aver zittito McCarthy con la frase: \"Lei non possiede senso della decenza, signore? In fin dei conti, non le \u00e8 rimasto un senso di decenza?\" guadagnandosi l'applauso dell'uditorio. Il film fu la sua unica, molto apprezzata interpretazione per il grande schermo, grazie alla quale lavor\u00f2 poi in televisione in programmi culturali.\nIl regista Otto Preminger dovette difendere il film dai tagli che le televisioni volevano apportare per la messa in onda.\nColonna sonora.\nDuke Ellington \u00e8 l'autore della colonna sonora e appare anche in una scena mentre suona al piano a quattro mani con il protagonista James Stewart."}
{"id": "479715", "revid": "1305772", "url": "https://it.wikipedia.org/wiki?curid=479715", "title": "Mogano", "text": ""}
{"id": "479716", "revid": "35813", "url": "https://it.wikipedia.org/wiki?curid=479716", "title": "Paolo Scolari", "text": ""}
{"id": "479722", "revid": "161374", "url": "https://it.wikipedia.org/wiki?curid=479722", "title": "Strada del Cerreto", "text": ""}
{"id": "479723", "revid": "161374", "url": "https://it.wikipedia.org/wiki?curid=479723", "title": "Statale 33 del Sempione", "text": ""}
{"id": "479726", "revid": "322321", "url": "https://it.wikipedia.org/wiki?curid=479726", "title": "Mario Camerini", "text": "Biografia.\nNato a Roma da Camillo, noto socialista, avvocato, originario di l'Aquila, e da Laura Genina, di famiglia altoborghese, inizi\u00f2 a lavorare per il cinema dal 1913 come sceneggiatore. Successivamente divenne assistente alla regia di Roberto Roberti a cui si leg\u00f2 profondamente, diventando in futuro il padrino del figlio Sergio Leone.\nDopo l'esordio nella regia con \"Jolly\" (1923), Camerini si impose all'attenzione del pubblico e della critica, sul finire degli anni venti, con alcuni film muti fra cui \"Kif Tebbi\" (1928) e soprattutto \"Rotaie\" (1929), una drammatica storia d'amore presentata poco pi\u00f9 tardi anche in Germania con notevole successo, che vide l'esordio dell'attore Guido Celano e che nel 1931 venne ridistribuito in versione sonora.\nNel 1932 diresse un giovane e debuttante Vittorio De Sica in \"Gli uomini, che mascalzoni...\", garbata e accattivante commedia sentimentale d'ambientazione piccolo-borghese che apr\u00ec la sua seguirono infatti altri quattro film dello stesso genere, sempre ambientati nel mondo della piccola borghesia, come \"Dar\u00f2 un milione\" (1935), \"Ma non \u00e8 una cosa seria\" (1936), \"Il signor Max\" (1937) e \"I grandi magazzini\" (1939), quasi tutti interpretati dalla coppia Vittorio De Sica - Assia Noris. Quest'ultima, russa di origine, divent\u00f2, in quegli anni, moglie del regista.\nCamerini si concesse una divagazione nella commedia farsesca con \"Il cappello a tre punte\" (1934), con Eduardo e Peppino De Filippo ed una nel cinema di propaganda fascista con \"Il grande appello\" (1936), con Camillo Pilotto e Roberto Villa, sulle conquiste africane del fascismo, film che per\u00f2 in seguito il regista ripudi\u00f2, dichiarandosi pentito di averlo realizzato.\nOltre alle commedie romantico-borghesi del filone dei \"telefoni bianchi\" (di cui fu il regista pi\u00f9 rappresentativo), Camerini si ciment\u00f2 egregiamente anche con altri generi come il melodramma sentimentale, con il film \"T'amer\u00f2 sempre\", girato in due versioni: la prima del 1933 con Elsa De Giorgi, Nino Besozzi e Mino Doro, e la seconda del 1943 con Alida Valli, Gino Cervi ed Antonio Centa, e con i film in costume, tra cui spiccano \"Una romantica avventura\" (1940) con Assia Noris, Gino Cervi e Leonardo Cortese, e soprattutto la versione cinematografica de \"I promessi sposi\" (1941), con Gino Cervi e Dina Sassoli, che fu uno dei film di maggior successo del cinema italiano dell'epoca fascista.\nNel dopoguerra continu\u00f2 a dirigere commedie romantiche, melodrammi sentimentali e film mitologici e d'avventura, tra cui \"La figlia del capitano\" (1947), tratto dall'omonimo romanzo di Pu\u0161kin, con Amedeo Nazzari ed Irasema Dilian, e il kolossal \"Ulisse\" (1954), tratto dall\"'Odissea\" di Omero e interpretato da Kirk Douglas, Silvana Mangano e Anthony Quinn, che fu il campione d'incasso in Italia dell'annata 1954-1955.\nLa sua ultima opera \u00e8 del 1972, un episodio della serie di Don Camillo (\"Don Camillo e i giovani d'oggi\") con Gastone Moschin, dopodich\u00e9 si ritir\u00f2 dall'attivit\u00e0 registica.\nMor\u00ec nel 1981, ad 86 anni."}
{"id": "479731", "revid": "35813", "url": "https://it.wikipedia.org/wiki?curid=479731", "title": "Alberto de Morra", "text": ""}
{"id": "479734", "revid": "7336", "url": "https://it.wikipedia.org/wiki?curid=479734", "title": "Homeless", "text": ""}
{"id": "479735", "revid": "580", "url": "https://it.wikipedia.org/wiki?curid=479735", "title": "Glossario della danza classica", "text": "A.\n\u00c0 la seconde.\nCon il termine \"\u00e0 la seconde\" si intendono i passi che vengono eseguiti nel piano laterale.\nTraduzione letterale: alla seconda.\nEsempi: \"battement tendu \u00e0 la seconde, battement jet\u00e9 \u00e0 la seconde, grand battement \u00e0 la seconde e d\u00e9velopp\u00e9 \u00e0 la seconde\".\n\u00c0 terre.\nCon il termine \"\u00e0 terre\" vengono indicati i passi che si eseguono a terra.\nTraduzione letterale: a terra.\nEsempi: \"battement tendu\" e \"rond de jambe\"\nAccento musicale.\nCon il termine \"accento\" si intende l'intensificazione di uno o pi\u00f9 suoni perch\u00e9 acquistino un particolare rilievo ritmico e/o espressivo.\nAdagio.\nCon il termine \"Adagio\" (dall'italiano \"ad agio\") si intendono quei passi che si eseguono in un brano musicale lento; questi passi si possono dividere in tre gruppi:\nViene usato molto spesso nei balletti classici come il \"Lago dei cigni\", \"Lo Schiaccianoci\" e \"La bella addormentata\".\nIn musica il termine \"adagio\" indica un movimento piuttosto lento: indica una velocit\u00e0 di 66-76 battiti al minuto (meno veloce dell\"andante\" e meno lento del \"largo\").\nTerzo Port de bras Dalla seconda posizione le braccia fanno allong\u00e9e e flettendo il busto in avanti vengono portate in prima; una volta raddrizzato il busto le braccia dalla prima passano alla quinta posizione e si flette il busto indietro; infine si aprono le braccia per tornare in posizione iniziale.\nAir (en l').\nCon il termine \"en l'air\" si indicano i passi che si svolgono \"in aria\"\nEsempi: ronde de jambe en l'air\nAllegro.\nIn musica il termine \"allegro\" indica un movimento piuttosto veloce, da non confondere come riferimento del contenuto del brano. Indica una velocit\u00e0 che sta tra i 120-168 battiti al minuto. Nella danza classica viene usato per indicare l'esecuzione di passi saltati e pu\u00f2 suddividersi in grande, medio e piccolo allegro. Il 'grande allegro \u00e8 spesso la parte pi\u00f9 spettacolare di un balletto in cui sono eseguite tutti i movimenti e i grandi salti pi\u00f9 veloci.\nAllong\u00e9.\nIl termine \"allong\u00e9\" indica la posizione che assumono le braccia nei \"port de bras\" e in svariate pose come nelle arabesque.\nTraduzione letterale: allungato.\nAplomb.\nCon il termine \"aplomb\" si intende il giusto bilanciamento e controllo del peso del corpo.\nTraduzione letterale: appiombo.\nArabesque.\nIl termine significa letteralmente \"alla maniera arabica\" perch\u00e9 inizialmente si riferiva a figurazioni di gruppo che componevano un disegno simile alle volute \"arabescate\" delle composizioni figurative classiche.\nL'arabesque \u00e8 una delle figure di base del balletto, chiamate anche \"pose\".\nNelle \"arabesque\" il peso del corpo \u00e8 supportato da una sola gamba, mentre l'altra, con il ginocchio steso, \u00e8 allungata \"en arri\u00e8re\". Le braccia, armoniche con il corpo, sono entrambe in \"allong\u00e9\", ossia allungate. Solitamente un braccio \u00e8 diretto in avanti mentre l'altro \u00e8 \"\u00e0 la seconde\", ma in alcuni tipi di arabesque entrambe le braccia sono allungate avanti, ad altezza differente l'una dall'altra (\"arabesque \u00e0 deux bras\") o in opposizione, ossia un braccio allungato in avanti e l'altro dietro formando una linea obliqua. La linea che si viene a creare \u00e8 dunque pi\u00f9 allungata possibile, dalla punta delle dita della mano che si trova in avanti fino alla punta del piede della gamba allungata indietro formando una posa plastica ed espressiva. Le spalle devono essere assolutamente parallele alla direzione di questa linea.\nNelle varie scuole troviamo molte varianti di \"arabesque\", la cui differenza consiste nel rapporto tra le braccia e le gambe. Il metodo Cecchetti prevede cinque tipi di arabesque, la scuola russa (metodo Vaganova) quattro, mentre la scuola francese solamente due.\nLe arabesques pi\u00f9 comunemente utilizzate sono quelle della scuola russa:\nArri\u00e8re (en).\nCon il termine \"en arri\u00e8re\" si indicano i passi che si eseguono dietro rispetto all'asse del corpo.\nTraduzione letterale: indietro.\nEsempi: \"battement tendu\", \"battement tendu jet\u00e9\", \"battement relev\u00e9 lent\" \"battement d\u00e9velopp\u00e9\", \"battement fondu\", \"battement frapp\u00e9\", \"grand battement tendu jet\u00e9\", \"glissade\", \"sisonne\" e \"pas de basque\".\nAssembl\u00e9 (pas).\nIl \"pas assembl\u00e9\" \u00e8 un salto che si pu\u00f2 eseguire \"en avant\", \"\u00e0 la seconde\", \"en arri\u00e8re\".\nTraduzione letterale: assemblare.Si prende impulso da una sola gamba e dopo averle riunite in aria (da dove il nome), si atterra su entrambe.\nEsecuzione: Si inizia in prima posizione delle gambe, o in terza posizione (se si esegue nelle prime fasi di studio), o in quinta posizione con le braccia in posizione \"preparatoria\" e la testa girata o meno, in base alla posizione delle gambe. Si esegue un demi-pli\u00e9 durante il quale la gamba striscia fino alla sua massima estensione per poi dare lo slancio con l'altra gamba per saltare. Nell'altezza massima del salto le gambe vengono chiuse cos\u00ec da arrivare a terra con le gambe nella posizione finale.\nAttitude.\nL\"attitude\" \u00e8 una posa nella quale il danzatore sta su una gamba sola mentre l'altra \u00e8 piegata en arierre o en avant.\nA seconda del posizionamento del danzatore nello spazio e della visuale che assume nei confronti del pubblico, l'attitude pu\u00f2 essere eseguita in \"effac\u00e9\" o in \"crois\u00e9\". Si ha l'attitude in \"effac\u00e9\" quando - sia nella direzione in avanti che in quella indietro - entrambe le gambe sono visibili dal pubblico in tutta la loro lunghezza, mentre si ha l'attitude in \"crois\u00e9\" in avanti quando la gamba che sostiene il peso \u00e8 parzialmente nascosta da quella sollevata e l'attitude in \"crois\u00e9\" in dietro quando la gamba sollevata \u00e8 parzialmente nascosta da quella che sostiene il corpo.\nGli storici del balletto attribuiscono l'invenzione di questa posa al maestro e teorico della danza Carlo Blasis, che si \u00e8 ispirato alla celebre statua in bronzo del \"Mercurio\" di Giambologna.\nAvant (en).\nCon il termine \"en avant\" si indicano i passi che vengono eseguiti in avanti.\nTraduzione letterale: in avanti.\nEsempi: \"battement tendu\", \"battement jet\u00e9\", \"battement frapp\u00e9\", \"attitude\", \"pas de basque\", \"pas glissade\" e \"battement d\u00e9velopp\u00e9\"\nB.\nBallon.\nIndica la capacit\u00e0 di un danzatore di dare l'illusione di restare sospeso in aria durante un salto, e pi\u00f9 in generale la bravura nell'esecuzione di un salto. L'espressione \u00e8 legata (erroneamente) al nome del danzatore Jean Balon o Ballon.\nBallonn\u00e9.\nMovimento in cui si esegue un demi-pli\u00e9 con una sola gamba, tenendo l'altra in cou de pied, poi si estende questa in avanti (o indietro, o di lato), eventualmente eseguendo un salto, e la si riporta richiudendola di nuovo in cou de pied (per esempio nel pas de deux dei contadini in Giselle).\nBandeaux (\u00c0).\nAcconciatura raccolta sulla nuca che copre le orecchie della danzatrice, introdotta da Maria Taglioni nella Sylphide.\nBattement Tendu.\nPartendo dalla prima o dalla quinta posizione e mantenendo entrambe le gambe tese, una gamba si distanzia dall'altra (sulla quale resta tutto il peso del corpo) con la punta del piede tesa, alla massima distanza consentita, senza variare il peso del corpo, per poi richiudersi in posizione di partenza, mantenendo il contatto del piede al suolo per l'intera durata del movimento.\nSi pu\u00f2 eseguire in avanti, di lato, (\u00e0 la seconde) e dietro. Il termine battement si riferisce all'intero movimento di andata e di ritorno della gamba. Quando ci si limita al movimento di andata, lasciando la gamba in apertura, il movimento si chiama d\u00e9gag\u00e9.\nBattement d\u00e9gag\u00e9.\nSimile al battement tendu ma eseguito a velocit\u00e0 doppia: il piede si solleva da terra con la punta tesa, poi tocca di nuovo terra come in un b. tendu, poi torna in prima o quinta posizione. A seconda delle scuole si parla di battement d\u00e9gag\u00e9 (metodo Cecchetti), battement jet\u00e9 (metodo Vaganova), o battement gliss\u00e9 (scuola francese).\nBattement glissade.\nVedi Battement d\u00e9gag\u00e9.\nBattement jet\u00e9.\nVedi Battement d\u00e9gag\u00e9.\nBattement fondu.\nMovimento in cui la gamba d'appoggio esegue un Pli\u00e9 mentre l'altra gamba esegue un'estensione dal cou de pied e si solleva da terra.\nBattement Frapp\u00e9.\nPartendo da un cou de pied la gamba viene estesa rapidamente (in avanti, di lato o indietro) mentre il piede tende a sfiorare il pavimento con la punta. Il piede e il ginocchio della gamba che si muove rimangono alla stessa altezza.\nBatterie.\nSalti in cui, nel punto pi\u00f9 alto di elevazione da terra, le gambe effettuano uno o pi\u00f9 cambi, e perci\u00f2 \"battono\". I cambi possono essere in teoria da uno a cinque, ma la terminologia tradizionale conta i passaggi dei piedi totali, che possono giungere (allo stato della tecnica e delle possibilit\u00e0 umane) sino a dodici. Il mitico entrechat dix pu\u00f2 essere eseguito solo da pochi virtuosi, come ad esempio era Nijinskij, ma di recente \u00e8 stato attestato anche un entrechat douze. I salti con batterie senza spostamento nello spazio e con atterraggio su due piedi sono, in ordine crescente di numero di passaggi: entrechat royal, entrechat quatre, entrechat sis, entrechat huit, entrechat dis, entrechat douze. Questi salti assumeranno diversa numerazione in caso di atterraggio su un solo piede (il numero aumenta di uno: entrechat trois, entrechat cinq ecc.).\nPotenzialmente ogni tipo di salto pu\u00f2 essere eseguito \"battu\" cio\u00e8 con una batteria, e spesso prende in questo caso un appellativo diverso. Ad esempio si parla di assembl\u00e9 battu, ma la glissade battue in avanti, viene chiamata bris\u00e9.\nPAS DE BASQUE\n\u00c8 composto da un demi ronde e glissade, spesso concluso da uno chass\u00e8 en avant, o en arri\u00e8re. Si parte dalla quinta croise, si effettua un demi ronde spostando l'aplomb en face, dove si esegue un glissade che termina nel croise opposto a quello di partenza, in caso di finale in chasse lo si esegue nella direzione del croise di arrivo.\nBras bas.\nPosizione delle braccia tenute curvate e basse davanti al corpo, all'altezza delle cosce con le mani separate da un piccolo spazio.\nBris\u00e9.\nSalto facente parte delle \"batterie\", si esegue partendo da una quinta posizione crois\u00e9e e facendo \"strisciare\" la gamba dietro verso avanti tesa passando per un demi pli\u00e9 in prima posizione, poi saltando le due gambe vanno battute per tornare nella posizione iniziale, ma poco pi\u00f9 spostata.\nC.\nCabriole.\nSalto che parte da un solo piede, poi la gamba rimasta indietro raggiunge quella che si \u00e8 innalzata per prima, la tocca e il suolo viene raggiunto su entrambi i piedi.\nCambr\u00e9.\nIl \"cambr\u00e9\" (arcuato) \u00e8 un movimento che implica la flessione del busto all'indietro o in avanti. Il termine, pur appartenendo alla danza classica, per estensione \u00e8 utilizzato anche nelle altre tecniche. Per eseguirlo correttamente \u00e8 necessario sostenersi attivamente con i muscoli dorsali e addominali e imprimere alla parte alta del torace una spinta verso l'alto. La flessione infatti deve avvenire all'altezza del cingolo scapolare e non bisogna abbassare molto la testa, ma tenerla ruotata verso il braccio portante.\nCha\u00een\u00e9s.\nPer cha\u00een\u00e9s si intende un passo di danza classica. Gli cha\u00een\u00e9s vengono eseguiti girando con i piedi in prima , in quinta o in seconda posizione e spostando il peso del corpo da un piede all'altro. Generalmente anche le braccia vengono messe nella prima posizione, ma in alcune coreografie possono essere anche alla seconda, o le mani possono essere posate sui fianchi. Molte volte, quando si fanno pi\u00f9 di 3 cha\u00een\u00e9s si inizia a girare con le braccia in seconda che gradualmente si posizionano in prima posizione.\nGli cha\u00een\u00e9s possono essere ammirati in molti balletti, per esempio nell'ouverture dello \"Schiaccianoci\" con Gelsey Kirkland e Michail Bary\u0161nikov.\nChangement de pieds.\nLo \"changement de pieds\" \u00e8 un passo saltato che si effettua dalla quinta posizione. Secondo l'altezza del salto medesimo si deve distinguere tra \"petit changement de pieds\" (piccolo cambiamento dei piedi) e \"grand changement de pieds\" (grande cambiamento dei piedi). Come per tutti i salti, si inizia con un demi-pli\u00e9 e durante il salto si scambiano i piedi: se si \u00e8 iniziato con il piede destro davanti e il sinistro dietro, si scender\u00e0 con il sinistro davanti e il destro dietro. Nella discesa si esegue di nuovo un demi-pli\u00e9.\nLa differenza sostanziale nell'esecuzione tra il \"petit\" e il \"grand\" changement consiste nel momento dello scambio: nel piccolo i piedi vengono scambiati in aria, mentre nel grande si scambiano poco prima di toccare terra. Inoltre il salto piccolo \u00e8 eseguito in velocit\u00e0 e fa parte del cosiddetto \"piccolo allegro\" - o legazione di piccoli salti - mentre il grande si esegue con un tempo pi\u00f9 sostenuto e fa parte del \"grande allegro\", o legazione di grandi salti.\nChass\u00e9.\nChiamato anche \"pas chass\u00e9\", passo scivolato in cui uno dei due piedi caccia via l'altro prendendone il posto.\nPu\u00f2 essere eseguito in avanti, in dietro e di lato.\nCorps de ballet.\nNel balletto, il corps de ballet ( \"corpo di ballo\") \u00e8 il gruppo formato da danzatori e danzatrici che non ricoprono il ruolo dei solisti ed equivale al coro dell'opera lirica. Svolge le parti di insieme di un balletto e spesso accompagna come sfondo le evoluzioni dei solisti e dei primi ballerini. I danzatori del \"corps de ballet\" devono eseguire i passi all'unisono, con movimenti e pose perfettamente sincronizzati.\nCou de pied.\nL'espressione \"cou de pied\" vuol significare \"collo del piede\". Esistono tre tipi di cou de pied: quello in avanti che si dice \"cou de pied vers l'avant\" (avanti), quello indietro detto \"cou de pied derri\u00e8re\"\" (dietro) e infine quello abbracciato \"cou de pied adopt\u00e9\" (abbracciato). Tutti i cou de pied si possono svolgere sulla mezza, sulla punta o a terra. Quando \u00e8 in avanti, la gamba di terra deve essere perfettamente stesa, invece la punta dell'altra gamba deve essere appoggiata all'altezza del polpaccio con il tallone che spinge avanti, mentre in quello indietro il tallone deve sempre essere appoggiato all'altezza del polpaccio ma il mignolo deve guardare verso l'alto, infine in quello adopt\u00e9 il piede deve avvolgere completamente tutta la caviglia con la punta stesa. Ogni volta che si eseguono il ginocchio deve essere perfettamente rotato. I cou de pied vers l'avant e derri\u00e8re si usano molto spesso nei fondu, mentre quello adopt\u00e9 si usa molto nei frapp\u00e9.\nCoup\u00e9.\nIl pas coup\u00e9 \u00e8 un movimento di preparazione ad un altro passo: un piede taglia via (in francese \"coupe\") l'altro. Si esegue sollevandosi in punta o mezza punta, poi spostando il peso del corpo su una solo piede, mentre l'altro viene sollevato con un rapido movimento al livello del collo del piede in appoggio (davanti o dietro).\nCrois\u00e9.\nPosizione in diagonale rispetto al pubblico con una gamba incrociata di fronte all'altra.\nD.\nD\u00e9boul\u00e9.\nVedi cha\u00een\u00e9s. Il d\u00e9boul\u00e9 consiste in cha\u00een\u00e9s veloci eseguiti in sequenza, tenendo lo sguardo su un punto fisso e spostandosi in linea diritta o su un cerchio (man\u00e8ge).\nD\u00e9gag\u00e9.\nPosizione in cui una gamba \u00e8 stesa e lontana dalla gamba che porta il peso. Questa posizione \u00e8 il corrispettivo statico del movimento detto battement d\u00e9gag\u00e9. Pu\u00f2 essere \"devant\", \"derri\u00e8re\", \"de c\u00f4t\u00e9\".\nD\u00e9velopp\u00e9.\nLetteralmente vuol dire 'sviluppato', e indica il movimento della gamba che si solleva attraverso il cou de pied o il retir\u00e9, per raggiungere una posizione aperta, che pu\u00f2 essere a terra, a 45\u00b0 o 90\u00b0.\nE.\nEchapp\u00e9.\nConsiste in un rapido movimento con cui si passa dalla quinta alla seconda o alla quarta posizione. Pu\u00f2 essere eseguito facendo scivolare i piedi sull'avampiede o saltando. Letteralmente significa fuga, scappata.\nEntrelac\u00e9.\nVedi \"Tour Jet\u00e9\".\nEn dedans.\nTermine del balletto usato in riferimento alla direzione dei movimenti rotatori, sia del corpo o parti di esso, sia del danzatore nello spazio. Il significato della parola \u00e8 \"in dentro\". Ad esempio, si ha un movimento \"en dedans\" quando la gamba libera dal peso del corpo descrive un semicerchio con la punta (sul pavimento o nell'aria) iniziandolo dietro e finendolo davanti. \nEn dehors.\nIl termine riguarda sempre i movimenti rotatori, sia del corpo o parti di esso, sia del danzatore nello spazio e si riferisce ai movimenti nella direzione opposta all\"en dedans\". Il significato della parola \u00e8 \"in fuori\". Ad esempio, si ha un movimento \"en dehors\" quando la gamba libera dal peso del corpo descrive un semicerchio con la punta (sul pavimento o nell'aria) iniziandolo davanti e finendolo dietro.\nEn face.\nCon sguardo e parte frontale del corpo rivolti verso il pubblico.\n\u00c9paulement.\nLetteralmente \"movimento delle spalle\", il termine indica un atteggiamento del corpo del danzatore nello spazio, con il busto posizionato non pi\u00f9 frontalmente ma in linea diagonale, per consentire una visuale pi\u00f9 ampia dei movimenti del ballerino.\nEntrechat.\nVedi Batterie.\nLetteralmente significa 'intrecciato' e si riferisce al rapido movimento delle gambe che di scambiano pi\u00f9 volte e velocemente durante il salto in quinta posizione, passando per la prima posizione dei piedi.\nEntr\u00e9e.\nSi riferisce alla sezione introduttiva di un grand pas o alla prima entrata di uno dei danzatori principali sul palcoscenico.\nF.\nFrapp\u00e9.\nVedi battement frapp\u00e9.\nFailli.\nPasso di transizione che segue o precede un salto o una posizione. Spesso \u00e8 l'abbreviazione di sissonne-failli che indica una sissonne seguita da uno scivolamento in avanti del piede finito in posizione retrostante (chass\u00e9 pass\u00e9). Spesso segue un assembl\u00e9 (sissonne-failli-assembl\u00e9). Arabesque failli indica il passaggio della gamba in elevazione nell'arabesque alla quarta posizione in avanti, come introduzione al passo seguente.\nFondu.\nVedi battement fondu.\nTour fouett\u00e9s.\nPassi che si eseguono in serie girando intorno all'asse corporeo.\nG.\nGlissade.\nLe \"glissades\" (\"scivolate\") sono passi di collegamento e di slancio, servono di norma come impulso per il passo seguente.\nDalla quinta posizione, eseguire un demi-pli\u00e9 e contemporaneamente stendere una gamba in direzione avanti, di lato o indietro (d\u00e9gag\u00e9), trasferirvi il peso del corpo tramite una leggera elevazione verso l'alto e subito stendere l'altra gamba nella direzione opposta alla prima, infine chiudere la seconda gamba in quinta posizione. Il passo va eseguito - come dice il nome - in maniera \"scivolata\", cio\u00e8 non saltando.\nLe \"glissades\" si eseguono frontalmente o nell'\u00e9paulement (vedi sopra) crois\u00e9 o effac\u00e9. L'\u00e9paulement cambia se la glissade nel momento della chiusura in quinta cambia il piede davanti, resta uguale se la glissade nel momento della chiusura non cambia il piede davanti.\nGrand Jet\u00e9.\nSalto molto alto per passare da un piede all'altro, simile ad una spaccata in aria.\nLe gambe si aprono assieme creando una sensazione del \"volare\".\nGrand Pas.\nSerie di numeri coreografici con funzione di presentazione e \"pi\u00e8ce de r\u00e9sistance\" dei danzatori principali o del corps de ballet. Di solito consiste in una entr\u00e9e, un adagio e una coda conclusiva. Nel caso di \"grand pas del corps de ballet\", dopo l'adagio ci pu\u00f2 essere una danza \"ballabile\". Se sono in scena danzatori individuali invece l'adagio pu\u00f2 essere seguito da variazioni virtuosistiche.\nSi possono individuare vari tipi di grand pas:\nJ.\nJarret\u00e9.\nTipo di conformazione delle gambe del danzatore, a X. Opposto a \"arqu\u00e9\".\nJet\u00e9.\nTipo di salto in cui la gamba viene \"gettata\" (in francese: \"jet\u00e9\") in avanti, di lato, o dietro. Esistono una grande variet\u00e0 di jet\u00e9: \"jet\u00e9 ordinaire\", \"pas jet\u00e9\", \"grand jet\u00e9\", \"tour jet\u00e9\", \"grand jet\u00e9 en tournant\", \"jet\u00e9 entrelac\u00e9\" e altri.\nM.\nMan\u00e8ge.\nPercorso circolare compiuto del danzatore nell'eseguire una serie di passi (es. \"Coup\u00e9 jet\u00e9 en tournant\", o \"deboul\u00e9\"), che prende il nome dagli esercizi equestri svolti girando in cerchio nei maneggi.\nP.\nPench\u00e9.\nPortare la gamba all'indietro a 180\u00b0 portando il busto in avanti fino ad arrivare con le mani per terra e la testa vicino il pavimento\nPas de bourr\u00e9e.\nRapida serie di tre piccoli passi, spesso eseguita come passo di preparazione, legamento o termine. Il Pas de bourr\u00e9e piqu\u00e9 invece consiste in un passo veloce in cui il peso viene trasferito da un piede all'altro sulle punte o sulle mezze punte.\nPass\u00e9.\nCon questo termine si indicano i movimenti dell'arto inferiore libero dal peso del corpo nel passaggio da una direzione all'altra (da avanti a dietro e viceversa o da avanti alla seconda o da dietro alla seconda). Il pass\u00e9 pu\u00f2 essere eseguito \"par terre\", ovvero passando per la prima posizione, o tramite un movimento \"raccourci\" dell'arto libero a 45\u00b0 o a 90\u00b0. \nTra i passi che prevedono questo movimento al loro interno c'\u00e8 lo \"Jet\u00e9 pass\u00e9\", che si esegue in avanti, di lato o indietro e pu\u00f2 essere petit o grand.\nDescrizione dello Jet\u00e9 pass\u00e9 in avanti a 90\u00b0:\nMettersi in V posizione crois\u00e9 con la gamba sinistra avanti, le braccia in una seconda posizione leggermente pi\u00f9 bassa della norma e la testa girata a sinistra.\nEseguire un demi-pli\u00e9.\nSaltare lanciando la gamba destra in effac\u00e9 avanti a 90\u00b0 e alzando le braccia in prima posizione; immediatamente dopo lanciare la gamba sinistra avanti a 90\u00b0 (tesa o con un pass\u00e9 d\u00e9velopp\u00e9 a 90\u00b0). \nScendere in demi-pli\u00e9 sulla gamba destra (la sinistra resta alzata a 90\u00b0), con le braccia nella grande posa crois\u00e9.\nCon questo termine si indica anche una posizione, in cui una delle due gambe si piega, scivolando con il piede lungo il polpaccio dell'altra fin sopra il ginocchio, posizionandosi stabilmente. \u00c8 la posizione in cui si eseguono le piroette pi\u00f9 semplici.\nPiqu\u00e9.\nSi tratta di un passo che inizia con una gamba in d\u00e9gag\u00e9 avanti, di lato o dietro e continua con lo spostamento del corpo sulla medesima in punta (o mezza punta). Quando allo spostamento del peso segue un giro sull'asse corporeo, si ha il tour piqu\u00e9. \nPirouette.\nIl termine \"pirouette\" designa un particolare tipo di passo nel quale il ballerino gira sul proprio asse sostenendosi su una sola gamba. La \"pirouette\" si pu\u00f2 eseguire sulla \"demi-pointe\" o sulla \"pointe\" e pu\u00f2 partire dalla seconda, dalla quarta o dalla quinta posizione. Esempio: partendo dalla quinta posizione, bras \"en bas\", si esegue un pli\u00e9; subito dopo si assume la posizione di retir\u00e8 en avant di 360\u00b0 elevandosi sulla mezza punta o sulla punta dell'altro piede. Si termina nella posizione iniziale con un nuovo pli\u00e9 oppure nella quarta posizione con la gamba davanti in pli\u00e9 e quella dietro \"tendue\".\n\"Soutenu\" (pirouette): \u00e8 un giro sul posto eseguito su entrambe le gambe. Partendo dalla quinta posizione si esegue un demi-pli\u00e8 e contemporaneamente un \"d\u00e9gag\u00e9\" di una gamba in seconda o in quarta posizione; poi la gamba libera dal peso del corpo si unisce a quella cosiddetta \"di terra\" (che sostiene il peso) in quinta posizione sulle mezze punte o sulle punte e contemporaneamente si gira. Si termina con un nuovo demi-pli\u00e8 su entrambe le gambe in quinta posizione.\nPli\u00e9.\nSignifica \"piegato\".\nPartendo da una delle cinque posizioni, si piegano lentamente le gambe mantenendo i piedi \"aperti\" a 180\u00b0 (anche meno) senza mai staccare i talloni da terra. Nella flessione delle gambe sono interessate le articolazioni coxo-femorali, delle ginocchia e delle caviglie che non devono essere contratte; le cosce ruotano verso l'esterno mentre le ginocchia flettono sull'asse dei piedi. In pratica il pli\u00e9 \u00e8 guidato dalle anche, cio\u00e8 dalla rotazione dei femori all'interno del bacino (en dehors), cosa fondamentale per eseguire un pli\u00e9 corretto.\nIl pli\u00e9 viene anche chiamato demi-pli\u00e9. Si parla invece di grand-pli\u00e9 quando si ha un piegamento completo delle ginocchia: in questo caso i talloni si alzano da terra (tranne nella seconda posizione).\n\u00c8 uno dei movimenti pi\u00f9 importanti della danza.\nPort de bras.\nPassaggio fluido delle braccia per le posizioni basilari. Ne esistono diversi tipi. La scuola Vaganova ne conta sei, ad esempio:\nPrimo Port de bras\nDall'\u00e9paulement le braccia passano in prima per poi alzarle in terza, aprirle e farle scendere in seconda per tornare alla posizione iniziale.\nSecondo Port de bras\nSi parte con un braccio in terza posizione e l'altro in seconda, si fa scendere il braccio dalla terza alla seconda, mentre il braccio che era in seconda sale in terza. Infine entrambe le braccia si congiungono in prima, per poi tornare alla posizione di partenza.\nTerzo Port de bras\nDalla seconda posizione le braccia fanno allong\u00e9e e mentre si flette il busto in avanti vengono portate in prima; una volta raddrizzato il busto le braccia dalla prima passano alla terza posizione e si flette il busto indietro; infine si aprono le braccia in seconda tornando nella posizione iniziale.\nPosizioni dei piedi.\nLe posizioni dei piedi sono comuni a tutte le scuole di balletto. Si dividono in \"posizioni chiuse\" (la prima, la terza e la quinta) ed in \"posizioni aperte\" (la seconda e la quarta).\nLa prima posizione si ottiene ruotando i due piedi a 180\u00b0, mantenendo i talloni ben uniti e i mignoli ben saldati a terra per mettere il peso del corpo su tutta la pianta del piede uniformemente e non sul collo del piede. La rotazione dei piedi deve partire dalle anche, in modo da non sottoporre le ginocchia e le caviglie a stress. Bisogna fare attenzione a non far \"rollare\" i piedi in avanti e verso il basso: l'arco interno dei piedi deve essere sempre visibile.\nLa seconda posizione \u00e8 simile alla prima, con la differenza che i talloni sono distanti fra di loro; la distanza tra i due piedi non deve superare la misura di un piede e mezzo.\nLa terza posizione \u00e8 considerata preparatoria allo studio della quinta, perci\u00f2 \u00e8 usata raramente. I piedi sono ruotati a 180\u00b0, e il tallone del piede che sta avanti \u00e8 posizionato in corrispondenza dell'arco plantare del piede che sta dietro. Si ottiene facilmente partendo dalla prima posizione e facendo scivolare un piede di fronte all'altro, mantenendoli in stretto contatto.\nLa quarta posizione si ottiene dalla quinta, facendo scivolare un piede in avanti e centrando il peso fra i due piedi; la distanza fra i piedi \u00e8 di circa un mezzo piede.\nLa quinta posizione si ottiene quando i due piedi sono ruotati a 180\u00b0 ed il tallone del piede che sta davanti \u00e8 in esatta corrispondenza dell'alluce dell'altro piede. \u00e8 importante che ci sia un buco tra una caviglia e l'altra. \u00c8 la posizione pi\u00f9 difficile da ottenere poich\u00e9 richiede una buona rotazione.\nLa sesta posizione \u00e8 stata introdotta nel Novecento e viene usata soprattutto nei balletti cosiddetti (anche se impropriamente) \"neo-classici\". Si ottiene tenendo i piedi paralleli leggermente distaccati fra loro.\nVi sono diverse varianti delle posizioni, che dipendono dalle concezioni delle varie scuole. Ad esempio, inizialmente nel \"syllabus\" Cecchetti la quinta posizione \u00e8 descritta in modo da avere una sovrapposizione parziale dei piedi, cio\u00e8 il tallone si trova in corrispondenza dell'interno dell'arco plantare anzich\u00e9 in corrispondenza dell'alluce.\nPunte e Mezze Punte.\nLe scarpette da punta (dette anche pointes) sono scarpette rinforzate che permettono alla danzatrice (pi\u00f9 raramente al danseur) di danzare en pointe cio\u00e8 appoggiando il peso di tutto il corpo sulle dita dei piedi. \nLe mezzepunte (demi-pointes) sono scarpette di tela usate comunemente per lo studio e per l'esecuzione di coreografie che non prevedono l'uso delle punte.\nR.\nRelev\u00e9.\nCon il piede sollevato in punta o in mezza punta, in opposizione a \"par terre\".\nRenvers\u00e9.\nIl piegarsi all'indietro del corpo durante un giro (\"tour\").\nR\u00e9v\u00e9rence.\nInchino che si esegue a fine lezione in segno di ringraziamento. Diverso per uomini e donne.\nRond de jambe.\nMovimento circolare di una gamba libera dal peso del corpo concentrato tutto sull'altra non in movimento.viene eseguito nella prima posizione ed \u00e8 importante che sia solamente la gamba a muoversi senza il resto del corpo (dal torace in su) e per facilitare cio\u00e8 bisogna \"tirarsi su \" con il collo. il Rond de jambe pu\u00f2 essere eseguito \"par terre\" e \"en l'air\" nelle direzioni \"en dehors\" o \"en dedans\".\nRoyal.\nSi chiama cos\u00ec l'entrechat-deux, forse in riferimento a Luigi XIV che non riusciva a eseguire l'entrechat-quatre (vedi Batterie).\nS.\nSeconde.\nVedi \u00e0 la seconde.\nSissonne.\nNella forma base (sissonne simple) \u00e8 un tipo di salto che parte con lo slancio di tutti e due i piedi e termina su uno solo (con un'azione opposta a quella dell'assembl\u00e9). Ne esistono molte varianti, in cui il secondo piede si poggia anch'esso a terra, ma sempre con un ritardo rispetto al primo: ad esempio la sissonne ferm\u00e9e, la sissonne tomb\u00e9e e la sissonne fondue. Esistono sissonne piccole, a scarsa elevazione (come la s. ferm\u00e9e e la s. ouverte a 45\u00b0) e quelle grandi, ad alta elevazione (come la s. renvers\u00e9e e la s. ouverte a 90\u00b0).\nSoubresaut.\nSalto verticale che parte su due piedi, con ginocchia tese e punte tirate, il piede posteriore nascosto da quello anteriore, e arriva su entrambi i piedi nella stessa posizione. Se le gambe battono fra loro nella fase aerea si ha un tipo di cabriole.\nT.\nTaquet\u00e9.\nPasso caratterizzato dall'azione di battere leggermente e velocemente il suolo con i piedi in punta, quasi senza appoggio, come il pizzicato in Sylvia. \nTendu.\nUna gamba \u00e8 appoggiata al suolo, mentre l'altra, si alza restando tesa.\nTerre.\nVedi \u00e0 terre. Sono \u00e0 terre tutti i movimenti in cui i piedi non si staccano mai del tutto dal suolo (opposto: passi d\"\u00e9l\u00e9vation\").\nTour.\nQualsiasi rotazione appoggiata su un solo piede.\nTour en l'air.\nSi parte in quinta posizione; dopo un \"pli\u00e9\" di slancio si esegue un salto verticale, e nella fase in aria si compie un giro di 360\u00b0 atterrando in di nuovo in quinta.\nTour Jet\u00e9.\nPer eseguirlo il ballerino deve eseguire un battement con una gamba in avanti mentre \u00e8 in pli\u00e9 sull'altra, quindi saltare e atterrare sulla prima gamba mentre completa un mezzo giro in aria. La seconda gamba, o la gamba di spinta, termina in genere in un Arabesque.\nV.\nVariazione.\nPezzo eseguito in assolo."}
{"id": "479737", "revid": "1501558", "url": "https://it.wikipedia.org/wiki?curid=479737", "title": "Roberto Rosetti", "text": "Carriera.\nArbitr\u00f2 la prima partita in Serie B giovanissimo, a 29 anni, il 31 agosto 1997 (- 1-0). In Serie A ha debuttato il 19 aprile 1998 dirigendo - 0-2. In quello stesso anno, fu insignito del \"Premio Giorgio Bernardi\", destinato al miglior giovane arbitro debuttante in Serie A.\nAl termine della stagione 2009-2010 ha diretto 189 partite in massima serie, tra cui numerose \"classiche\", come cinque derby di Milano, tre derby di Roma, quattro derby della Lanterna, quattro -, quattro - e lo spareggio-promozione dalla Serie B del 2004 tra e .\nEsord\u00ec in campo internazionale arbitrando la partita - (finita 1-0) dell'11 gennaio 2002. Il 10 maggio 2002 diresse anche la finale del Campionato europeo di calcio Under-17 tra e , finita 0-0 sul campo e 4-2 ai rigori per gli elvetici.\nIl 22 maggio 2005 arbitr\u00f2 la partita -, durante la quale al 30' del primo tempo, sull'1-1, il difensore della Lazio Zauri devia con la mano, sulla linea, una palla calciata da J\u00f8rgensen ma il fallo di mano, considerato evidente, non fu fischiato da Rosetti.\nA distanza di tempo e anche a seguito dello scandalo Calciopoli, l'episodio divent\u00f2 particolarmente sospetto; Rosetti disse per\u00f2 che gli era sembrato un tocco di testa, riconoscendo l'errore. Nel 2006 vennero rese note alcune intercettazioni telefoniche (figlie dello scandalo calciopoli) tra la dirigenza della Fiorentina (Della Valle e Mencucci) e quella che verr\u00e0 giornalisticamente chiamata \"cupola\" (Moggi, Bergamo, Mazzini). Il tentativo palese fu quello di accordarsi sul risultato delle ultime due partite di campionato (tra cui quella del 22 maggio 2005, proprio per il risultato di 1-1) al fine di salvare la dalla retrocessione. Rosetti non fu mai coinvolto nel processo di calciopoli in quanto il fatto rappresent\u00f2 la prova della sua buona fede.\nArbitro internazionale dal 2002, fu designato riserva dalla FIFA per il Campionato mondiale di calcio 2006, diventando poi titolare poich\u00e9 alcuni degli arbitri e assistenti selezionati non superarono i rigidissimi test atletici (in particolare, le terne guidate dal greco Kyros Vassaras e dallo spagnolo Manuel Enrique Mejuto Gonz\u00e1lez). Con il ritiro dell'autorizzazione da parte della FIGC all'arbitro Massimo De Santis per lo scandalo-intercettazioni che ha coinvolto il calcio italiano a maggio 2006, \u00e8 stato l'unico arbitro italiano presente al Campionato mondiale di calcio 2006, dove ha diretto quattro partite (-, -, -, e l'ottavo di finale -), stabilendo un record per un arbitro italiano.\nFu direttore di gara in tre finali di Coppa Italia, di cui una con la sperimentazione del doppio arbitro, infatti nella finale di Coppa Italia 1999-2000 tra e , la partita fu arbitrata in coppia da Roberto Rosetti e Gianluca Paparesta; le altre due finali dirette furono quella di Coppa Italia 2002-2003 tra - e quella di Coppa Italia 2008-2009 tra -Sampdoria.\nHa diretto inoltre una finale di Supercoppa italiana (nel 2007 -).\nIn quegli anni, a livello internazionale, vanta la direzione della finale del Campionato mondiale di calcio Under-20 2003, tra e , disputatasi il 19 dicembre 2003 ad Abu Dhabi. e la partecipazione al torneo FIFA Confederations Cup nel 2005.\nNel 2008 rappresent\u00f2 la FIGC in occasione del Campionato europeo di calcio in Austria e Svizzera, essendo tra i dodici arbitri selezionati per la competizione. \u00c8 designato per dirigere la partita inaugurale del torneo -, disputatasi a Basilea il 7 giugno 2008. \u00c8 stato poi designato per -, valida per la seconda giornata del gruppo D. La terza designazione per l'arbitro torinese fu il quarto di finale tra -. A coronamento di ottime prestazioni, complice la prematura eliminazione della nazionale italiana, la UEFA lo giudica il migliore del campionato europeo e il 23 giugno lo designa per dirigere la finale, -, disputata il 29 giugno a Vienna e vinta dagli iberici, diventando cos\u00ec il primo arbitro a dirigere l'incontro di apertura e quello di chiusura della manifestazione continentale.\nNel 2008 fu eletto rappresentante degli arbitri in attivit\u00e0, sostituendo cos\u00ec Stefano Farina, dismesso per raggiunti limiti di et\u00e0. Rosetti avrebbe dovuto mantenere tale ruolo fino alla fine del quadrienno olimpico, ma con la fine della sua attivit\u00e0 sui campi, l'incarico \u00e8 passato a Nicola Rizzoli.\nIl 5 gennaio 2009 \u00e8 giudicato dalla IFFHS miglior arbitro dell'anno per il 2008, conquistando lo stesso premio vinto per 6 anni di seguito da Pierluigi Collina.\nNel settembre 2009 venne convocato, per la seconda volta, al Campionato mondiale di calcio Under-20 in programma in Egitto, il 10 ottobre diresse il quarto di finale - e, poco pi\u00f9 di un mese dopo, il 18 novembre, gli venne affidata la gara di ritorno dello spareggio per l'accesso ai Mondiali 2010 a Zenica tra e .\nNel dicembre 2009 venne chiamato a dirigere in occasione della Coppa del mondo per club FIFA 2009, ospitata negli Emirati Arabi Uniti come unico rappresentante europeo, affiancato dagli assistenti Stefano Ayroldi e Cristiano Copelli. Nel corso della manifestazione gli venne assegnata la semifinale tra i sudcoreani del Pohang Steelers e gli argentini dell'Estudiantes.\nVanta tre semifinali di fila di Champions League: - nel 2008; -Manchester United nel 2009 e -Olympique Lyonnais nell'aprile 2010.\nPartecipa al Mondiale 2010 in Sudafrica, essendo stato ufficialmente selezionato dalla FIFA. Con lui, gli assistenti Stefano Ayroldi e Paolo Calcagno. La sua prima designazione nel torneo \u00e8 la gara tra -, valida per la seconda giornata della fase a gruppi; successivamente scelto per dirigere l'ottavo di finale -, nel quale, durante il primo goal argentino, T\u00e9vez \u00e8 in evidente fuorigioco, ma l'assistente Ayroldi non se ne avvede e un successivo consulto tra i due non porta alla corretta decisione. A causa di questo errore la FIFA escluse la terna dai mondiali assieme a quelle capitanate da Busacca, Larrionda, Lannoy e Coulibaly.\nIn campo nazionale il 3 luglio 2010, con la scissione della CAN A-B in C.A.N. A e C.A.N. B, viene inserito nell'organico della C.A.N. A, ma l'8 luglio decider\u00e0 di ritirarsi dall'attivit\u00e0 con due anni di anticipo, diventando designatore della C.A.N. B. Si ritira dopo aver vinto l'Oscar del calcio AIC nel 2006, 2007, 2008 e 2009, il premio assegnato dall'Associazione Italiana Calciatori al migliore arbitro del campionato, dopo sei nomination consecutive che lo avevano classificato sempre fra i migliori tre arbitri italiani.\nIl 28 giugno 2011 \u00e8 nominato capo degli arbitri del massimo campionato russo dal presidente della Federazione calcistica della Russia Sergey Fursenko.\nNel 2011 \u00e8 uscita la sua autobiografia \"Nessuno parla dell'arbitro\" edita da Add Editore.\nNel dicembre 2013 lascia l'incarico in Russia dichiarando di aver raggiunto l'obiettivo preposto per il quale era stato assunto e pertanto dimettendosi per fare ritorno in Italia.\nIl 4 luglio 2014 si apprende la sua nomina a designatore della C.A.N. PRO.\nIl 3 luglio 2015 si dimette da quest'incarico per andare a vivere all'estero con la famiglia.\nDall'ottobre 2016 \u00e8 responsabile italiano del progetto Video Assistant Referee.\nRosetti \u00e8 stato responsabile per la FIFA del progetto VAR per i Mondiali 2018 in Russia e il 1\u00ba agosto di quell'anno sostituisce l\u2019ex collega Pierluigi Collina come presidente della Commissione Arbitri della UEFA, dopo le dimissioni del viareggino da quella carica.\nCuriosit\u00e0.\n\u00c8 tra gli arbitri protagonisti di Kill the Referee girato durante gli Europei 2008."}
{"id": "479738", "revid": "35813", "url": "https://it.wikipedia.org/wiki?curid=479738", "title": "Uberto Crivelli", "text": ""}
{"id": "479740", "revid": "1226", "url": "https://it.wikipedia.org/wiki?curid=479740", "title": "Villa Pisani (Montagnana)", "text": "Villa Pisani \u00e8 un edificio - palazzo di citt\u00e0 e assieme villa veneta - progettato nel 1552 circa da Andrea Palladio sotto la committenza di Francesco Pisani fu Giovanni e realizzato tra il 1552 e il 1555 appena al di fuori delle mura di Montagnana in provincia di Padova.\n\u00c8 inserita dal 1996 nella lista dei patrimoni dell'umanit\u00e0 dell'UNESCO assieme alle altre ville palladiane del Veneto.\nStoria.\nI Pisani erano potenti e influenti patrizi veneziani. Il cantiere \u00e8 sicuramente attivo durante il settembre 1553 e risulta concluso nel 1555, compresa la decorazione plastica. Andrea Palladio segu\u00ec assiduamente il cantiere essendo grande amico dei Pisani, soggiornandovi per lunghi periodi, ospite degli stessi committenti, quando l'opera fu completata.\nPur non esistendo disegni autografi del Palazzo, \u00e8 possibile affermare che la tavola con la descrizione della villa dei \"Quattro libri dell'architettura\" (1570) \u00e8 frutto di un ampliamento a posteriori dell'invenzione realizzata. Le due ali laterali originariamente previste non vennero quindi mai realizzate.\nDescrizione.\nL'edificio \u00e8 sia palazzo di citt\u00e0 sia residenza suburbana, privo di parti destinate a funzioni agricole. Di bellezza astratta nel volume pressoch\u00e9 cubico, villa Pisani ben riflette il gusto sofisticato del proprietario. Per la prima volta compare in una villa un doppio ordine di semicolonne e un doppio loggiato coronato da timpano, soluzione gi\u00e0 incontrata in palazzo Chiericati. Il tutto \u00e8 cinto da un ininterrotto ed elegante fregio dorico su una tessitura di intonaco bianco a bugne graffite, che divide il piano terra da quello superiore. Nel fronte verso il giardino la bidimensionalit\u00e0 della parete si movimenta nello scavo plastico del portico e della loggia superiore.\nIl materiale utilizzato \u00e8 il mattone anche per la costruzione delle colonne.\nCaso raro nella produzione palladiana, la villa \u00e8 a due piani: il superiore con gli appartamenti padronali, l'inferiore per la vita di tutti i giorni, quando si trattano affari e si ricevono i fittavoli, e non solo d'estate come provano i numerosi camini. I due livelli presentano la medesima articolazione degli spazi interni. Diversi sono invece i soffitti, che al piano terreno sono voltati, a partire dallo straordinario ambiente a semicolonne, una via di mezzo fra atrio e salone, chiaramente l'ambiente pi\u00f9 importante della casa con sculture delle \"Quattro stagioni\" di Alessandro Vittoria, poco prima impegnato nel palladiano palazzo Thiene. I collegamenti verticali sono assicurati da scale a chiocciola ovate poste simmetricamente ai lati della loggia verso il giardino."}
{"id": "479742", "revid": "4239", "url": "https://it.wikipedia.org/wiki?curid=479742", "title": "I686", "text": "In informatica ed elettronica i686 \u00e8 una sigla per indicare la sesta generazione delle CPU Intel compatibili con l'architettura x86. La sesta generazione si riferisce ai processori introdotti nel 1995 chiamati Pentium Pro. Tutte le CPU successive al Pentium PRO sono i686 compatibili.\nDescrizione.\nCPU i686 compatibili:"}
{"id": "479745", "revid": "1313191", "url": "https://it.wikipedia.org/wiki?curid=479745", "title": "Fado (Mele)", "text": "Il Fado \u00e8 una frazione del comune di Mele, formata da alcuni nuclei di abitazioni sparse lungo la strada provinciale 456 del Turchino.\nL'origine etimologica del toponimo Fado \u00e8 incerta: Giulio Miscosi (\"Genova antica e dintorni\") gli attribuisce il significato di conifera produttrice di pece, pi\u00f9 verosimile la derivazione dal nome latino del faggio (\"Fagus sylvatica\"), albero ancora presente in zona con grandi esemplari, lungo l'antico tracciato (localmente conosciuto come \"Scursa\") che dalla chiesa di San Giacomo Maggiore portava al passo del Turchino.\nStoria.\nAll'inizio del XIX secolo nella zona del Fado vi erano solo poche e sparse case coloniche, abitate da contadini dediti a una magra agricoltura di sussistenza, verso la met\u00e0 del XIX secolo, in seguito a un'epidemia di colera le cascine abitate furono quasi tutte abbandonate.\nSuccessivamente, poco dopo la met\u00e0 dell'Ottocento alcuni contadini di Masone si trasferirono al Fado dove occuparono le cascine rimaste disabitate. Ci\u00f2 sembra avere riscontro anche nella chiara origine masonese dei loro cognomi (Pastorino, Ottonello). \nSi trattava di sette famiglie di contadini che si distribuirono in questo modo: 4 in localit\u00e0 \"Pattani\" (Pa\u00e0ten), 2 nella localit\u00e0 \"Loa\" e 1 nella localit\u00e0 \"Teggie\".\nIl turismo.\nA partire dall'inizio del XX secolo il Fado \u00e8 diventato anche meta di villeggiatura; infatti a questi anni risalgono la costruzione delle villette che si trovano lungo il corso della strada. Queste erano in possesso delle ricche famiglie genovesi del tempo che trascorrevano l\u00ec l'estate.\nDurante la seconda guerra mondiale per\u00f2 le ville furono abitate tutto l'anno per i pericoli della guerra: il Fado infatti si trovava in una posizione favorevole e facilmente raggiungibile dal momento che esisteva gi\u00e0 la stazione ferroviaria. Con la fine della guerra inizi\u00f2 a popolarsi in quanto una parte degli sfollati decise di rimanere in questo borgo.\nFino al secondo conflitto bellico era presente sia l'asilo che le prime tre classi della scuola elementare gestita dalle suore. Dopo la guerra fu costruita una nuova struttura vicino alla chiesa dove era presente la scuola elementare fino alla quinta.\nLa guerra.\nInizialmente la zona era controllata dai bersaglieri a cui subentrarono i tedeschi che minarono la galleria del Passo del Turchino, il ponte delle \"teggie\" e le zone vicine al cotonificio. Nacquero per\u00f2 anche movimenti di resistenza formati dai ragazzi del luogo che uccisero anche un soldato tedesco in villa Costalta al tempo occupata dai tedeschi.\nFortunatamente il cadavere, ben nascosto dai partigiani, non fu mai trovato; infatti i tedeschi avevano minacciato di incendiare il Fado se avessero trovato il cadavere.\nAnche grazie all'intermediazione del parroco don Giacinto Parodi il Fado si salv\u00f2 e gli abitanti decisero cos\u00ec di fare un voto costruendo una statua per la Vergine.\nCultura.\nEventi.\nOltre alla festa patronale di san Giacomo a settembre c'era la fiera del bestiame che si svolgeva sul sagrato della chiesa: durante la fiera veniva fatta un'asta il cui ricavato era donato al parroco Don Giacinto Parodi per la sua sopravvivenza. La fiera fu per\u00f2 sospesa nel periodo della guerra.\nEconomia.\nLe sette famiglie trasferitesi da Masone, inizialmente vivevano di agricoltura (di sussistenza); coltivavano soprattutto grano e patate ma le rendite erano basse per la conformazione del territorio. L'allevamento era a livello familiare (3 mucche per famiglia). I contadini per sopravvivere erano quindi costretti ad allontanarsi da casa, ad esempio, andavano a tagliare e raccogliere l'erba per il loro bestiame sul monte Dente.\nGli alimenti principali erano: castagne, riso e latte. Ecco perch\u00e9 ogni famiglia possedeva un essiccatoio di castagne. Le castagne venivano raccolte insieme con le foglie durante l'autunno e venivano trasportate in un particolare grembiule con tasche molto ampie; poi le foglie venivano utilizzate per le lettiere degli animali. Come ricorda il sacerdote Pareto nelle sue memorie, molti mulini sorgevano lungo il corso del Gorsexio, ma vennero poi trasformati ad altro uso.\nNon lontano dal Fado passava l'antica strada del sale che collega Voltri all'Ovadese; proprio nella localit\u00e0 detta \"mustasci\" si trovano i resti di una stazione di posta dove venivano cambiati i cavalli e dove c'era un allevamento di mucche: \"la vaccheria\".\nAl Fado era presente un cotonificio, i cui primi proprietari furono i Barbarossa, la fabbrica rimase in funzione fino alla met\u00e0 degli anni cinquanta del XX secolo. Producevano filati, bobine trasportate a Genova con i carri. I Barbarossa donarono anche l'altare in marmo della chiesa. Gli ultimi proprietari furono i Lombardo che possedevano altri due stabilimenti a Campo Ligure e ad Arenzano, dove tessevano il filato e completavano la lavorazione."}
{"id": "479748", "revid": "31465", "url": "https://it.wikipedia.org/wiki?curid=479748", "title": "Moto laminare", "text": ""}
{"id": "479750", "revid": "21880", "url": "https://it.wikipedia.org/wiki?curid=479750", "title": "Formicaleone", "text": ""}
{"id": "479752", "revid": "438678", "url": "https://it.wikipedia.org/wiki?curid=479752", "title": "Variabili globali", "text": ""}
{"id": "479756", "revid": "1305887", "url": "https://it.wikipedia.org/wiki?curid=479756", "title": "Carapace", "text": "Il carapace \u00e8 una parte dell'esoscheletro presente in certi animali, fra cui artropodi (come crostacei e aracnidi) e vertebrati (come le tartarughe).\nCrostacei.\nNei crostacei il carapace \u00e8 la porzione di esoscheletro (evidenziata in rosso nell'immagine), particolarmente sviluppata in granchi e aragoste, che protegge il cefalotorace. A seconda della specie, il livello di calcificazione pu\u00f2 variare. In alcuni crostacei (in particolare Malacostraca) si protrae davanti agli occhi, prendendo il nome di rostro.\nIl carapace, come l'esoscheletro, \u00e8 formato da quattro strati (che, nell'insieme, sono chiamati cuticola): \nAracnidi.\nNegli aracnidi il carapace \u00e8 formato dalla fusione dei tergiti in cui sono situati gli occhi, l'ocularium, ozopori e diverse fanere. In alcuni ordini, come Solifugae e Schizomida pu\u00f2 essere composto da altre parti.\nTartarughe.\nIl carapace delle tartarughe (noto anche come teca) \u00e8 sostanzialmente la parte superiore del guscio.\nCiascuna squama che compone il carapace prende il nome di scuto."}
{"id": "479757", "revid": "647919", "url": "https://it.wikipedia.org/wiki?curid=479757", "title": "Elasmosauro", "text": ""}
{"id": "479759", "revid": "289964", "url": "https://it.wikipedia.org/wiki?curid=479759", "title": "Kermit la rana", "text": "Kermit la rana (\"Kermit the Frog\") \u00e8 un personaggio immaginario del gruppo dei Muppet di Jim Henson creato a Leland, Mississippi, USA. \u00c8 un burattino simile a una rana antropomorfa, mosso da Jim Henson fino al 1990 (anno di morte dell'autore) e successivamente da Steve Whitmire. Dal 2017, a causa del licenziamento di Whitmire imposto dalla Disney a causa di divergenze creative e contrattuali con l'attore, il compito di muovere e dare vita a Kermit \u00e8 passato nelle mani di Matt Vogel.\nKermit \u00e8 il Muppet pi\u00f9 famoso, \u00e8 stato utilizzato come presentatore nel \"Muppet Show\", in cui occasionalmente ha cantato e ballato, \u00e8 apparso in \"Sesamo apriti\" tra il 1969 e il 1990 ed \u00e8 protagonista dei vari film realizzati con il gruppo di pupazzi e attori in carne e ossa.\nNelle storie \u00e8 spesso implicato in una relazione di odio/amore per Miss Piggy: in \"I Muppet alla conquista di Broadway (The Muppets Take Manhattan)\" (1984) i due si sposano. Il 4 agosto 2015 \u00e8 stata annunciata la fine del loro rapporto, e che al posto di Piggy vi \u00e8 ora un altro personaggio femminile chiamato Denise.\nStoria.\nOrigini.\nOriginalmente Kermit comparve per la prima volta in \"Sam and Friends\", il primo programma che caratterizza i Muppet.\nIl primo burattino di Kermit era realizzato da Jim Henson utilizzando un vecchio cappotto per creare il corpo, delle palle da ping pong tagliate a met\u00e0 per gli occhi, e un cartoncino per costruire la bocca.\nQuesta versione precoce di Kermit non veniva considerato ancora una rana, ma una creatura astratta senza specie apparente: invece di avere le zampe palmate, aveva piedi arrotondati e non possedeva il suo famoso colletto, marchio di fabbrica.\nNella met\u00e0 degli anni '60, il marchio di fabbrica di Kermit diventa, per un breve periodo, un maglione rosso.\nKermit inizia ad essere chiamato \"rana\" intorno al 1966 e al 1968 dai presentatori degli show televisivi americani in cui Kermit faceva apparizioni frequentemente. Kermit diventa ufficialmente una rana nel 1969 con l'inizio di \"Sesamo apriti\".\nSesame Street.\nKermit appare come personaggio principale di \"Sesame Street\" fino dal primo episodio. Dopo la seconda stagione dello spettacolo, Kermit era destinato ad essere rimosso dal cast, ma ritorn\u00f2 nella terza stagione. Gli sketch nei quali Kermit appariva frequente su Sesame Street erano brevi lezioni, spesso interrotte da dei mostri, riguardanti dei determinati argomenti e uno sketch nel quale Kermit, nella veste di un reporter, intervista personaggi di famose fiabe, favole e filastrocche.\nCon la morte di Jim Henson nel 1990, vengono raramente prodotti nuovi sketch con Kermit, ma vengono ritrasmessi quelli vecchi. Nel 2004, quando la Disney acquist\u00f2 i personaggi del \"Muppet Show\", Kermit venne completamente rimosso dal cast e non vengono pi\u00f9 trasmessi i vecchi sketch.\nNel 2009, Kermit fa un cameo in un episodio de \"Il mondo di Elmo\".\nMuppet Show e le serie successive.\nNel 1976, Kermit fu il personaggio centrale del \"Muppet Show\", nel quale ricopriva il ruolo di presentatore e di direttore di scena.\nNel 1996, nella serie \"Muppets Tonight\", Kermit \u00e8 ancora un personaggio principale, ma il ruolo di presentatore viene dato a Clifford.\nAltri media.\nKermit \u00e8 stato protagonista anche della serie animata dei Muppet, \"Muppet Babies\". La sua versione infante \u00e8 anche apparsa, insieme altri popolari personaggi dei cartoni animati, nella campagna di sensibilizzazione contro l'abuso di droghe, dal titolo \"I nostri eroi alla riscossa\".\nPossiamo trovare Kermit con una cesta piena di giocattoli sottobraccio mentre fa shopping tra un gruppetto di bambini divertiti dalla sua presenza, nella bottega di Mr. Magorium nel film del 2008 \"Mr. Magorium e la bottega delle meraviglie\": tale film per\u00f2 non \u00e8 stato realizzato dalla Disney proprietaria dei diritti sui Muppet.\nKermit ha anche partecipato ad alcune puntate del reality americano \"\", anche se neanch'esso \u00e8 della Disney. Viene mostrato in certe parti in alcuni episodi de \"I Griffin\" insieme ad altri Muppet.\nNel film \"Giallo in casa Muppet\", inoltre, viene mostrata una foto di un Muppet simile a Fozzie ma di colore verde con l'aspetto di una rana simile a quello di Kermit, svelandosi come loro padre e che quindi Kermit e Fozzie sono \"fratelli\".\nSu Facebook vengono spesso creati dei m\u00e8me con un'immagine di Kermit di profilo mentre sorseggia una tazza di t\u00e8: essa viene generalmente utilizzata per ironizzare sul non coinvolgimento dell'individuo in una determinata situazione d'attualit\u00e0 e quindi mettendo in evidenza la sua personale indifferenza all'avvenimento.\nNel 2021 partecipa come concorrente della quinta edizione di \"The Masked Singer\", sotto la maschera della Lumaca, venendo eliminato alla prima puntata."}
{"id": "479762", "revid": "1305772", "url": "https://it.wikipedia.org/wiki?curid=479762", "title": "Andre Norton", "text": "Ha pubblicato il suo primo racconto nel 1934 ed \u00e8 stata la prima scrittrice ad aver ricevuto il \"Gandalf Grand Master Award\" dalla Societ\u00e0 Mondiale di Fantascienza nel 1977. Nel 1983 ha inoltre vinto il \"Damon Knight Memorial Grand Master Award\".\nHa anche scritto sotto gli pseudonimi di Andrew North e Allen Weston.\nBiografia.\nAlice Mary Norton nasce da Adalbert Freely Norton e Bertha Stemm. Inizia a scrivere giovanissima, alla\nCollinwood High School di Cleveland, sotto la guida di Miss Sylvia Cochrane,\nche aveva una rubrica letteraria sul giornalino della scuola. Per questa rubrica, scrive alcune brevi storie. Durante questo periodo, scrive il suo primo libro, \"Ralestone Luck\", che verr\u00e0 pubblicato nel 1938. Il primo romanzo ad essere pubblicato, tuttavia, \u00e8 \"The Prince Commands\", nel 1934.\nDopo aver conseguito al maturit\u00e0 nel 1930, la Norton prosegue gli studi presso la Flora Stone Mather College della Western Reserve University.\nNel 1932 inizi\u00f2 a lavorare per la Cleveland Library System dove rimase per 18 anni, nella sezione dedicata ai bambini della biblioteca Nottingham Branch a Cleveland. Nel 1934 decise di cambiarsi il nome in \"Andre Alice Norton\", mascolinizzandolo per ragioni commerciali, dato che i lettori di fantasy allora erano prevalentemente uomini.\nDal 1940 al 1941 lavor\u00f2 come bibliotecaria presso il dipartimento di catalogazione della Library of Congress americana, partecipando a un progetto di acquisizione della cittadinanza americana da parte di immigrati, progetto che termin\u00f2 bruscamente con la seconda guerra mondiale.\nNel 1941 acquist\u00f2 una libreria chiamata \"Mystery House\", a Mount Rainier (Maryland). L'impresa fu un fallimento e cos\u00ec torn\u00f2 nella biblioteca pubblica di Cleveland fino al 1950, quando inizi\u00f2 a lavorare come correttrice di bozze presso la Gnome Press di Martin Greenberg, dove rimase fino al 1958, anno nel quale finalmente riusc\u00ec a diventare scrittrice a tempo pieno.\nLa Norton fu anche membro della Swordsmen and Sorcerers' Guild of America (SAGA), un gruppo di scrittori di fantasy eroica fondato nei primi anni sessanta e i cui lavori furono pubblicati in alcune antologie nella collana \"Flashing Swords!\" di Lin Carter.\nNegli anni successivi la sua salute peggior\u00f2, e nel novembre del 1966 dovette trasferirsi in Florida; da l\u00ec nel Tennessee, a Murfreesboro. Nel febbraio 2005 fu ricoverata d'urgenza per l'aggravarsi delle sue condizioni. Mor\u00ec il 17 marzo 2005 nella sua abitazione, circondata da amici e gatti, che amava molto.\nL'ultimo suo romanzo, \"Three Hands for Scorpio\", fu pubblicato nell'aprile del 2005, mentre nel 2006 fu pubblicato \"Return to Quag Keep\", di Jean Rabe, al quale aveva collaborato.\nIl 20 febbraio 2005, il Science Fiction and Fantasy Writers of America, che l'aveva insignita in passato del prestigioso Premio Grand Master nel 1983, annunci\u00f2 la creazione del \"Premio Andre Norton\", destinato ogni anno ai migliori lavori di fantasy e fantascienza per ragazzi.\nDenominata la \"Grande Signora della Fantascienza e della Fantasy\" da biografi come J.M Cornwell e organizzazioni come Science Fiction and Fantasy Writers of America, Publishers Weekly e Time,\n\u2212 Andre Norton ha scritto romanzi per oltre 70 anni. Ha avuto una profonda influenza in questo genere letterario, pubblicando oltre cento libri letti da almeno quattro generazioni di autori di fantasy e fantascienza.\nFra gli autori che si sono detti influenzati dal suo stile, ci sono negli USA Greg Bear, Lois McMaster Bujold, C.J. Cherryh, Cecilia Dart-Thornton, Tanya Huff, Mercedes Lackey, Charles de Lint, Joan D. Vinge, David Weber e K. D. Wentworth.\nOpere.\nSerie del giglio.\nLa serie del giglio \u00e8 nata da una collaborazione a tre con Marion Zimmer Bradley e Julian May; dopo il primo romanzo scritto insieme ognuna ha continuato il ciclo con un proprio romanzo autonomo."}
{"id": "479769", "revid": "729019", "url": "https://it.wikipedia.org/wiki?curid=479769", "title": "Battaglia di Aquilonia", "text": "La battaglia di Aquilonia \u00e8 stata una battaglia vinta dai Romani contro i Sanniti nel 293 a.C. La battaglia \u00e8 considerata la fine delle guerre sannitiche, sebbene gli scontri proseguissero anche negli anni successivi: la sconfitta imped\u00ec tuttavia ai Sanniti di risollevarsi militarmente in maniera significativa ed essi cessarono quindi di essere un pericolo per la supremazia di Roma sull'Italia.\nPreparazione.\nSanniti.\nNel 293 a.C. i Sanniti erano arrivati a utilizzare le loro ultime forze: per ricostruire l'esercito, dovettero ricorrere ad un arruolamento forzato, descritto da Tito Livio:\nTutto l'esercito, di circa 60.000 uomini, fu condotto nella citt\u00e0 sannitica di Aquilonia (da non confondersi con l'omonima citt\u00e0 romana, situata invece nel territorio degli Irpini). Un'area di circa duecento piedi di lato (60 metri circa) venne chiusa da graticci e coperta da tele. Il sacerdote Ovio Paccio, ricavato un antico rituale liturgico sannita dai Libri lintei offr\u00ec un sacrificio. Dopo il sacrificio, i pi\u00f9 nobili e agguerriti componenti dell'esercito sannita furono chiamati uno alla volta all'interno dell'area coperta dove erano presenti altari con attorno vittime uccise e ufficiali con le spade snudate. Chi veniva fatto entrare doveva giurare che non avrebbe rivelato cosa accadeva nel recinto:\nFurono quindi scelti i dieci migliori soldati che scelsero man mano i loro compagni, fino a raggiungere il numero di 16.000 uomini. Dotati di armi pi\u00f9 vistose ed elmi con pennacchi per renderli pi\u00f9 facilmente riconoscibili, i componenti furono inquadrati nelle \"coorti linteate\" (secondo Livio cos\u00ec chiamate per la copertura di tela di lino del recinto dei giuramenti).\nIl resto dei Sanniti, circa 20.000 uomini, fu fatto accampare vicino ad Aquilonia.\nRoma.\nI consoli romani Spurio Carvilio Massimo e Lucio Papirio Cursore, raccolte le loro legioni, assaltarono ed espugnarono rispettivamente Aminterno e Duronia uccidendo e catturando circa 7.000 nemici ciascuno. Dopo aver saccheggiato il Sannio nella zona di Atina, Papirio si port\u00f2 ad Aquilonia, dove c'era la concentrazione della maggior parte delle forze sannite, e Carvilio a Cominio, a circa venti miglia di distanza.\nSegu\u00ec una serie di scaramucce ma i Sanniti non rispondevano alle provocazioni accettando una aperta battaglia campale. I due consoli si mantenevano in stretto contatto e le decisioni erano prese di comune accordo.\nInfine Lucio Papirio si sent\u00ec pronto e mand\u00f2 un messaggero a Spurio Carvilio informandolo che, se gli auspici fossero stati favorevoli, avrebbe attaccato i Sanniti il giorno seguente. A copertura della sua azione sarebbe stato utile che Carvilio attaccasse la citt\u00e0 di Cominio per impedire che da l\u00ec potesse partire un contingente sannita in aiuto dei conterranei di Aquilonia. Il messaggero, nella notte, torn\u00f2 con la risposta di Papirio che approvava il piano del collega.\nLucio Papirio, tenne un discorso ai soldati, ricordando che suo padre aveva gi\u00e0 affrontato una legione sannita con corazze d'oro e d'argento, servite per adornare i templi di Roma e degli alleati (310 a.C.). \nAlla terza vigilia (poco dopo mezzanotte) Papirio convoc\u00f2 i \"pullari\", gli aruspici che dovevano trarre auspici dal comportamento dei sacri polli; uno dei pullari, infervorato, annunci\u00f2 al console che i presagi erano favorevoli; i polli avevano dato vita a un \"tripudium solistimum\". I polli invece avevano mangiato svogliatamente, presagio infausto, ma quando venne informato, Papirio si ritenne comunque autorizzato a combattere ugualmente, essendogli stato riferito un responso favorevole.\nLa battaglia.\nPapirio stava per scendere in campo quando un disertore inform\u00f2 i Romani che circa venti coorti sannite (delle quaranta stanziate ad Aquilonia) erano partite alla volta di Cominio. Papirio diede l'ordine di accelerare l'avanzata e pose Lucio Volumnio all'ala destra, Lucio Scipione all'ala sinistra, Caio Cecilio e Tito Trebonio a comandare la cavalleria. Spurio Nauzio al comando degli ausiliari venne inviato con i muli e tre coorti a generare un grande polverone su una collina. Nel frattempo un messaggero venne mandato a informare l'altro console della partenza delle venti coorti alla volta di Cominio.\nL'inizio dello scontro \u00e8 raccontato in questo modo da Livio:\nQuando gi\u00e0 i Sanniti stavano per cedere, arrivarono su un fianco gli ausiliari di Spurio Nauzio e Papirio ordin\u00f2 alla cavalleria di passare attraverso le file romane e di gettarsi sui nemici. La fanteria segu\u00ec la cavalleria facendo strage dei Sanniti, che ruppero lo schieramento e si diedero alla fuga, nonostante i giuramenti.\nLa cavalleria romana insegu\u00ec i nobili Sanniti a cavallo, diretti verso \"Bovianum\". La fanteria di Volumnio insegu\u00ec i Sanniti fin nel loro accampamento, che fu conquistato di slancio, mentre quella di Scipione insegu\u00ec i nemici verso Aquilonia, conquistandone un tratto delle mura con l'utilizzo della formazione a testuggine. Papirio radunato il grosso dell'esercito ordin\u00f2 l'assalto alla citt\u00e0, ma il calare della notte ne imped\u00ec la conquista totale.\nDopo la battaglia.\nSpurio Carvilio aveva nella stessa giornata assaltato e preso la citt\u00e0 di Cominio, lasciando al legato Decimo Bruto il compito di opporsi all'avanzata di parte dell'esercito sannita, di cui era stato informato dal collega.\nI Sanniti, tuttavia, giunti a 7 miglia da Cominio vennero richiamati ad Aquilonia, dove giunsero al termine della battaglia, quando il loro accampamento era stato gi\u00e0 conquistato. Si misero a dormire sulla nuda terra e furono scoperti il mattino seguente dalle pattuglie romane e costretti a fuggire rifugiandosi a Boviano: persero 280 uomini della retroguardia e 18 insegne militari.\nA sottomettere definitivamente i Sanniti fu Manio Curio Dentato nel 290 a.C."}
{"id": "479773", "revid": "125250399", "url": "https://it.wikipedia.org/wiki?curid=479773", "title": "Terzo valico", "text": "La ferrovia Genova-Tortona, conosciuta anche come terzo valico dei Giovi, o pi\u00f9 semplicemente come terzo valico, \u00e8 una linea ferroviaria in costruzione finalizzata a creare un collegamento veloce fra Genova e Tortona e, pi\u00f9 in generale, tra la Liguria e la Pianura Padana; i lavori sono iniziati nell'autunno 2013 e la linea sar\u00e0 completata ed attivata nel 2025.\nLa linea \u00e8 ritenuta una priorit\u00e0 nell'ambito del collegamento con l'Europa centrale per il trasporto delle merci che transitano giornalmente dal porto ligure. In particolare, l'opera si inserisce nel \"Corridoio Reno - Alpi\", che \u00e8 uno dei corridoi della rete strategica transeuropea di trasporto che collega le regioni europee pi\u00f9 densamente popolate tra il porto di Rotterdam (sul Mare del Nord) e il Nord Italia.\nStoria.\nIl collegamento ferroviario tra la Liguria e la Pianura Padana, difficoltoso per la necessit\u00e0 di valicare gli Appennini attraverso il passo dei Giovi, \u00e8 stato oggetto di grandi progetti sin dai primissimi anni di esistenza del treno come mezzo di trasporto. Il primo valico fu la galleria dei Giovi (3254 metri) sull'originaria linea Torino-Genova, all'epoca la galleria pi\u00f9 lunga del mondo, aperta al traffico nel 1853; il secondo valico fu la galleria di Ronco (8291 metri) sulla ferrovia succursale dei Giovi, anch'essa di notevole lunghezza per l'epoca, aperta al traffico nel 1889. Entrambe queste gallerie sono tuttora in servizio, la prima utilizzata prevalentemente dal traffico ferroviario locale, la seconda dai collegamenti di lunga percorrenza e dai convogli merci.\nCon la crescita del traffico merci nel porto di Genova e con i primi progetti di alta velocit\u00e0 ferroviaria, negli anni '70 si cominci\u00f2 a discutere della possibilit\u00e0 di realizzare un nuovo valico ferroviario a quota pi\u00f9 bassa, in modo da aumentare la capacit\u00e0 e l'efficienza del trasporto ferroviario tra Genova e il resto del Nord Italia.\nLa costruzione della linea venne inizialmente affidata al Consorzio Collegamenti Integrati Veloci, quale contraente generale, costituito nel 1991 dalle imprese Grassetto Lavori (di Salvatore Ligresti) con il 25%, Del Prato con il 25%, Itinera (che faceva capo a Marcellino Gavio) con il 20%, Gambogi con il 20%, Tecnimont SpA con il 5%, CER fra le cooperative di Produzione e Lavoro con il 3% e Collegamenti Integrati Veloci SpA (gruppo bancario) con il 2%. Le stesse furono presto coinvolte in un un'inchiesta per tangenti: alcune di esse fallirono, altre vennero rilevate dalla Itinera, le restanti si ritirarono dal consorzio.\nNel 1996 si cominci\u00f2 a scavare tre fori pilota. Una nuova procedura di Valutazione di Impatto Ambientale si concluse negativamente e il 24 febbraio 1998 i cantieri del consorzio furono chiusi dal Nucleo Operativo Ecologico dei Carabinieri in seguito ad un'inchiesta promossa dalla Procura di Milano, che sfoci\u00f2 nell'assoluzione degli imputati per la intervenuta prescrizione del reato.\nNel 1999 la IX Commissione Trasporti della Camera dei deputati impegn\u00f2 il Governo a promuovere nuovamente il progetto terzo valico quale parte prioritaria della prevista tratta Milano-Genova. Il 21 dicembre 2001 il Comitato Interministeriale per la Programmazione Economica (CIPE) approv\u00f2 il primo programma delle opere strategiche ex Legge n. 443 del 21 dicembre 2001 (\"Legge Obiettivo\") inserendo il progetto del Terzo Valico ferroviario nell'elenco delle infrastrutture strategiche e delle opere di preminente interesse nazionale. Nel 2002 il Ministero delle infrastrutture e dei trasporti approv\u00f2 il tracciato che l'anno seguente ottenne il via libera definitivo.\nIl 29 settembre 2003 il CIPE approv\u00f2 il progetto preliminare e lo studio di impatto ambientale del \"Terzo valico dei Giovi\". Il costo complessivo delle opere venne stabilito in 5 miliardi di euro che, per le opere di maggiore priorit\u00e0, sarebbero stati anticipati da Rete Ferroviaria Italiana (RFI). Il 26 ottobre 2004 un decreto interministeriale consent\u00ec alla societ\u00e0 Infrastrutture SpA un indebitamento di 35 miliardi di euro contro i 25 fissati dal decreto di fine 2003. Per far fronte a ci\u00f2, il Governo autorizz\u00f2 quindi la societ\u00e0 a emettere bond pluriennali per complessivi 4,7 miliardi di euro.\nNel frattempo il Consorzio era cos\u00ec diventato:\nNel marzo 2006 il CIPE approv\u00f2 il progetto definitivo sbloccando il 18 dicembre 2008 una quota pari a 7.356 milioni di euro, mille circa dei quali destinati all'inizio dei lavori per la realizzazione dell'opera. Il restante ammontare dell'investimento sar\u00e0 coperto tramite l'emissione di obbligazioni dalla Cassa depositi e prestiti.\nIl 28 luglio 2011 Rete Ferroviaria Italiana ha sottoscritto il verbale di accordo con il Consorzio per dare avvio ai lavori di costruzione. Il CIPE ha successivamente deliberato lo stanziamento di 500 milioni di euro per la viabilit\u00e0 e la riapertura dei cantieri e di 1.100 milioni di euro per finanziare il secondo lotto, che include lo scavo della galleria di valico.\nI cantieri sono stati aperti nel corso del 2013.\nNel 2014 il consorzio ha visto l'uscita della Tecnimont Spa e di conseguenza le restanti societ\u00e0 si sono suddivise in questo modo:\nIl 27 luglio 2015 \u00e8 stato abbattuto l'ultimo diaframma della \"galleria Campasso\", che permetter\u00e0 di collegare la galleria di valico all'intersezione con la linea ferroviaria esistente.\nLa galleria Polcevera, una delle 4 gallerie di servizio, \u00e8 stata completata il 29 ottobre 2015; lo scavo dei 1958 metri di questa galleria \u00e8 avvenuto grazie all'uso di una TBM S-914.\nA seguito di alcune inchieste per corruzione, sono state invalidate nel 2017 13 gare d'appalto ed il Governo ha nominato l'ing. Marco Rettighieri amministratore straordinario del Cociv, il consorzio di imprese titolare della realizzazione dell\u2019opera per conto di Rete Ferroviaria Italiana, e composto da Salini-Impregilo con il 64%, Societ\u00e0 Italiana Condotte d\u2019Acqua S.p.A. 31% e Civ 5%. Il 24 novembre 2018, l'ANAC e il Prefetto di Roma hanno firmato il provvedimento di cessazione anticipata dall'incarico di amministratore straordinario, riportando ai soci del Consorzio la gestione operativa dell'opera.\n\u00c8 prevista l'apertura di cantieri finalizzati ad interventi infrastrutturali e tecnologici per il quadruplicamento della linea Milano Rogoredo-Pavia e alla riduzione dei tempi di percorrenza fra Pavia e Tortona.\nNel corso del 2018 la prosecuzione dell'opera \u00e8 stata condizionata all'esito di uno studio di analisi costi benefici: da tale analisi \u00e8 risultato che i costi sono superiori ai benefici. Tuttavia, in considerazione dello stato di avanzamento dei lavori e del fatto che gli appalti fossero gi\u00e0 in corso, abbandonare l'opera avrebbe avuto dei costi contrattuali notevoli; pertanto il 13 dicembre 2018 il Ministro Danilo Toninelli ha presentato il rapporto di valutazione ed espresso un parere favorevole alla prosecuzione dell'opera con opportune modifiche. Il 5 giugno 2019 l'opera \u00e8 stata accorpata con il passante ferroviario di Genova.\nCaratteristiche.\nPercorso.\nIl tracciato si svilupper\u00e0 per 53 chilometri, 37 dei quali in galleria; \u00e8 inoltre prevista la realizzazione di interconnessioni per complessivi 13 km. La tratta sar\u00e0 integrata con la rete ferroviaria gi\u00e0 esistente, assicurando a sud il collegamento diretto con i bacini portuali e con le linee Genova-Ventimiglia e Genova-Pisa; a nord sar\u00e0 collegata alla linea per Torino in prossimit\u00e0 di Novi Ligure e, in direzione di Milano, alla linea Alessandria-Piacenza, in prossimit\u00e0 di Tortona.\nLa linea da Genova a Novi Ligure, indipendente rispetto alle linee esistenti, utilizzerebbe gallerie naturali, tranne un breve tratto all'aperto in corrispondenza di Libarna, dove \u00e8 prevista la costruzione di un posto di movimento per le manovre di soccorso, sosta e manutenzione. Da Novi Ligure a Tortona dovrebbero essere realizzate due gallerie artificiali. Le gallerie naturali utilizzate sarebbero nove, mentre quelle artificiali progettate sono cinque.\nTra le principali opere previste dal progetto, le pi\u00f9 impegnative sono:\nLa prima fase della realizzazione prevede la costruzione, da Genova ad Arquata Scrivia, dei 27\u00a0km del tunnel di valico costituito da due gallerie affiancate e di 5,9\u00a0km di gallerie a binario semplice per le interconnessioni sul territorio di Genova, verso Voltri.\nLa seconda fase prevede altri 14\u00a0km di doppie gallerie sotterranee da Arquata Scrivia a Novi Ligure, 3\u00a0km di gallerie per la connessione con Novi Ligure e 5\u00a0km di binario doppio allo scoperto.\nSuccessivamente, per circa 16\u00a0km, il tracciato si estende oltre Novi Ligure, fino alla periferia di Tortona, collegandosi presso Pozzolo Formigaro con la linea preesistente e raddoppiandone il binario.\nContando tutte le gallerie (sia quelle singole che quelle doppie), la totale lunghezza dei tunnel del Terzo Valico \u00e8 di circa 87 km.\nOpere accessorie.\nLa costruzione del terzo valico ha anche portato la creazione di molte opere accessorie in Liguria e Piemonte, tra cui le gallerie Borzoli-Erzelli a Genova che collegano il quartiere di Genova Borzoli con il casello autostradale \"Genova Aeroporto\" dell'autostrada A10 Genova-Savona, accanto al nuovo polo scientifico-tecnologico di Erzelli.\nLe gallerie sono state inaugurate e aperte alla circolazione nel febbraio 2017.\nCosti e tempi.\nSecondo quanto riportato nel sito ufficiale dell'opera, la spesa complessiva \u00e8 pari a 6,853 miliardi di euro divisi in 6 lotti costruttivi e 2 opere complementari nel Nodo di Genova (passante ferroviario di Genova e potenziamento dello scalo Genova-Campasso). L'attivazione della linea \u00e8 prevista entro il 2025.\nCritiche al progetto.\nIl terzo valico ha ricevuto diverse critiche in merito all'utilit\u00e0 e al costo."}
{"id": "479775", "revid": "599013", "url": "https://it.wikipedia.org/wiki?curid=479775", "title": "Andr\u00e8 Norton", "text": ""}
{"id": "479778", "revid": "277947", "url": "https://it.wikipedia.org/wiki?curid=479778", "title": "Barili", "text": ""}
{"id": "479779", "revid": "1354930", "url": "https://it.wikipedia.org/wiki?curid=479779", "title": "Milano-Vignola 1952", "text": "La Milano-Vignola 1952, prima edizione della corsa, si svolse il 10 agosto 1952 su un percorso di 250\u00a0km. La vittoria fu appannaggio dell'italiano Antonio Bevilacqua, che complet\u00f2 il percorso in 6h15'00\", precedendo i connazionali Angelo Conterno e Alfo Ferrari. Tuttavia questa edizione viene ritenuta valida come edizione non ufficiale della Milano-Modena 1952."}
{"id": "479782", "revid": "1494169", "url": "https://it.wikipedia.org/wiki?curid=479782", "title": "Milano-Vignola 1956", "text": "La Milano-Vignola 1956, quarta edizione della corsa, si svolse il 15 agosto 1956 lungo un percorso totale di 250\u00a0km. Fu vinta dall'italiano Pierino Baffi che termin\u00f2 la gara in 6h11'21\".\nEra valida come terza prova dei Campionati italiani di ciclismo su strada."}
{"id": "479783", "revid": "123994991", "url": "https://it.wikipedia.org/wiki?curid=479783", "title": "Mitsubishi", "text": "La \u00e8 la pi\u00f9 grande holding finanziaria del Giappone, ed una delle pi\u00f9 importanti del mondo.\nStoria.\nFu fondata a met\u00e0 del XIX secolo, da una famiglia di proprietari terrieri nipponici. La nascita del marchio Mitsubishi risale al 1875 come azienda di costruzioni navali, e la sua storia inizia da Yataro Iwasaki.\nNel 1877 l\u2019impresa possedeva l\u201980% delle imbarcazioni e gestiva il commercio del Paese. Dal 1878 Iwasaki cominci\u00f2 a diversificare i propri interessi, ed i suoi investimenti nel settore bancario, minerario ed assicurativo superarono il milione di yen. Nel 1911 la piccola compagnia di imbarcazioni era divenuta un colosso industriale. Uno dei successori di Yataro Iwasaki, Hisaya Iwasaki, suddivise la societ\u00e0 in quattro tronconi: i cantieri navali, le banche e i carrelli elevatori(integrate nel 1919 nella \"Mitsubishi Gink\u014d\", ora \"Mitsubishi UFJ Financial Group\"), le miniere e le assicurazioni. L'automobile non era ancora prevista. Successivamente proprio la Mitsubishi fabbric\u00f2 nel 1917 la prima auto giapponese in serie. Dal 1920 la societ\u00e0 apre un altro settore, quello aeronautico. Un anno dopo sorse la Mitsubishi Electric, specializzata in prodotti elettrici ed elettronici. Nel 1922 si cominci\u00f2 a costruire autobus e camion, lasciando l'automobile in disparte. Nel 1934 i reparti navali e aeronautici furono fusi in un unico gruppo, la Mitsubishi Heavy Industries.\nDurante la seconda guerra mondiale, l'industria fu impiegata a produrre mezzi corazzati, tra cui il carro armato Type 95 Ha-Go e il temibile aereo da caccia Mitsubishi A6M \"Zero\". Ci vollero diversi anni alla Mitsubishi per riprendersi dai danni riportati agli stabilimenti durante il conflitto. Solo nel 1959 pot\u00e9 proporre al mercato una piccola berlina bicilindrica a 4 posti. Nel 1970 la produzione di auto fu trasferita alla Mitsubishi Motors Corporation (MMC). Nel maggio 2014, il gruppo tedesco Siemens ha annunciato di avere sottoscritto con Mitsubishi Heavy Industries un accordo per la costituzione di una societ\u00e0 mista (Joint Venture), per la fornitura di impianti, prodotti e servizi per l'industria siderurgica. La societ\u00e0 mista \u00e8 posseduta per il 51% da Mitsubishi e per il 49% da Siemens.\nIl marchio.\nIl marchio \u00e8 composto da \"tre petali di castagna d'acqua\" (che \u00e8 anche la traduzione del nome), che ne rappresentano i principi fondamentali: \nSociet\u00e0 di Mitsubishi.\nLa holding \u00e8 presente in numerosi settori industriali, tra cui la metallurgia (Mitsubishi Heavy Industries), la petrolchimica (Nippon Oil), la chimica fine (Mitsubishi Chemical), la lavorazione del vetro (Asahi Glass), la produzione di automobili (Mitsubishi Motors Corporation), la cantieristica navale, l'aeronautica, l'elettronica (Mitsubishi Electric) e l'agroalimentare (Kirin Brewery). \u00c8 inoltre presente nel settore immobiliare con la Mitsubishi Real Estate, ed \u00e8 maggiore azionista di alcune delle principali banche del Paese.\nGruppi chiave.\nQueste societ\u00e0 sono membri del Mitsubishi Kinyokai (o \"Friday Club\"), e si incontrano mensilmente."}
{"id": "479784", "revid": "106908", "url": "https://it.wikipedia.org/wiki?curid=479784", "title": "M26 (astronomia)", "text": "M 26 (noto anche come NGC 6694) \u00e8 un ammasso aperto nella costellazione dello Scudo.\nOsservazione.\nM26 si individua con un po' di difficolt\u00e0 circa 1\u00b0 a ESE dalla stella , nel centro della costellazione, e giace in un campo di stelle estremamente ricco, a causa della presenza di grandi nubi stellari della Via Lattea: ci\u00f2 \u00e8 un ulteriore ostacolo alla sua individuazione; \u00e8 visibile con molte difficolt\u00e0 con un binocolo come un 10x50, dove appare come una semplice macchietta dall'aspetto nebuloso. Un telescopio da 120-150mm non aiuta molto e l'ammasso resta difficile da sciogliere; occorrono strumenti da almeno 200-250mm per individuare qualche decina di stelle, mentre in un 300mm si arriva massimo a 50 componenti.\nM26 pu\u00f2 essere osservato con discreta facilit\u00e0 da tutte le aree popolate della Terra, grazie al fatto che \u00e8 situata a una declinazione non eccessivamente australe: soltanto in alcune aree del Nord Europa e del Canada, oltre il circolo polare artico, la sua visibilit\u00e0 pu\u00f2 risultare difficoltosa, mentre nell'Europa centrale appare gi\u00e0 discretamente alto; dall'emisfero sud l'ammasso \u00e8 ben visibile alto nelle notti dell'inverno australe e nella sua fascia tropicale pu\u00f2 vedersi perfettamente allo zenit. Il periodo migliore per la sua osservazione nel cielo serale \u00e8 quello compreso fra giugno e ottobre.\nStoria delle osservazioni.\nFu scoperto da Charles Messier nel 1764 che lo descrive cos\u00ec: \"Ammasso di stelle vicino alle stelle n ed o di Antinoo, tra le quali ve n'\u00e8 una pi\u00f9 luminosa...Questo ammasso non contiene alcuna nebulosit\u00e0.\" Alcuni studiosi tuttavia fanno risalire la scoperta di questo ammasso anteriormente al 1750 per opera di Guillaume Le Gentil. John Herschel lo descrisse come un ammasso ricco di stelle fino alla quindicesima grandezza.\nCaratteristiche.\nM26 si diffonde per 22 anni luce e si trova alla distanza di circa 5000 anni luce dal Sole; la sua stella pi\u00f9 brillante ha una magnitudine apparente di 11,9. L'ammasso dovrebbe contenere all'incirca un centinaio di stelle e la sua et\u00e0 \u00e8 stimata in 89 milioni di anni.\nUna caratteristica interessante di M26 \u00e8 la presenza di una regione a bassa densit\u00e0 stellare vicino al nucleo, probabilmente causata da una nube oscura di polvere interstellare interposta tra noi e l'ammasso."}
{"id": "479785", "revid": "834", "url": "https://it.wikipedia.org/wiki?curid=479785", "title": "NGC 6694", "text": ""}
{"id": "479786", "revid": "1494169", "url": "https://it.wikipedia.org/wiki?curid=479786", "title": "Milano-Vignola 1958", "text": "La Milano-Vignola 1958, sesta edizione della corsa, si svolse il 15 agosto 1958 lungo un percorso totale di 252\u00a0km. Fu vinta dall'italiano Adriano Zamboni che termin\u00f2 la gara in 6h32'00\"."}
{"id": "479789", "revid": "1494169", "url": "https://it.wikipedia.org/wiki?curid=479789", "title": "Milano-Vignola 1959", "text": "La Milano-Vignola 1959, settima edizione della corsa, si svolse il 26 luglio 1959 lungo un percorso totale di 252\u00a0km. Fu vinta dall'italiano Adriano Zamboni che termin\u00f2 la gara in 6h03'00\"."}
{"id": "479790", "revid": "729019", "url": "https://it.wikipedia.org/wiki?curid=479790", "title": "Milano-Vignola 1960", "text": "La Milano-Vignola 1960, ottava edizione della corsa, si svolse il 15 agosto 1960 lungo un percorso totale di 236\u00a0km. Fu vinta dall'italiano Alessandro Fantini che termin\u00f2 la gara in 5h37'30\"."}
{"id": "479794", "revid": "339392", "url": "https://it.wikipedia.org/wiki?curid=479794", "title": "Modulazione codificata di impulsi", "text": ""}
{"id": "479795", "revid": "110157", "url": "https://it.wikipedia.org/wiki?curid=479795", "title": "Dietro l'uragano", "text": "Dietro l'uragano \u00e8 il secondo album degli Alphataurus (il loro primo Extended play), mai pubblicato ufficialmente. Si tratta di registrazioni delle prove di alcuni brani che avrebbero dovuto comporre la seconda uscita. Due brani, \"Valigie di terra\" e \"Ripensando e...\", verranno pubblicati a marzo 2012 nell'album dal vivo \"Live in Bloom\", registrazione del concerto di \"reunion\" della band datato 6 novembre 2010; entrambi questi brani pi\u00f9 \"Claudette\" verranno poi completati in occasione del vero secondo album in studio del gruppo, \"AttosecondO\", pubblicato a settembre 2012.\nIl disco.\nFortunatamente riscoperto dalla Mellow Records nel 1992, in se stesso il disco \u00e8 un prolungamento del primo LP, molto gradevole anche al primo ascolto, anche se la mancanza della potente voce del cantante Michele Bavaro toglie quella drammaticit\u00e0 tipica del primo lavoro.\nTracce.\nBrani composti da Pietro Pellegrini."}
{"id": "479804", "revid": "287204", "url": "https://it.wikipedia.org/wiki?curid=479804", "title": "Il libro del drago", "text": "Il libro del drago (\"Endymion Spring\") \u00e8 un libro fantasy scritto da Matthew Skelton e pubblicato nel 2006 a Londra da Penguin Books. \u00c8 stato pi\u00f9 volte ristampato e tradotto in pi\u00f9 di dieci lingue. In italiano stato pubblicato da Arnoldo Mondadori Editore. \nQuesto testo ha un fondamento storico. Una parte del romanzo, e una parte dei personaggi sono realmente esistiti. Una parte del testo si svolge nel 1453, a Magonza dove in questo periodo Johannes Gutenberg sta perfezionando la macchina per stampare la Bibbia. \nTrama.\nBlake, un ragazzo dodicenne, e sua sorella, chiamata Papera, trovano un misterioso libro completamente bianco in una biblioteca di Oxford. Sembra quasi che sia stato proprio il libro stesso a richiamare la sua attenzione, come se avesse una propria volont\u00e0. L'obiettivo di Blake, sar\u00e0 di strappare da mani pericolose un libro che racchiude tutta la conoscenza dell'universo."}
{"id": "479805", "revid": "3500943", "url": "https://it.wikipedia.org/wiki?curid=479805", "title": "Origine delle specie", "text": ""}
{"id": "479815", "revid": "1924342", "url": "https://it.wikipedia.org/wiki?curid=479815", "title": "Jazz from Hell", "text": "Jazz from Hell \u00e8 un album di Frank Zappa pubblicato il 15 novembre 1986.\nDescrizione.\nInteramente strumentale e di impostazione rock-jazz, \u00e8 stato registrato con il sintetizzatore Synclavier, eccetto il brano \"St. Etienne\".\nZappa nel 1988 ha vinto un Grammy Award come miglior performance rock strumentale con questo album.\nUn fatto inusuale su questo album fu che ricevette dalla RIAA l'adesivo Parental Advisory per contenuti espliciti, anche se l'album \u00e8 completamente strumentale.\nQuesto \u00e8 dovuto al titolo della quinta traccia (\"G-Spot Tornado\"), ove G-Spot \u00e8 la zona erogena femminile chiamata in italiano Punto G.\nTracce.\nTutti i brani sono composti e arrangiati da Frank Zappa."}
{"id": "479837", "revid": "181699", "url": "https://it.wikipedia.org/wiki?curid=479837", "title": "Villa S. Antonio", "text": ""}
{"id": "479838", "revid": "5695", "url": "https://it.wikipedia.org/wiki?curid=479838", "title": "Idroscalo di Milano", "text": "L'idroscalo di Milano \u00e8 un lago artificiale di alimentato dalle falde freatiche del fiume Lambro nella citt\u00e0 metropolitana di Milano, compreso tra i comuni di Peschiera Borromeo e Segrate in un'area non distante dall'aeroporto di Linate.\nNato come scalo aereo sull'acqua alla fine degli anni venti del XX secolo, perse importanza commerciale in coincidenza del declino dei trasporti via idrovolante e, di conseguenza, trov\u00f2 nuovo utilizzo come polo di attivit\u00e0 ricreative e sportive che gi\u00e0 lo caratterizzavano fin dai suoi primi anni, essendo uso ospitare gare di canottaggio fin dal 1934.\nOrigine.\nL'idea di dotare Milano di un idroscalo risale al 1926, quando nell'ambito di un progetto per ampliare l'aviosuperficie di Taliedo venne valutata la possibilit\u00e0 di affiancarvi uno scalo per idrovolanti.\nA met\u00e0 degli anni venti l'idrovolante rappresentava l'aereo di linea per eccellenza sulle grandi distanze. Lo sviluppo di aerei terrestri a grande capienza era frenato dalla necessit\u00e0 di dover disporre di lunghe piste adeguate alle operazioni di decollo e atterraggio in un'epoca in cui anche gli aeroporti ereditati dalla prima guerra mondiale erano poco pi\u00f9 che prati ben tenuti. La necessit\u00e0 di piste adeguate era un problema che non si poneva per gli idrovolanti che operavano da specchi d'acqua, a maggior ragione vista la conformazione geografica del territorio italiano, dove molte citt\u00e0 si trovano in prossimit\u00e0 del mare o di laghi e fiumi sufficientemente ampi. Per questo motivo fino all'inizio della seconda guerra mondiale le principali rotte su lunga distanza erano coperte da idrovolanti. Milano era per\u00f2 l'unica grande citt\u00e0 a non poter contare su uno specchio d'acqua naturale da sfruttare a tale scopo.\nQuesto primo progetto di idroscalo rimase allo stadio di valutazione. L'anno dopo, con l'approvazione della legge del 27 giugno 1927 che demandava alle province la creazione di superfici per consentire l'atterraggio di emergenza di velivoli, sia terrestri che idrovolanti, l'idea riprese corpo, anche grazie al sostegno del podest\u00e0 e del presidente della Fiera.\nIl progetto venne curato da Gino Utili, della Caproni, e venne individuata un'area pi\u00f9 ad est per gli scavi, al confine con i comuni di Segrate e Peschiera Borromeo, dove si trovavano delle cave aperte che avrebbero consentito di velocizzare le opere di realizzazione.\nFin da questa fase venne rimarcato il fatto che l'ampio bacino avrebbe potuto servire da polo per le attivit\u00e0 sportive, quali nuoto e canottaggio. I lavori di sbancamento del bacino, lungo 2.500 metri e largo rispettivamente 300 e 450 metri alle due estremit\u00e0, iniziarono nel 1928.\nI lavori procedettero speditamente e l'Idroscalo Provincia di Milano venne inaugurato il 28 ottobre 1930, anche se i primi ammaraggi avevano avuto luogo gi\u00e0 nei mesi precedenti. In realt\u00e0 l'opera mancava ancora di buona parte delle infrastrutture aeroportuali: hangar, locali amministrativi, di controllo e passeggeri.\nQuesta parte dei lavori, assieme all'ultimazione degli scavi, procedette molto pi\u00f9 a rilento, anche per complicanze relative al procedere dei lavori; nel 1933 la provincia di Milano requis\u00ec infatti il cantiere per contrasti con la ditta appaltatrice. Parallelamente, con il bacino ormai pronto, iniziava a prendere forma l'utilizzo sportivo. Nel 1934 vi si tennero i \"Littoriali del Remo\" e nel 1938 gli Europei di canottaggio e motonautica. Fu anche grazie a quest'ultima manifestazione che i lavori dell'idroscalo potevano dirsi conclusi. La realizzazione di un'ampia tribuna per gli spettatori sanciva anche che la vocazione sportiva aveva prevalso su quella aviatoria.\nL'idroscalo oggi.\nPur non essendo ricompreso nel territorio comunale di Milano, l'Idroscalo \u00e8, a tutti gli effetti, un'importante componente del sistema dei parchi milanesi. Dopo essere stato molto sponsorizzato da una nota societ\u00e0 sportiva che lo attrezz\u00f2 con panchine, aree pic-nic e zone sportive di ogni genere (oltre a quelle gi\u00e0 esistenti), \u00e8 ora di propriet\u00e0 della citt\u00e0 metropolitana di Milano, che lo ha ereditato dalla preesistente provincia di Milano.\nIl parco \u00e8 stato migliorato ulteriormente munendolo di un servizio di vigilanza e organizzando spettacoli di ogni genere (la maggior parte di questi gratuiti) per intrattenere e far scoprire ai suoi cittadini questo posto che oggi viene definito \"il mare dei milanesi\".\nPresso l'idroscalo, il comune di Milano e la societ\u00e0 Live organizza numerosi eventi, festival e concerti. I festival pi\u00f9 importanti svolti all'idroscalo sono il Gods of Metal, l'Evolution Festival, il Rock In Idro, il Mi Ami Festival e l'Aquabike Music Festival.\nLe dimensioni dell'idroscalo.\nIl bacino artificiale \u00e8 lungo 2.600 metri, largo tra i 250 ed i 400 metri e profondo tra i 3 e 5 metri. \nEventi sportivi all'idroscalo.\nLe attivit\u00e0 sportive praticate nell'idroscalo sono lo sci nautico con \"cable ski\", la canoa (kayak, canoa canadese, canoa polo), il canottaggio, la vela (con utilizzo principale degli \"optimist\"), il nuoto pinnato. Le pi\u00f9 importanti societa sportive del parco sono Idroscalo Club (dall'unione di GMC e CKC), Lega Navale Italiana, e CPPC."}
{"id": "479843", "revid": "120697818", "url": "https://it.wikipedia.org/wiki?curid=479843", "title": "Lingua tatara di Crimea", "text": "La lingua tatara di Crimea (nome nativo \"Q\u0131r\u0131mtatar tili, Q\u0131r\u0131mtatarca\") \u00e8 una lingua turca parlata in Ucraina e Uzbekistan.\nDistribuzione geografica.\nSecondo stime del 2006, il tataro di Crimea \u00e8 parlato da 260.000 persone in Russia, principalmente in Crimea, 150.000 persone in Uzbekistan e 22.000 persone in Romania. Secondo \"Ethnologue\", la lingua \u00e8 attestata anche in Bulgaria, Turchia e varie repubbliche ex-sovietiche, per un totale di 475.540 locutori.\nDialetti e lingue derivate.\nCiascuno dei tre gruppi subetnici dei tatari di Crimea (i \"Tat\", i \"No\u011fay\" ed i \"Yaliboylu\", ovvero gli abitanti della costa meridionale) ha un proprio dialetto.\nClassificazione.\n\u00c8 una lingua altaica appartenente al gruppo delle lingue turche.\nTradizionalmente la lingua tatara di Crimea \u00e8 considerata come appartenente al sottogruppo qipciaq-cumano delle lingue qipciaq che comprende anche il caraciai-balkaro, il cumucco e il karaimo. Tuttavia, come \u00e8 gi\u00e0 stato evidenziato, il dialetto medio, fondamento della lingua letteraria, occupa la posizione intermedia fra le lingue qipciaq e oghuz, perci\u00f2 tale classificazione non risulta del tutto corretta.\nSecondo \"Ethnologue\", la classificazione della lingua tatara di Crimea \u00e8 la seguente:\nStoria.\nI tre dialetti del tataro di Crimea si formarono, grosso modo, durante il Medioevo sulla base delle parlate \"qipciaq\" ed \"oghuz\" delle popolazioni turcofone della Crimea. Le differenze considerevoli fra i dialetti si spiegano dal fatto che il corso di etnogenesi dei tatari di Crimea, in cui contribuirono parecchi gruppi etnici turchi e non, \u00e8 stato assai intricato.\nLa storia moderna della lingua tatara di Crimea cominci\u00f2 alla fine dell'Ottocento per merito dell'opera di \u0130smail Gasp\u0131ral\u0131. Egli incoraggi\u00f2 la rinascita della cultura dei tatari di Crimea, avvenuta dopo il declino centenario seguito alla annessione della Crimea da parte dell'Impero Russo. Gasp\u0131ral\u0131 effettivamente cre\u00f2 la prima lingua letteraria dei tatari di Crimea, la quale, a differenza di quella contemporanea, fu basata sul dialetto della costa meridionale, quello oghuz.\nNel 1928 un congresso linguistico tenutosi in Crimea deliber\u00f2 l'elaborazione di una nuova lingua letteraria a base del dialetto medio, considerato che proprio questo dialetto era parlato dalla maggioranza dei tatari ed era in ugual misura comprensibile per i parlanti degli altri due dialetti. Proprio questa seconda lingua letteraria, la cui codificazione fu iniziata negli anni 1920, sta alla base della lingua letteraria usata oggi.\nFonologia.\nLe lettere a, b, d, e, f, l, m, n, o, p, r, t, u, v sono indicativamente pronunciate come le rispettive lettere in italiano.\nSistema di scrittura.\nFino al 1928 la lingua tatara di Crimea utilizzava l'alfabeto arabo, dal 1928 al 1939 pass\u00f2 a quello latino modificato (il cosiddetto \"nuovo alfabeto turco\", noto anche come Ya\u00f1alif), sostituito nel 1939 dall'alfabeto cirillico. A partire dagli anni '90 del secolo scorso si sta effettuando un graduale passaggio all'alfabeto latinizzato approvato dal Consiglio supremo della Crimea che nel 1997 adott\u00f2 la rispettiva risoluzione. Questo alfabeto \u00e8 differente da quello usato negli anni 1930 essendo praticamente identico all'alfabeto turco, con due lettere aggiunte, Q e \u00d1. Nel momento presente \u00e8 in uso sia l'alfabeto cirillico che quello a base latina. Vale la pena rilevare che su internet \u00e8 usato quasi esclusivamente l'alfabeto latino, mentre nella maggior parte delle pubblicazioni stampate si usa ancora quello cirillico."}
{"id": "479845", "revid": "154326", "url": "https://it.wikipedia.org/wiki?curid=479845", "title": "Episodi di Una mamma per amica", "text": ""}
{"id": "479847", "revid": "2225", "url": "https://it.wikipedia.org/wiki?curid=479847", "title": "L'amore e' una cosa meravigliosa", "text": ""}
