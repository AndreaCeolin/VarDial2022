{"id": "486646", "revid": "1457847", "url": "https://it.wikipedia.org/wiki?curid=486646", "title": "Castelnuovo (Montenegro)", "text": " \nCastelnuovo (anche Castelnuovo di Cattaro o Castelnuovo in Dalmazia; in montenegrino e serbo \"Herceg Novi\"/\"\u0425\u0435\u0440\u0446\u0435\u0433 \u041d\u043e\u0432\u0438\", gi\u00e0 \"Ercegnovi\"; in veneto \"Casteln\u00f2vo\" o \"Casteln\u00f2vo de C\u00e0taro\"; in greco-bizantino \"\u039d\u03b5\u03cc\u03ba\u03b1\u03c3\u03c4\u03c1\u03bf\u03bd\"/\"Ne\u00f3kastron\") \u00e8 un comune del Montenegro situato nella Dalmazia meridionale lungo la costa adriatica, all'ingresso delle Bocche di Cattaro, non lontano dal confine con la Croazia.\nCastelnuovo, con 12.739 abitanti, \u00e8 capoluogo e centro principale del comune che si estende dalla penisola di Prevlaka allo Stretto delle Catene (\"Verige\"). La cittadina \u00e8 un centro turistico di prim'ordine.\nSan Leopoldo Mandic nacque qui nel 1866.\nGeografia fisica.\nClima.\nL'area delle Bocche di Cattaro \u00e8 caratterizzata da un clima mediterraneo con estati secche e calde ed inverni miti. Castelnuovo \u00e8 poi dotata di un microclima particolare, dovuto all'esposizione della citt\u00e0 verso sud, alla vicinanza del mare aperto e all'entroterra montagnoso che impedisce il passaggio di masse di aria fredda.\nDurante l'anno a Castelnuovo vi sono circa 200 giornate di sole, con una media di 10,7 ore diurne a luglio ed agosto. La temperatura media annuale \u00e8 di 16,2\u00a0\u00b0C, con oscillazioni diurne di 4\u00a0\u00b0C. La temperatura media da maggio a settembre si aggira intorno ai 25\u00a0\u00b0C, il che permette una stagione balneare di quasi cinque mesi (la temperatura dell'acqua in estate \u00e8 tra 22 e 26\u00a0\u00b0C).\nPer quanto riguarda le precipitazioni, la media \u00e8 di 1\u00a0930\u00a0mm. Il tasso di umidit\u00e0 dell'aria varia tra il 63% dell'estate e l'80% dell'autunno.\nOltre ad essere famosa per la salubrit\u00e0 del clima, Castelnuovo \u00e8 un rinomato centro di cura, grazie ai fanghi marini di Igalo (\"igaljsko blato\"), leggermente radioattivi, che vengono utilizzati per numerose applicazioni terapeutiche. La citt\u00e0 \u00e8 del pari un centro termale, nota per le sue fonti (\"igaljske slatine\").\nStoria.\nI primi abitanti noti dei dintorni di Castelnuovo furono gli Illiri, anche se gi\u00e0 nel V secolo a.C. la regione era ben nota ai commercianti greci. La regione fu presa dai Romani nel III secolo a.C. e rimase parte dell'Impero romano d'Occidente fino alla caduta di quest'ultimo (476); dopodich\u00e9 pass\u00f2 per sei secoli a Bisanzio.\nRisale invece al VI secolo l'arrivo delle prime popolazioni slave, che si insediarono fittamente nella regione delle Bocche, creando i primi autogoverni (Dra\u010devica, ducato di Zeta). Successivamente venne l'epoca delle signorie Nemanji\u0107, Vojinovi\u0107 e Bal\u0161i\u0107i.\nLa citt\u00e0 di Castelnuovo fu fondata per\u00f2 molto pi\u00f9 tardi, nel 1382, col nome di \"Sveti Stefan\" (\"Santo Stefano\") dal bano bosniaco re Tvrtko I, che voleva crearsi un proprio porto per affrancarsi dalle citt\u00e0 mercantili di Ragusa e Cattaro. I nomi \"Castrum Novum\", \"Castel Nuovo\" e \"Herceg Novi\", con cui la citt\u00e0 \u00e8 divenuta in seguito nota, sono dovuti appunto al fatto che si tratta di una delle citt\u00e0 dell'Adriatico di pi\u00f9 recente fondazione.\nIl nome originale della citt\u00e0 (\"Herceg Novi\") conserva anche un riferimento al duca Stjepan Vuk\u010di\u0107 Kosa\u010da, sotto il quale Castelnuovo conobbe una grande fioritura: il titolo ducale (\"herceg\"; cfr. il tedesco \"Herzog\") venne difatti attribuito alla citt\u00e0 e alla provincia dell'Erzegovina (\"Hercegovina\").\nCastelnuovo fu conquistata dai Turchi nel 1482, che la tennero (salvo una breve interruzione nel periodo 1538-1539) per ben due secoli fino al 1687 quando Gerolamo Cornaro, provveditore generale in Dalmazia per conto della Repubblica di Venezia, pieg\u00f2 la resistenza turca dopo un duro assedio.\nLa citt\u00e0, cinta da antiche mura e divisa in un borgo inferiore ed uno superiore, divenne da allora sede di una modesta guarnigione sotto il comando di un castellano, mentre un altro gentiluomo veneziano, con il titolo di Provveditore, assunse il governo civile e giudiziario, sotto l'autorit\u00e0 del Provveditore generale e ordinario di Dalmazia e Albania.\nCaduta la Repubblica di Venezia, Castelnuovo fu sotto dominazione austriaca fino al 26 dicembre 1805, quando con la firma della pace di Presburgo fu ceduta all'Impero russo. Il 7 luglio 1807, con la ratifica della pace di Tilsit, Castelnuovo torn\u00f2 nuovamente sotto sovranit\u00e0 francese fino al 1813. Tra il 1813 ed il 1814 la citt\u00e0 fu occupata dai montenegrini. Infine, col Congresso di Vienna del 1815, Castelnuovo venne assegnato, assieme a tutta la Dalmazia, all'Impero austriaco.\nIl 26 giugno 1899 venne inaugurata a Castelnuovo la biblioteca serba, dedicata a San Sava.\nAlla fine della prima guerra mondiale, il 7 novembre 1918 Castelnuovo venne conquistata dalle truppe serbe e successivamente assegnata al Regno dei Serbi, Croati e Sloveni, diventato nel 1929 Regno di Jugoslavia.\nDurante la seconda guerra mondiale la citt\u00e0 fu occupata dall'Italia fascista e annessa alla neocostituita provincia di Cattaro, suddivisione amministrativa del Governatorato della Dalmazia. Conquistata dalle truppe tedesche dopo l'armistizio, fu liberata dai partigiani jugoslavi il 28 ottobre 1944. Nel dopoguerra fu inclusa nel territorio della Repubblica Socialista di Montenegro\nSociet\u00e0.\nEtnie e minoranze straniere.\nAgli inizi del XIX secolo la lingua pi\u00f9 parlata in citt\u00e0 era l'italiano. Gli italiani vennero gradualmente assimilati durante l'800, tanto da risultare appena un centinaio nel 1880.\nLa maggior parte dei dalmati italiani lasci\u00f2 la citt\u00e0 per l'Italia dopo la Grande Guerra o dopo il 1945.\nDal censimento del 2011 risulta prevalente la comunit\u00e0 dei serbi col 48,9%. Seguono i montenegrini col 33,7%, poi i croati col 2,1%. Sono presenti anche 30 italiani (dalmati italiani), lo 0,10% della popolazione appartenenti alla \"Comunit\u00e0 degli Italiani del Montenegro\" con sede a Cattaro.\nIl precedente censimento del 2003 ha rilevato una maggioranza di serbi (52,45%), un 28,41% di montenegrini e un 2,45% di croati. Nel 1991, anno del censimento precedente, i montenegrini risultavano essere il 41% e i serbi il 31%.\nGeografia antropica.\nLocalit\u00e0.\nIl comune di Castelnuovo ha 40 localit\u00e0 (alcune delle quali nella penisola di Lustizza):\nEconomia.\nTurismo.\nCastelnuovo \u00e8 una delle maggiori destinazioni turistiche del Montenegro, pur essendo priva di larghe spiagge sabbiose (le spiagge sono di ciottoli e talvolta anche ricoperte da piattaforme di cemento). In particolare durante l'estate la citt\u00e0 cambia volto e si trasforma da tranquillo borgo marinaro a citt\u00e0 del divertimento e della vita notturna. Mentre prima delle guerre jugoslave la citt\u00e0 ospitava un terzo dei turisti del Montenegro, oggi tale primato \u00e8 passato alle altre localit\u00e0 costiere di Budua e Cattaro.\nUn inconveniente che si ripercuote sul turismo \u00e8 la penuria d'acqua che affligge la citt\u00e0, al punto che deve essere importata dalla vicina Croazia.\nSport.\nPallanuoto.\nLo Jadran \u00e8 la societ\u00e0 pallanuotistica cittadina, fondata nel 1926, \u00e8 una delle pi\u00f9 titolate del paese. Ha pi\u00f9 volte vinto il campionato montenegrino, quello serbo-montenegrino ed anche due campionato jugoslavo."}
{"id": "486648", "revid": "131358", "url": "https://it.wikipedia.org/wiki?curid=486648", "title": "Herceg Novi", "text": ""}
{"id": "486652", "revid": "28592", "url": "https://it.wikipedia.org/wiki?curid=486652", "title": "Ognissanti (Firenze)", "text": ""}
{"id": "486653", "revid": "124928904", "url": "https://it.wikipedia.org/wiki?curid=486653", "title": "Cartogramma", "text": "Un cartogramma \u00e8 una carta geografica sulla quale vengono rappresentati dei dati statistici, con colori e simboli diversi a seconda dei valori del fenomeno osservato, relativi al territorio che la carta rappresenta.\nI cartogrammi vengono utilizzati per dare una visione immediata del rapporto tra territorio e valori del fenomeno. Infatti \u00e8 pi\u00f9 facile osservare un solo grafico gi\u00e0 completo che confrontare e sovrapporre una cartina e un istogramma. \nCome l'ideogramma, questo tipo di grafico \u00e8 molto approssimativo, sia per quanto riguarda il territorio sia per l'analisi del fenomeno. Come per altri grafici, anche il cartogramma necessita di una legenda che spieghi il significato di simboli e colori.\nLa rappresentazione grafica del cartogramma si pu\u00f2 realizzare in vari modi, come per esempio colorando o tratteggiando le zone interessate, utilizzando linee concentriche simili a curve di livello per indicare l'intensit\u00e0 di un fenomeno, o riportando un diagramma su una carta geografica.\nIn particolare 4 modalit\u00e0 principali:\n1) Punti uniformi: ogni punto corrisponde ad esempio a 100 abitanti, mentre uno pi\u00f9 grande corrisponde a 1000)\n2) Mosaico (vedi figura a fianco): ogni sezione della carta ha un colore che corrisponde a un valore medio della tematica interessata. Ovviamente il limite di questa rappresentazione \u00e8 che se ad esempio vi \u00e8 un divario molto alto tra dati (ad esempio tra ricchi e poveri), il cartogramma far\u00e0 vedere solo i valori medi.\n3) Curve isometriche: impiego di isolinee (ad esempio per l'altitudine o le temperature)\n4) Carte tematiche non euclidee: la geometria \u00e8 deformata per rappresentare una qualit\u00e0 o un'informazione (ad esempio l'Africa \u00e8 gigantesca se si rappresenta la povert\u00e0 infantile, mentre i territori dei paesi pi\u00f9 ricchi sono proporzionalmente minuscoli"}
{"id": "486654", "revid": "93956674", "url": "https://it.wikipedia.org/wiki?curid=486654", "title": "Campeonato Sudamericano de Football 1924", "text": "Il Campeonato Sudamericano de Football 1924 fu l'ottava edizione della Coppa America di calcio. Fu organizzato nuovamente dall'Uruguay e tutte le partite si disputarono al Parque Central di Montevideo dal 12 ottobre al 2 novembre 1924.\nPer la verit\u00e0 in un primo tempo la CONMEBOL aveva proposto di ospitare il torneo al Paraguay, che per\u00f2 si vide costretto a rifiutare, non disponendo delle infrastrutture necessarie per ospitare un evento di questo genere. A quel punto fu di nuovo proposto all'Uruguay, anche per omaggiare la nazionale che pochi mesi prima aveva vinto la medaglia d'oro nel torneo di calcio di Olimpiadi di Parigi. Per correttezza, il Paraguay rimbors\u00f2 all'Uruguay l'intera spesa sostenuta per ospitare l'evento.\nFormula.\nLa formula prevedeva che le quattro squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nRiassunto del torneo.\nLa nazionale uruguaiana, fresca vincitrice del torneo olimpico, era la grande favorita. La \"Celeste\", le cui file erano integrate da celebri calciatori quali Nasazzi, Cea, Petrone, Andrade, Scarone e Urdinar\u00e1n, poteva oltretutto contare sul fattore campo. I pronostici furono rispettati: l'Uruguay travolse Cile (5-0) e Paraguay (3-1), mentre l'Argentina, l'unica che sulla carta poteva ostacolare la \"Celeste\", fu bloccata all'esordio dai paraguaiani (0-0). L'Uruguay pot\u00e9 cos\u00ec amministrare il punto di vantaggio con un comodo pareggio (0-0) nello scontro diretto con gli argentini, confermandosi campione e prima nazionale del calcio sudamericano.\nTra i protagonisti del torneo si segnal\u00f2 il portiere argentino Am\u00e9rico Tesoriere, le cui parate mantennero imbattuta la porta della nazionale albiceleste per tutta la durata della manifestazione. Nella sfida del 2 novembre contro l'Uruguay, Tesoriere comp\u00ec parate tanto belle che il pubblico gli tribut\u00f2 un lungo applauso, mentre i calciatori uruguaiani, in un significativo gesto di sportivit\u00e0, lo portarono in trionfo a fine partita. Le parate di Tesoriere non bastarono per\u00f2 all'Argentina per vincere il torneo.\nClassifica marcatori.\n4 gol\n2 gol\n1 gol"}
{"id": "486656", "revid": "991694", "url": "https://it.wikipedia.org/wiki?curid=486656", "title": "Kristdemokraterna", "text": ""}
{"id": "486658", "revid": "339392", "url": "https://it.wikipedia.org/wiki?curid=486658", "title": "Centerpartiet", "text": ""}
{"id": "486660", "revid": "486946", "url": "https://it.wikipedia.org/wiki?curid=486660", "title": "Moderata samlingspartiet", "text": ""}
{"id": "486661", "revid": "339392", "url": "https://it.wikipedia.org/wiki?curid=486661", "title": "Copa Am\u00e9rica 1924", "text": ""}
{"id": "486662", "revid": "196390", "url": "https://it.wikipedia.org/wiki?curid=486662", "title": "Pietro Badoer-Partecipazio", "text": ""}
{"id": "486665", "revid": "486946", "url": "https://it.wikipedia.org/wiki?curid=486665", "title": "Moderaterna", "text": ""}
{"id": "486667", "revid": "339392", "url": "https://it.wikipedia.org/wiki?curid=486667", "title": "Milj\u00f6partiet de Gr\u00f6na", "text": ""}
{"id": "486672", "revid": "23885", "url": "https://it.wikipedia.org/wiki?curid=486672", "title": "V\u00e4nsterpartiet", "text": ""}
{"id": "486673", "revid": "486946", "url": "https://it.wikipedia.org/wiki?curid=486673", "title": "Sveriges Socialdemokratiska Arbetareparti", "text": ""}
{"id": "486675", "revid": "599013", "url": "https://it.wikipedia.org/wiki?curid=486675", "title": "Venstre", "text": ""}
{"id": "486678", "revid": "339392", "url": "https://it.wikipedia.org/wiki?curid=486678", "title": "Senterpartiet", "text": ""}
{"id": "486679", "revid": "110157", "url": "https://it.wikipedia.org/wiki?curid=486679", "title": "Teresina (Brasile)", "text": "Teresina \u00e8 una citt\u00e0 del Brasile, capitale dello stato del Piau\u00ed, parte della mesoregione del Centro-Norte Piauiense e della microregione di Teresina.\nPrende nome da Teresa Cristina di Borbone-Due Sicilie, principessa napoletana, figlia di re Francesco I delle Due Sicilie, moglie dell'imperatore Pietro II, nata a Napoli il 14 marzo 1822.\nStoria.\nTeresina venne fondata il 16 agosto del 1852, dove in origine sorgeva un villaggio di pescatori, con il nome di Vila Nova do Poty e in seguito ribattezzata con il nome attuale in onore dell'imperatrice Teresa Cristina consorte di Pedro II. Fu la prima citt\u00e0 pianificata brasiliana e sostitu\u00ec a Oeiras come capitale dello Stato dovuto alla sua posizione privilegiata sulle rive di due fiumi, Parna\u00edba e Poty. Il sito dove venne costruita era conosciuto come \"Chapada do Corisco\" (\"Pianura scintillante\"), dovuto a l'alta incidenza di fulmini, ancora oggi \u00e8 la terza pi\u00f9 alta al mondo. Il suo progetto assomiglia a una scacchiera, con strade che si incrociano perpendicolarmente.\nTeresina \u00e8 una citt\u00e0 unica. \u00c8 la prima capitale statale che venne pianificata durante la sua costruzione, l'unica non costiera nella regione Nordest, la capitale pi\u00f9 calda del Brasile, la terza per pi\u00f9 alta incidenza di fulmini nel mondo intero. Le sue strade e piazze esibiscono case in stile neoclassico, art d\u00e9co, chiese del XIX secolo; i suoi lunghi corsi e moderni edifici condividono lo spazio con le costruzioni antiche e le sue strade strette."}
{"id": "486681", "revid": "899609", "url": "https://it.wikipedia.org/wiki?curid=486681", "title": "Destra (Norvegia)", "text": ""}
{"id": "486682", "revid": "448277", "url": "https://it.wikipedia.org/wiki?curid=486682", "title": "Kristelig Folkeparti", "text": ""}
{"id": "486683", "revid": "834", "url": "https://it.wikipedia.org/wiki?curid=486683", "title": "Fremskrittspartiet", "text": ""}
{"id": "486686", "revid": "23885", "url": "https://it.wikipedia.org/wiki?curid=486686", "title": "Sosialistisk Venstreparti", "text": ""}
{"id": "486689", "revid": "585241", "url": "https://it.wikipedia.org/wiki?curid=486689", "title": "Arbeiderpartiet", "text": ""}
{"id": "486692", "revid": "22356", "url": "https://it.wikipedia.org/wiki?curid=486692", "title": "Laelaps", "text": ""}
{"id": "486693", "revid": "1592097", "url": "https://it.wikipedia.org/wiki?curid=486693", "title": "San Marino Rtv", "text": ""}
{"id": "486695", "revid": "125811917", "url": "https://it.wikipedia.org/wiki?curid=486695", "title": "Vitale Candiano", "text": "Biografia.\nSi tratta di una figura molto marginale, che govern\u00f2 durante la parentesi intercorsa tra Pietro I e Pietro II Orseolo. Sebbene diverse tradizioni lo mettano in stretta relazione con i predecessori della famiglia Candiano, pi\u00f9 probabilmente apparteneva a un ramo collaterale, o addirittura non aveva alcun legame di parentela. Vitale era figlio del doge Pietro IV Candiano e della sua prima moglie Giovanniccia Candiano.\nVenne eletto dopo la partenza di Pietro I Orseolo che aveva lasciato Venezia per ritirarsi nell'abbazia di San Michele di Cuxa. Questa \"fuga\" non fu dettata solo da esigenze spirituali, ma anche dalla difficile situazione politica: la politica lagunare era infatti dilaniata dalla contrapposizione di un partito filo-bizantino e di un partito filo-imperiale, nonch\u00e9 da faide fra le famiglie pi\u00f9 importanti.\nIncaricato di ristabilire i rapporti con Ottone II, naufragati dopo l'uccisione del duca Pietro IV, il Candiano fall\u00ec nell'impresa e dopo poco pi\u00f9 di un anno lasci\u00f2 l'incarico per ritirarsi nell'abbazia di Sant'Ilario. Gli successe Tribuno Memmo, genero di Pietro IV ed eletto grazie a un compromesso. Anche il Memmo fu una personalit\u00e0 di secondo piano e bisogner\u00e0 aspettare l'elezione di Pietro II Orseolo (992) per poter vedere la fine delle lotte intestine."}
{"id": "486697", "revid": "767487", "url": "https://it.wikipedia.org/wiki?curid=486697", "title": "Contado", "text": "Il contado (dal latino \"comitatus\") in et\u00e0 comunale era il territorio rurale sul quale una citt\u00e0 dell'Europa medievale esercitava, almeno teoricamente, il proprio controllo e la cui massima estensione corrispondeva di solito con i confini della relativa circoscrizione ecclesiastica (diocesi).\nDescrizione.\nSoprattutto nell'Italia medievale la nascita dei Comuni favor\u00ec il processo di ricomposizione della frantumata geografia dei poteri che era andata radicandosi nelle campagne. Le citt\u00e0 rette da un Comune, infatti, raggiunta una sufficiente stabilit\u00e0 politica interna e una certa potenza economica, proiettarono ben presto le proprie energie verso il territorio circostante, percepito come naturale estensione e integrazione della citt\u00e0, come se la citt\u00e0 e il proprio contado, per usare una metafora che compare spesso nelle fonti dell'epoca, fossero il capo e le membra di un solo corpo.\nQuesto processo di estensione dei poteri, politico ed economico, della citt\u00e0 sul territorio circostante a danno delle comunit\u00e0 e dei piccoli signori locali, prende il nome di \"comitatinanza\"; il suo ultimo obiettivo era quello di riuscire a estendere il controllo cittadino fino ai confini diocesani, considerati come gli unici e veri confini al di l\u00e0 dei quali iniziava il territorio di un'altra citt\u00e0.\nNon tutte le citt\u00e0 tuttavia riuscirono a perseguire il risultato di assoggettare al proprio controllo l'intero territorio dell\"'episcopato\" (altro termine con cui si designava il contado cittadino, con riferimento al territorio diocesano): in alcune zone dove erano particolarmente radicati i poteri signorili locali, sia per motivi storici, sia per ragioni geografiche (aree marginali, montuose, di non facile transito e accesso), il processo di comitatinanza incontr\u00f2 insormontabili ostacoli e citt\u00e0 come Novara, Parma, Piacenza e molte altre, non riuscirono mai a raggiungere gli obiettivi che si erano proposte."}
{"id": "486699", "revid": "767487", "url": "https://it.wikipedia.org/wiki?curid=486699", "title": "Fantozzi 2000 - La clonazione", "text": "Fantozzi 2000 - La clonazione \u00e8 un film del 1999 diretto da Domenico Saverni. \u00c8 il decimo ed ultimo capitolo della saga incentrata sulle vicende dell'impiegato Ugo Fantozzi, ideato ed interpretato da Paolo Villaggio.\n\u00c8 il terzultimo film in cui Paolo Villaggio \u00e8 il protagonista e l'unico della saga senza Gigi Reder, nel ruolo del Ragionier Filini, scomparso l'anno precedente, al quale \u00e8 pertanto dedicata la pellicola.\nTrama.\nAll'alba del terzo millennio, la Megaditta si trova di fronte ad una crisi a causa della mancanza di soggezione dei nuovi impiegati. Si decide perci\u00f2 di far tornare in vita, grazie alla biotecnologia avanzata, l'impiegato pi\u00f9 servile di tutti i tempi: il ragionier Ugo Fantozzi. Dopo aver innaffiato per mesi la piantina di Balabam, riempiendosi di acqua da un orecchio e versandola dall'altro, il ragioniere \u00e8 premiato dal megadirettore galattico con una missione di responsabilit\u00e0: sorvegliare il suo figlio pi\u00f9 piccolo, un ragazzino troppo buono e generoso, rinchiuso in una scuola di educazione al potere, un autentico carcere dove si studiano il sopruso, la delinquenza e l'infamia.\nIl figlio si sfoga, con altri compagni, per la totale assenza dei rispettivi genitori. Uno dei ragazzini dice a Fantozzi di immaginarlo come il tipico impiegato servile: Fantozzi si intenerisce e porta i bambini di nascosto allo zoo. Uno dei ragazzi apre il recinto, liberando un elefante. I ragazzini finiscono tutti in questura. Tutti i bambini sono recuperati dai delegati dei genitori, mentre il Balabam junior \u00e8 raggiunto da Fantozzi, che dice di esserne il padre e dichiara di non voler pi\u00f9 condurre una vita dissoluta per essere accanto al figlio. Scoperto da Balabam, viene punito con ben trentanove frustate.\nLa \u00abfebbre\u00bb da SuperEnalotto imperversa ormai in tutta Italia. Fantozzi decide di giocare un \"sistemone\" in societ\u00e0 con alcuni ex-colleghi, tra i quali la signorina Silvani. Dopo molte settimane di gioco senza aver vinto nulla, gli ex-colleghi mandano Fantozzi ed il suo sistemone a quel paese. Fantozzi nel frattempo ha dovuto vendere tutto il mobilio, rinunciando persino al riscaldamento per trovare i soldi da poter giocare. La moglie Pina va in ricevitoria a fare la giocata, ma all'ultimo momento decide di non giocare il sistema, raccontando per\u00f2 al marito di averlo giocato regolarmente. Ovviamente Fantozzi fa 6 e vince: mentre esulta per la gioia, Pina \u00e8 sul punto di svenire. Alla fine, mentre Fantozzi \u00e8 andato a prendere dello champagne, Pina scrive un biglietto in cui confessa al marito la triste verit\u00e0. Arriva per\u00f2 in casa Fantozzi la Silvani, convinta ormai che Fantozzi sia miliardario e ben decisa ad andare a convivere con lui.\nFantozzi realizza il sogno di una vita, ma \u00e8 costretto ad affittare un castello gi\u00e0 residenza di papa Bonifacio VIII da un macellaio e a soddisfare i mille capricci della Silvani a suon di cambiali. La Silvani, per\u00f2, vuole essere solo servita e riverita, e si rifiuta di essere una brava donna di casa come Pina, che il ragioniere inizia ben presto a rimpiangere. Quando i creditori delle cambiali firmate da Fantozzi reclamano il pagamento, la Silvani scopre tutto e se ne va. Fantozzi torna dunque a casa dalla Pina, e i due tornano insieme come al solito.\nA casa Fantozzi arriva la mostruosa nipote Uga, affidata ai due coniugi dai rispettivi genitori Mariangela e Bongo. I nonni scoprono che la ragazza \u00e8 infatuata di un certo Alex, uno spogliarellista. Uga si presenta al suo spettacolo ma i nonni la seguono e Fantozzi \u00e8 costretto a vestirsi da donna per entrare nel locale e cercare la nipote, la quale verr\u00e0 malamente respinta dallo spogliarellista.\nPer il capodanno del 2000 i coniugi Fantozzi ricevono inaspettatamente un invito a una gran gala, organizzata dalla contessa Serbelloni Mazzanti Vien dal Mare. L'invito era destinato al dottor Ugo Fantocci, ma Fantozzi lo ritiene destinato a lui, credendo che, come al solito, avessero storpiato il suo cognome e che dottore fosse un titolo attribuitogli perch\u00e9, come dice a Pina, che gli fa notare di essere ragioniere e non dottore, \"ormai siamo tutti dottori\". Al Gran Gal\u00e0, al quale non mancheranno le consuete gaffe di Fantozzi, i due siedono al tavolo d'onore con la Contessa. Vengono servite delle grandi mozzarelle di bufala che per\u00f2 non bastano per tutti gli ospiti, cos\u00ec si scatena una rissa. A fine festa raggiunge il luogo il dottor Ugo Fantocci, il vero destinatario dell'invito, cos\u00ec i coniugi Fantozzi sono costretti a fuggire e vengono rincorsi da tutti gli invitati e persino dalla Contessa madre, alla quale viene servito da bere un t\u00e8 con pasticche di viagra, accidentalmente cadute nella tazza a causa di una svista dello chef, che la fanno diventare una ninfomane in cerca di uomini, fino ad un porticciolo, dove trovano una barca con cui si allontanano, finendo per\u00f2 su un'isola.\nIl ragioniere chiede a Pina di andare a comprare due fucili, con l'intenzione di suicidarsi, sperando che in qualche altra galassia esista almeno un mondo che sia felice. Poco dopo, i coniugi Fantozzi, credendo si tratti di una normale stella cadente che sfreccia nel cielo, vedono sopraggiungere in realt\u00e0 un'astronave con a bordo un alieno (somigliante a Fantozzi nell'abbigliamento da ragioniere), che afferma che sono molti anni che cerca un mondo felice e che, data la sua veneranda et\u00e0, la Terra \u00e8 l'ultimo pianeta dove ha la possibilit\u00e0 di trovare la felicit\u00e0. Fantozzi gli riferisce che la Terra non lo \u00e8 affatto e l'alieno si rattrista; cosicch\u00e9 Fantozzi chiede alla moglie di comprare tre fucili anzich\u00e9 due.\nProduzione.\nCast.\nQuesto \u00e8 l'unico film della serie cinematografica di Fantozzi in cui non compare mai il ragionier Filini, poich\u00e9 l'attore Gigi Reder mor\u00ec prima delle riprese del film (a lui dedicato). Dodi Conti sostituisce inoltre Maria Cristina Macc\u00e0 nell'interpretazione di Uga, la mostruosa nipote di Fantozzi. Nonostante il ritorno di Fabio Frizzi (gi\u00e0 compositore dei primi due film della serie), il film vide l'abbandono anche di gran parte del cast tecnico dei precedenti episodi. In particolare, mancano alla sceneggiatura di Leonardo Benvenuti, Piero De Bernardi e Villaggio stesso, autori degli script di tutti i film precedenti.\nRilevanti anche le assenze di Neri Parenti e Sergio Montanari, regista e montatore della serie dal 1980 (e qui sostituiti rispettivamente dall'esordiente Saverni e da Raimondo Crociani). Guerrino Crivello in questo film riprende il ruolo del ragionier Colsi, che aveva gi\u00e0 interpretato nel 1980 nel terzo film della saga, \"Fantozzi contro tutti\". Il poliziotto marito del commissario \u00e8 in realt\u00e0 Domenico Saverni, regista e sceneggiatore del film. Nel cast \u00e8 presente Mauro Vestri, nel ruolo di un ex collega di Fantozzi. Lo stesso attore, ne \"Il secondo tragico Fantozzi\" del 1976, ricopriva il ruolo del Professor Guidobaldo Maria Riccardelli, direttore di Fantozzi e fanatico cinefilo che obbligava i dipendenti a partecipare al cineforum aziendale, dove venivano proiettati i grandi classici del cinema tra cui \"La corazzata Pot\u00ebmkin\".\nRiprese.\nLe riprese iniziarono il 6 novembre del 1998 e finirono il 29 dicembre dello stesso anno.\nDistribuzione.\nIl film \u00e8 uscito in Italia il 24 dicembre 1999, vigilia di Natale, precedente all'arrivo, come detto, dell'anno 2000.\nAccoglienza.\nIl film non ebbe lo stesso successo dei precedenti e venne ben presto ritirato dalle sale visti i miseri incassi (poco pi\u00f9 di 500 milioni di lire): vennero quindi accantonati possibili altri film sul ragioner Ugo Fantozzi."}
{"id": "486702", "revid": "3578546", "url": "https://it.wikipedia.org/wiki?curid=486702", "title": "Francesco del Cairo", "text": ""}
{"id": "486706", "revid": "90833293", "url": "https://it.wikipedia.org/wiki?curid=486706", "title": "Vescovo coadiutore", "text": "Un vescovo coadiutore \u00e8, nella Chiesa cattolica o nella Chiesa anglicana, un vescovo che ha diritto di succedere al corrente vescovo di una diocesi.\nChiesa cattolica.\nNella Chiesa cattolica il vescovo coadiutore svolge il ruolo di vicario generale e di vescovo ausiliare. Il vescovo coadiutore di un'arcidiocesi viene chiamato arcivescovo coadiutore.\nDiversamente dai vescovi ausiliari, ai coadiutori \u00e8 dato il diritto automatico di successione alla sede episcopale; questo significa che il giorno stesso in cui una diocesi si rende vacante, il coadiutore assume automaticamente il governo della Chiesa particolare. Fino ad allora, il vescovo diocesano nomina il coadiutore come vicario generale.\nNella prassi della Chiesa contemporanea, la nomina di un coadiutore \u00e8 solitamente fatta nei casi in cui un vescovo diocesano sente che non sar\u00e0 in grado di continuare molto a lungo per ragioni di salute o perch\u00e9 \u00e8 vicino all'et\u00e0 delle dimissioni. In questi casi il Papa a volte assegna un coadiutore alla diocesi in questione per dare al futuro vescovo tempo per conoscere la diocesi che alla fine dovrebbe guidare e facilitare la successione. \nPrima della riforma del codice di diritto canonico nel 1983, c'era una distinzione tra i vescovi coadiutori \"cum jure successionis\" e quelli senza, solitamente definiti \"sedi datus\", cio\u00e8 \"assegnati alla sede\", alla diocesi, non alla persona dell'Ordinario. Alcuni coadiutori erano nominati con il diritto di successione automatico, e altri senza un tale diritto. \nOggi nessun coadiutore \u00e8 nominato senza il concomitante diritto di successione.\nPer disposizione di papa Paolo VI del 3 luglio 1976, ai vescovi coadiutori non \u00e8 pi\u00f9 assegnata, al momento della nomina, una sede titolare, come avveniva in precedenza, ma il titolo \"nunc pro tunc\" della Chiesa particolare cui \u00e8 destinato.\nComunione anglicana.\nNella Comunione Anglicana, un vescovo coadiutore (la forma solitamente usata) \u00e8 un vescovo eletto o nominato per seguire l'attuale vescovo diocesano in prossimit\u00e0 della morte o delle dimissioni. In qualche provincia della Comunione, come la Chiesa d'Inghilterra, i vescovi sono nominati, mentre in altre, come la Chiesa episcopale degli Stati Uniti d'America (ECUSA), vengono eletti. Nella ECUSA, quando un vescovo diocesano annuncia le sue dimissioni, si tiene una speciale assemblea diocesana per eleggere un coadiutore. Solitamente il coadiutore presta servizio per breve tempo prima delle dimissioni del precedente, ed in quel momento diventa vescovo diocesano."}
{"id": "486709", "revid": "29727", "url": "https://it.wikipedia.org/wiki?curid=486709", "title": "Dinocerati", "text": ""}
{"id": "486713", "revid": "438678", "url": "https://it.wikipedia.org/wiki?curid=486713", "title": "Silvio Fantuzzi", "text": "Giovane contadino, partecipa alla prima guerra mondiale, resta ferito e porter\u00e0 un'invalidit\u00e0 permanente a un braccio. Dopo 15 mesi di cure rientra a Massenzatico (RE) e si collega al Circolo giovanile socialista entrando nel Consiglio direttivo. Aderisce al Partito Comunista nel 1928.\nNel 1933 \u00e8 arrestato e confinato a Ponza. Ripreso il lavoro politico a Massenzatico \u00e8 di nuovo arrestato nel 1938.\nPartecipa attivamente alla Resistenza come Ufficiale di collegamento delle Squadre di Azione Patriottica (SAP) e rivolgendo soprattutto il suo lavoro verso i contadini. All'indomani della liberazione \u00e8 Segretario della \"Confederterra\" (CGIL) di Reggio Emilia, incarico che conserver\u00e0 fino al 1957 quando diventa Presidente provinciale dell\"'Alleanza Contadini\".\nNel 1946 \u00e8 eletto nel \"Consiglio comunale\" della citt\u00e0 del tricolore.\nIl 2 giugno 1946 \u00e8 eletto all'Assemblea Costituente per il PCI eletto nel \"XIV Collegio (Pr-Mo-Pc-Re)\". \u00c8 eletto Senatore nella I legislatura in Emilia-Romagna, \"Collegio di Castelnuovo ne' Monti\u00a0\u2013 Sassuolo\", e successivamente nella II legislatura, eletto nel \"Collegio di Reggio Emilia\"."}
{"id": "486714", "revid": "125720661", "url": "https://it.wikipedia.org/wiki?curid=486714", "title": "Campionato mondiale di calcio femminile", "text": "Il campionato mondiale di calcio femminile (in inglese \"FIFA Women's World Cup\"; in francese \"Coupe du Monde F\u00e9minine FIFA\") \u00e8 il massimo torneo calcistico per squadre nazionali femminili e si disputa ogni quattro anni, a cura dalla FIFA.\nSono 6 i paesi che hanno finora ospitato la Coppa del Mondo femminile: Cina nel 1991 e 2007 e Stati Uniti nel 1999 e 2003, mentre Svezia, Germania, Canada e Francia una sola volta.\nI campioni in carica sono gli , che hanno vinto l'edizione del 2019.\nStoria.\nIdeato nel 1991 dal presidente della F\u00e9d\u00e9ration Internationale de Football Association Jo\u00e3o Havelange, la prima edizione del torneo (allora detto \"Women's World Championship\") si svolse nel 1991 in Cina. Questo primo torneo inaugurale, al quale presero parte 12 squadre nazionali, vide il predominio dagli , trascinati dalle tre attaccanti Michelle Akers, Carin Jennings e dal capitano April Heinrichs, autrici di 20 gol nelle 6 gare giocate. Forti di questi numeri, gli Stati Uniti affrontarono in finale la rivelazione , gi\u00e0 sconfitta 4-0 nella gara inaugurale dalla , ma capace poi di raggiungere la finale vincendo tutte le gare. La partita per il titolo fu equilibrata e decisa a favore delle statunitensi solo negli ultimi minuti, grazie ad un gol della Akers, il secondo della partita e il decimo nella competizione, che consegn\u00f2 il trofeo alla sua nazionale e consolid\u00f2 il suo titolo di capocannoniere; il torneo vide, inoltre, la rivelazione della giovane campionessa Denise Conforti.\nNell'edizione del 1995 fu la stessa a dominare il torneo, rifacendosi della sconfitta patita quattro anni prima. Nel quarto di finale contro la , la nazionale norvegese sub\u00ec la prima rete, che non le imped\u00ec per\u00f2 di qualificarsi per il turno successivo, dove fu impegnata nella gara che stava aspettando da quattro anni: la rivincita contro gli , che avevano concluso al primo posto il Gruppo C e battuto 4-0 il ai quarti. Nella semifinale, un gol al decimo minuto di Ann Kristin Aar\u00f8nes elimin\u00f2 le americane e fece approdare le europee in finale contro la , vittoriosa 1-0 nell'altra semifinale sulla . Nell'ultimo atto della seconda competizione mondiale, giocato al R\u00e5sundastadion di Solna davanti a pi\u00f9 di 17\u00a0000 spettatori, i gol di Hege Riise e Marianne Pettersen consegnarono la medaglia d'oro (e il titolo) alla Norvegia; che concluse il Gruppo B con 3 vittorie in altrettante gare, composte di 17 reti segnate e nessuna subita.\nIl Campionato mondiale di calcio femminile 1999, disputato negli Stati Uniti d'America, segn\u00f2 l'inizio di una nuova era del calcio femminile e vide la partecipazione di oltre spettatori. Tutte le gare vennero trasmesse in televisione, con un pubblico stimato sui 40 milioni di spettatori solo negli Stati Uniti d'America. Il numero di nazionali partecipanti fu alzato da 12 a 16 e stavolta protagoniste assolute del torneo furono la nazionale di casa e la : le americane giunsero alla finale battendo 3-2 la ai quarti e 2-0 il in semifinale, mentre le cinesi arrivarono alla gara decisiva con il miglior attacco (19 gol realizzati) e la miglior difesa, con sole 2 reti subite, battendo poi in semifinale le campionesse in carica norvegesi 5-0. Il titolo fu assegnato solo dopo i calci di rigore, durante i quali fu decisivo l'errore della cinese Liu Ailing, che si fece parare il terzo rigore da Briana Scurry, mentre Brandi Chastain realizz\u00f2 il quinto e determinante tiro americano. Questa finale, giocata al Rose Bowl di Pasadena, vide un pubblico di 90.185 spettatori, tuttora un record per un evento sportivo femminile.\nOriginariamente prevista in Cina, l'edizione del 2003 fu spostata, pochi mesi prima dell'inizio, negli Stati Uniti d'America, unica nazione con la Svezia a proporsi come ospite, a causa del pericolo legato all'epidemia di SARS che colp\u00ec il paese asiatico; la Nazionale cinese mantenne comunque la qualificazione automatica come nazione ospitante. Sette delle otto squadre qualificate alla fase finale dell'edizione precedente conquistarono i quarti di finale e solo la fall\u00ec la qualificazione: al suo posto ci fu il . Proprio le nord-americane furono la sorpresa del torneo, superando ai quarti di finale la Cina e qualificandosi cos\u00ec per le semifinali con , e . La Svezia, che elimin\u00f2 il Canada, e la Germania, che aveva sconfitto le padrone di casa statunitensi per 3-0, conquistarono la finale, decisa dal golden gol della tedesca Nia K\u00fcnzer. La \"cenerentola\" Canada fu poi sconfitta dagli Stati Uniti nella finalina 3-1.\nLa Cina ottenne gi\u00e0 nel 2003 il diritto d'ospitare la quinta edizione del Mondiale, dove fu il , guidato dalla fuoriclasse Marta (Pallone e Scarpa d'Oro del torneo), a ottenere la ribalta. Dopo aver faticato nel quarto di finale contro l', battuta 3-2, la nazionale carioca sped\u00ec a casa la nazionale statunitense, grande favorita della vigilia, con un secco 4-0 (la sconfitta pi\u00f9 pesante nella storia delle nord-americane), conquistando cos\u00ec per la prima volta la finale mondiale: dove avrebbe affrontato la Germania, che, guidata da Birgit Prinz, domin\u00f2 il torneo, vincendo quindi il titolo senza subire alcuna rete e battendo in finale le sudamericane per 2-0, con reti della stessa Prinz e di Simone Laudehr.\nFormula del torneo.\nQualificazioni.\nLa fase di qualificazione si svolge in modo indipendente in ognuna delle sei zone controllate dalle confederazioni continentali subordinate alla FIFA: Africa gestita dalla CAF, Asia dalla AFC, Centro-Nord America e Caraibi dalla CONCACAF, Sud America dalla CONMEBOL, Oceania dalla OFC ed Europa dalla UEFA. Ogni confederazione ha a disposizione un determinato numero di posti nella fase finale, decisi dalla FIFA, che attualmente sono: 5 per l'Europa, 3 per l'Asia, 2 per il Centro-Nord America e Caraibi, 2 per l'Africa e per il Sud America ed uno per l'Oceania. Un ulteriore posto \u00e8 attribuito in seguito a uno spareggio tra le terze classificate di Centro-Nord America e Caraibi ed Asia, mentre il Paese ospitante ottiene la qualificazione automatica alla fase finale.\nIn ogni confederazione, le squadre si affrontano in una fase di qualificazione o in un vero e proprio torneo, da cui poi derivano le nazionali qualificate al mondiale.\nFase finale.\nAttualmente la fase finale prevede la partecipazione di 32 squadre e due fasi: una a gironi e una ad eliminazione diretta.\nNella prima fase, le 32 squadre sono suddivise in otto gruppi da quattro ciascuno: dove si affrontano in un girone all'italiana, con le prime due classificate che si qualificano alla fase successiva, per un totale di 16 squadre che proseguono il loro cammino.\nLa fase a eliminazione diretta si svolge in gara unica, con la possibilit\u00e0, in caso di pareggio dopo i tempi regolamentari, di tempi supplementari ed, eventualmente, tiri di rigore. Le partite iniziano dagli ottavi di finale. Successivamente seguono i quarti di finale, le semifinali, la finale per il terzo posto (nella quale si affrontano le perdenti delle due semifinali) e la finale.\nDi seguito una lista delle precedenti formule usate nella competizione: \nPartecipazioni e prestazioni nelle fasi finali.\nPer ogni torneo viene indicata la bandiera del paese ospitante e, tra parentesi, il numero di squadre che vi hanno partecipato. Attualmente le nazionali che hanno vinto il trofeo sono quattro (Stati Uniti 4, Germania 2, Norvegia e Giappone 1) e sette quelle che hanno partecipato a tutte le edizioni disputate (Brasile, Germania, Giappone, Nigeria, Norvegia, Stati Uniti e Svezia). Gli Stati Uniti sono la nazionale con pi\u00f9 vittorie (4), l'unica ad essersi piazzata sul podio in tutte le edizioni, ad aver vinto un'edizione del torneo in casa (nel 1999), ad aver raggiunto tre finali consecutive e una delle due, insieme alla Germania, ad aver vinto due edizioni consecutive. La Germania, il Giappone e la Norvegia sono le nazionali che hanno disputato almeno due finali consecutive. Brasile, Cina, Olanda e Svezia sono le nazionali che hanno disputato una finale senza riuscire a vincere il trofeo. Undici squadre hanno chiuso almeno una volta il mondiale tra le prime quattro posizioni, arrivando in semifinale. Nessuna squadra, tra quelle che hanno disputato almeno due finali (Stati Uniti, Germania, Giappone, Norvegia), ha perso pi\u00f9 di una volta. Stati Uniti e Svezia sono le squadre che hanno chiuso pi\u00f9 volte il torneo al terzo posto (tre ciascuna), Germania e Norvegia quelle che hanno concluso al quarto posto pi\u00f9 volte (due entrambe).\nPremi.\nI tre premi principali assegnati ad ogni torneo sono:\nRecord e statistiche.\nRecord della fase finale (singoli).\nNumero di convocazioni.\nSe l'anno \u00e8 indicato in \"corsivo\" la giocatrice non \u00e8 mai scesa in campo in quell'edizione del campionato mondiale."}
{"id": "486717", "revid": "834", "url": "https://it.wikipedia.org/wiki?curid=486717", "title": "Michele Strogoff (romanzo)", "text": ""}
{"id": "486723", "revid": "767487", "url": "https://it.wikipedia.org/wiki?curid=486723", "title": "Conflict (gruppo musicale)", "text": "I Conflict sono un gruppo anarcho punk formatosi nei dintorni di Eltham nel sud di Londra.\nStoria del gruppo.\nFormatisi nel 1981, la formazione originale del gruppo consisteva in: Colin Jerwood (voce), Paco (batteria), Big John (basso), Steve (chitarra), Pauline (voce), Paul aka 'Nihilistic Nobody' (rappresentazioni). La prima uscita discografica fu l'ep \"The House That Man Built\" su Crass Records. Nel momento in cui venne pubblicato l'album di debutto, \"It's Time to See Who's Who\", su Corpus Christi Records, Pauline e Paul abbandonarono il gruppo. In seguito i Conflict crearono una loro etichetta discografica: la Mortarhate, che produsse e distribu\u00ec anche i lavori di altri artisti come, ad esempio, gli Hagar the Womb, gli Icons of Filth, i Lost Cherrees, i The Apostles, gli Admit You're Shit.\nNel 1983 Steve Ignorant, in quel periodo membro dei Crass, partecip\u00f2 al singolo dei Conflict \"To A Nation of Animal Lovers\" in favore dei diritti degli animali. Dopo lo scioglimento dei Crass, Steve Ignorant entr\u00f2 a far parte del gruppo come seconda voce seppur non in modo permanente, questo in seguito ad un concerto tenutosi a Brixton, nel 1986 durante il quale si un\u00ec alla band per cantare alcuni pezzi.\nLa band si \u00e8 sempre caratterizzata per forti prese di posizione nei confronti di problemi quali: oppressione, repressione, diritti degli animali, guerra, tanto da supportare l'organizzazione Class War e molti dei loro show, soprattutto quelli che si svolsero negli anni ottanta, furono seguiti da risse e violenze. Il logo del gruppo fu creato da 'Nihilistic Nobody' e fa riferimento alle lettere CND (Campaign for Nuclear Disarmament, in italiano \"Campagna per il disarmo nucleare\") e comprende due A che stanno per anarchia e autonomia e una N che sta per nichilismo. Questo logo inizialmente apparve intorno al 1980 in \"Thanatos\", un opuscolo distribuito nell'underground londinese di quegli anni, prodotto dalla fanzine \"Toxic Graffity\" edita da Mike Diboll.\nIl gruppo \u00e8 tuttora in attivit\u00e0 seppur le loro apparizioni, sia live che su disco, siano piuttosto rare."}
{"id": "486724", "revid": "287204", "url": "https://it.wikipedia.org/wiki?curid=486724", "title": "Be\u00f1at Albizuri", "text": "Carriera.\nPassato professionista nel 2005 con la squadra spagnola Orbea, si trasferisce all'Euskaltel-Euskadi nel corso della stessa stagione.\nNon ha conseguito successi nella propria carriera, terminata alla fine del 2008."}
{"id": "486730", "revid": "62004", "url": "https://it.wikipedia.org/wiki?curid=486730", "title": "Joseba Albizu", "text": "Carriera.\nDopo essersi classificato secondo al Giro Baby del 2002, \u00e8 passato professionista nel 2003 con la squadra italiana Mercatone Uno-Scanavino, vincendo nel corso dello stesso anno il Giro del Friuli. \nNel 2004 \u00e8 passato nella squadra basca Euskaltel-Euskadi con cui \u00e8 rimasto per tre stagioni, al termine delle quali non gli \u00e8 stato rinnovato il contratto."}
{"id": "486731", "revid": "77358", "url": "https://it.wikipedia.org/wiki?curid=486731", "title": "Clyde W. Tombaugh", "text": ""}
{"id": "486735", "revid": "1005847", "url": "https://it.wikipedia.org/wiki?curid=486735", "title": "Carl Gustaf Emil Mannerheim", "text": "\u00c8 considerato l'eroe nazionale finlandese.\nReggente di Finlandia dal 1918 al 1919, comandante supremo delle Forze di difesa finlandesi durante la seconda guerra mondiale, divenne poi presidente della Repubblica finlandese dal 1944 al 1946.\nBiografia.\nOrigini e infanzia.\nMannerheim nacque nel maniero di Louhisaari ad Askainen in una famiglia di lingua svedese di antica origine olandese, che era stata nobilitata nel 1768. Eredit\u00f2 il titolo di barone (\"vapaaherra\" in finlandese, e \"friherre\" in svedese) come tutti i figli cadetti della sua famiglia. Mannerheim fu battezzato con i nomi Carl Gustaf Emil, ma preferiva essere chiamato solo con il secondo nome Gustaf (in finlandese \"Kustaa\").\nIl padre di Mannerheim, il conte Carl Robert (1835-1914), fu un poeta, scrittore e uomo d'affari. I suoi affari comunque non andavano bene e and\u00f2 in bancarotta. Conseguentemente al dissesto finanziario, nel 1880, il padre fu costretto a vendere il maniero di famiglia per pagare i debiti; si separ\u00f2 poi dalla madre di Mannerheim e si trasfer\u00ec a Parigi per dedicarsi all'arte. La madre, Hedvig Charlotta (H\u00e9l\u00e8ne) von Julin (1842-1881), era figlia di Johan Jacob von Julin, possessore delle fonderie Fiskars; mor\u00ec un anno dopo la vendita del maniero e la separazione dal marito. I sette figli furono cos\u00ec allevati dai parenti, Carl Gustav fu affidato allo zio materno Albert von Julin.\nStudi.\nA causa delle peggiorate condizioni economiche della famiglia, nel 1882, Gustaf fu mandato alla Scuola dei cadetti finlandese ad Hamina; nel 1886 venne espulso dall'istituto per motivi disciplinari. Frequent\u00f2 il liceo privato di Helsinki dove si diplom\u00f2 nel giugno del 1887. Appena diplomato si trasfer\u00ec a San Pietroburgo, dove venne accettato alla Scuola di Cavalleria. A quel tempo la Finlandia era un Granducato in unione personale con la Russia. Termin\u00f2 gli studi militari nel 1889 e fu assegnato al 15\u00ba Reggimento dragoni di Alessandro di stanza in Polonia.\nUfficiale nell'esercito imperiale russo.\nNel gennaio 1891, Mannerheim fu trasferito a San Pietroburgo dove entr\u00f2 nelle guardie a cavallo di sua maest\u00e0 Maria F\u00ebdorovna. La sua famiglia, principalmente per ragioni economiche, gli combin\u00f2 un matrimonio con Anastasia Arapova (1872-1936), figlia del maggiore generale russo Nikolaj Arapov. La coppia ebbe due figlie, Sophie (1893-1977) e Anastasie (1895-1963). Il matrimonio termin\u00f2 di fatto con una separazione nel 1902 e in un divorzio ufficiale nel 1919.\nMannerheim serv\u00ec nelle Guardie a Cavallo fino al 1904, contemporaneamente lavor\u00f2 anche per l'Amministrazione delle Scuderie della Corte Imperiale dal 1897 al 1903. Mannerheim divent\u00f2 un esperto di cavalli, e fu incaricato dell'acquisto di equini per l'esercito. Nel 1903 divenne comandante di uno squadrone e membro del comitato per l'addestramento all'equitazione dei reggimenti di cavalleria. Nell'ottobre 1904, fu trasferito al 52\u00ba Reggimento dragoni di Nezhin di stanza in Manciuria, con il grado di tenente colonnello. Combatt\u00e9 la guerra russo-giapponese e fu promosso a colonnello per il coraggio dimostrato nella battaglia di Mukden.\nAl ritorno dalla guerra Mannerheim and\u00f2 a vivere in Finlandia e Svezia 1905-1906. Come rappresentante del ramo baronale della sua famiglia, fu presente come membro dello Stato della Nobilt\u00e0 all'ultima sessione della Dieta di Finlandia. Guid\u00f2 anche una spedizione in Cina, da Taskent a Kashgar nel luglio-ottobre 1906, assieme allo scienziato francese Paul Pelliot. Nel 1908 guid\u00f2 un'altra spedizione in Cina e Tibet dove incontr\u00f2 anche il Dalai Lama. La spedizione aveva anche scopi strategici, oltre a quelli antropologici, perch\u00e9 le aree della Cina settentrionale erano un potenziale punto di crisi tra Russia, Cina e anche il Regno Unito (il cosiddetto \"Grande Gioco\").\nDopo il viaggio, nel 1909 divent\u00f2 comandante del 13\u00ba Reggimento Ulani di Vladimir. L'anno successivo Mannerheim fu promosso a maggiore generale e gli fu affidato l'incarico di comandante del Reggimento di ulani di guardia a sua maest\u00e0 a Varsavia. Nel 1912 entr\u00f2 nell'entourage imperiale dello zar Nicola II e divenne comandante di una brigata di cavalleria nel 1913.\nDurante la prima guerra mondiale, Mannerheim fu impegnato con la sua brigata sul fronte austroungarico e su quello rumeno. Dopo essersi distinto nei combattimenti contro le forze austroungariche, fu decorato, nel dicembre 1914 con una delle pi\u00f9 alte onorificenze dell'Impero Russo, la Croce di San Giorgio di IV classe. Nel 1915 Mannerheim prese il comando della 12\u00aa Divisione di cavalleria e, dopo la Rivoluzione di febbraio del 1917, fu messo a capo del 6\u00ba Corpo di cavalleria. Nell'aprile 1917 era stato promosso a luogotenente generale (promozione retrodatata al febbraio 1915). Comunque, Mannerheim non fu favorito del nuovo governo, che lo riteneva uno degli ufficiali che non supportavano la rivoluzione. A settembre, mentre era in convalescenza in seguito ad una caduta da cavallo, diede le dimissioni da ogni incarico. S\u00ec ritrov\u00f2 cos\u00ec a far parte della riserva mentre stava guarendo dalle ferite ad Odessa; inizi\u00f2 allora a pianificare il ritiro alla vita civile e un ritorno in Finlandia.\nGuerra civile e reggenza.\nNel gennaio 1918 il Senato della Finlandia, da poco indipendente, presieduto da Pehr Evind Svinhufvud, nomin\u00f2 Mannerheim Comandante in capo del quasi inesistente esercito finlandese, consistente in alcuni gruppi locali di Guardie Bianche. La sua missione era la difesa del governo durante la guerra civile. Accett\u00f2 la posizione nonostante i suoi timori nei confronti delle influenze della Germania sul governo. Stabil\u00ec il suo quartier generale a Sein\u00e4joki e inizi\u00f2 a disarmare le guarnigioni russe presenti nel paese che contavano 42.500 uomini. Durante la guerra civile che segu\u00ec, nel marzo 1918, Mannerheim fu promosso generale di cavalleria (\"Ratsuv\u00e4enkenraali\").\nDeluso dalla crescente influenza tedesca nella politica del paese, Mannerheim lasci\u00f2 l'incarico di comandante in capo. Negli ultimi mesi del conflitto mondiale, temendo una reazione degli Alleati nei confronti del governo filotedesco, nel giugno 1918, si trasfer\u00ec in Svezia presso parenti. Si trov\u00f2 quindi all'estero durante l'ultima fase della guerra civile che volgeva ormai a favore dei Bianchi, durante la quale avvenne il maggior numero di vittime, a causa di vendette, esecuzioni sommarie e denutrizione nei campi di prigionia. Quando si trovava ancora in Finlandia, Mannerheim aveva gi\u00e0 cercato di arrestare il cosiddetto \"Terrore Bianco\" e si era opposto agli imprigionamenti di massa dei Rossi.\nIn Svezia, Mannerheim ebbe contatti con diplomatici Alleati a Stoccolma a cui ribad\u00ec la sua contrariet\u00e0 alla politica filotedesca mantenuta dal governo finlandese. Nell'autunno 1918, Mannerheim tenne conferenze a Londra ed a Parigi. A dicembre venne nominato \"protettore dello Stato\" o reggente (\"Valtionhoitaja\"; \"Riksf\u00f6rest\u00e5ndare\").\nCi furono addirittura monarchici che lo volevano come re di Finlandia. Dopo la sconfitta della Germania nella prima guerra mondiale, su pressioni degli Alleati il re da poco eletto, il principe Federico Carlo di Assia, rinunci\u00f2 al trono, Mannerheim allora and\u00f2 a cercare il riconoscimento dell'indipendenza finlandese nel Regno Unito e negli Stati Uniti. Richiese e ottenne aiuti alimentari per fronteggiare la carestia in corso nel paese. Nonostante fosse un ardente antibolscevico, rifiut\u00f2 un'alleanza con i generali dell'Armata Bianca russa, perch\u00e9 non avrebbero riconosciuto l'indipendenza della Finlandia. Il 17 luglio 1919 promulg\u00f2 la nuova Costituzione repubblicana (potere esecutivo al presidente della Repubblica eletto direttamente, governo - Consiglio di Stato - sottoposto ad un parlamento unicamerale, l\"'Eduskunta\" o \"Riksdag\"). Nel 1919, si candid\u00f2, sostenuto dal Partito di Coalizione Nazionale e dal Partito Popolare Svedese alle prime elezioni presidenziali che furono per\u00f2 vinte da Kaarlo Juho St\u00e5hlberg; dopo la sconfitta si ritir\u00f2 dalla vita pubblica.\nIl periodo interbellico e la seconda guerra mondiale.\nNel periodo interbellico si dedic\u00f2 ad azioni umanitarie. Support\u00f2 la Croce Rossa Finlandese e cre\u00f2 la Fondazione Mannerheim per l'Infanzia. Nel 1929 rifiut\u00f2 la proposta dei radicali di destra di divenire una sorta di dittatore militare, nonostante esprimesse alcune simpatie per il movimento di destra semi-fascista Lapua. Dopo che Pehr Evind Svinhufvud fu eletto presidente nel 1931, assegn\u00f2 a Mannerheim l'incarico di presidente del Consiglio di difesa della Finlandia. Mannerheim ottenne per iscritto la promessa che in caso di guerra lui sarebbe divenuto il comandante in capo dell'esercito finlandese (il successore di Svinhufvud, Ky\u00f6sti Kallio rinnov\u00f2 la promessa nel 1937). Nel 1933 ricevette il titolo onorario di Feldmaresciallo (\"Sotamarsalkka\", \"F\u00e4ltmarskalk\"). Mannerheim support\u00f2 l'industria militare finlandese e cerc\u00f2 invano di stabilire un'unione militare difensiva con la Svezia. Comunque riarmare l'esercito finlandese non fu n\u00e9 cosa facile n\u00e9 questione di breve tempo, infatti Mannerheim temeva un eventuale coinvolgimento della Finlandia in una guerra. Svariate volte si trov\u00f2 in disaccordo con i vari ministeri, e prepar\u00f2 numerose lettere di dimissioni.\nFu il presidente Svinhufvud a ridargli un ruolo rilevante nell'esercito: presidente del Consiglio di Difesa Territoriale (1931-1939), Mannerheim cerc\u00f2 di rafforzare l'esercito e fece costruire in Carelia la \u201clinea Mannerheim\u201d per contenere eventuali attacchi sovietici. Dopo l'aggressione sovietica alla Finlandia, assunse il comando supremo dell'esercito, (1939-1944 - dal 1942 col grado di maresciallo di Finlandia) e condusse le due guerre contro l'URSS (Guerra d'inverno, 1939-1940, e Guerra di Continuazione, 1941-1944), non riuscendo a spuntarla sulla superiorit\u00e0 numerica del nemico, nonostante, nella seconda occasione, potesse contare sull'aiuto militare tedesco. Nonostante la Finlandia si fosse alleata con la Germania nazista allo scopo di riconquistare i territori persi durante la Guerra d'inverno egli comprese che Finlandia e Russia avrebbero dovuto comunque preservare relazioni di vicinato. Mannerheim perci\u00f2 impront\u00f2 la campagna militare al fianco dell'alleato tedesco alla riconquista della Carelia e degli altri territori persi senza fornire assistenza all'esercito tedesco durante l'assedio di Leningrado.\n\u00c8 doveroso citare un aneddoto curioso riguardo ai rapporti tra Mannerheim e Hitler: in occasione del compleanno per i 75 anni compiuti dall'anziano uomo politico e militare finlandese, il 4 giugno 1942 Adolf Hitler in persona venne in visita in Finlandia per convincerlo ad attaccare Leningrado, ma Mannerheim per tutta risposta fece fare al dittatore tedesco e ai suoi generali un paio d'ore di anticamera. Il luogo dell'incontro era un vagone fermo ad un binario morto nei pressi di Immola ed Hitler e il suo seguito stettero ad aspettare con impazienza di essere ricevuti. Mannerheim finalmente ricevette Hitler e nonostante i discorsi del dittatore tedesco conferm\u00f2 la sua linea di azione.\nNel frattempo la situazione militare incominci\u00f2 a cambiare in favore dell'Unione Sovietica e divenne chiaro a Mannerheim e al governo finlandese che urgeva sganciarsi dal pericoloso alleato. Come primo passo il presidente della Repubblica firmatario del patto di alleanza con la Germania si fece da parte sciogliendo, almeno formalmente, la Finlandia da qualsiasi tipo di vincolo con la Germania Nazista. Il 4 agosto 1944 fu eletto presidente della Repubblica dopo le dimissioni del presidente Risto Ryti. Concluse l'armistizio con l'URSS (novembre 1944) e cacci\u00f2 l'esercito tedesco dal suolo finlandese durante la cosiddetta Guerra lappone. Per compiacere i sovietici, dovette permettere la formazione di un governo presieduto dal conservatore Juho Kusti Paasikivi (un diplomatico noto a Mosca) in cui per la prima volta era presente un comunista, il ministro degli Interni Yirj\u00f6 Leino. Indisse nuove elezioni nel 1945, attese quindi che la situazione internazionale si stabilizzasse, e si dimise l'11 marzo 1946 per motivi di salute.\nAmmirato dai finlandesi come uno degli eroi della nazione, si ritir\u00f2 a vita privata ma, sempre per i problemi di salute, entr\u00f2 in una clinica a Losanna, in Svizzera, dove mor\u00ec nel 1951."}
{"id": "486738", "revid": "287204", "url": "https://it.wikipedia.org/wiki?curid=486738", "title": "Tyrannosauroidea", "text": "Tyrannosauroidea \u00e8 una superfamiglia di dinosauri carnivori, i tirannosauroidi, vissuti nel Giurassico e nel Cretaceo.\nDefinizione.\nIl gruppo include la famiglia Tyrannosauridae (tra cui il famosissimo \"Tyrannosaurus rex\") cos\u00ec come altre forme meno note e pi\u00f9 primitive, evidentemente ancestrali ai tirannosauridi.\nLa superfamiglia Tyrannosauroidea fu descritta per la prima volta da Henry Fairfield Osborn nel 1905, ovvero nell'anno della descrizione del suo pi\u00f9 noto rappresentante, il tirannosauro. Un'esatta analisi cladistica venne compiuta per\u00f2 solo nel 1998, ad opera di Paul Sereno, e la definizione di questo gruppo venne ulteriormente migliorata nel 2004 grazie a Thomas Holtz. In sostanza, i membri includono \"Tyrannosaurus rex\" e tutte quelle specie pi\u00f9 vicine a \"Tyrannosaurus\" che a \"Deinonychus\", \"Ornithomimus\" o \"Allosaurus\".\nI tirannosauroidi basali.\nI tirannosauroidi erano caratterizzati principalmente da un bacino particolarmente evoluto e dalla fusione delle ossa nasali. I primi tirannosauroidi non avevano i caratteristici grandi crani e le zampe anteriori ridotte a moncherini; di solito erano animali dal cranio piuttosto piccolo, o comunque di taglia media, rispetto al resto del corpo, ed erano di costituzione leggera, con zampe anteriori lunghe e dotate di tre dita. Superficialmente, i tirannosauroidi basali potevano assomigliare ai celuridi, ai compsognatidi o agli ornitolestidi, gruppi di celurosauri primitivi che potrebbero essere stati i loro diretti antenati. Alcuni studiosi pensano che tutti i cosiddetti \"celuridi\" potrebbero in effetti essere tirannosauroidi primitivi, anche se uno studio rigoroso in questo senso non \u00e8 mai stato fatto.\nPiumaggio.\n\u00c8 molto probabile che i tirannosauroidi primitivi, soprattutto quelli di dimensioni minori, potessero essere ricoperti di piume: un fossile della Cina appartenente al genere \"Dilong\", infatti, mostra chiaramente tracce di piumaggio primitivo per tutta la lunghezza del corpo. Queste strutture sono molto simili a quelle dell'odierno kiwi e a quelle del piccolo compsognatide \"Sinosauropteryx\", ritrovato nello stesso giacimento.\nEvoluzione.\nI tirannosauroidi apparvero per la prima volta nel Giurassico medio: un ilio fossile, su cui \u00e8 basato il genere \"Iliosuchus\", proviene dal Batoniano inglese, mentre un poco pi\u00f9 recente \u00e8 il crestato \"Guanlong\" della Cina. Nel Giurassico superiore i tirannosauroidi sono noti anche in Nordamerica (\"Stokesosaurus\"), e nel Cretaceo inferiore danno origine a una moltitudine di forme (tra cui \"Eotyrannus\" e \"Dilong\"). I tirannosauridi veri e propri sono noti a partire dai primi tempi del Cretacico superiore. Nel Cretaceo superiore, comunque, sono presenti anche esempi di tirannosauroidi primitivi, come \"Bagaraatan\", \"Appalachiosaurus\" e \"Dryptosaurus\". I tirannosauroidi, a quanto pare di capire dai resti fossili, furono animali strettamente laurasiatici e non raggiunsero mai i continenti meridionali.\nClassificazione.\nIl cladogramma sotto risale al 2013 ed \u00e8 tratto dall'analisi di Loewen et al."}
{"id": "486739", "revid": "1632387", "url": "https://it.wikipedia.org/wiki?curid=486739", "title": "Live in Canada 2005 - The Dark Secret", "text": "Live In Canada 2005 \u2013 The Dark Secret \u00e8 il primo album live della band italiana Rhapsody, pubblicato il 23 gennaio 2006.\n\u00c8 stato commercializzato in due differenti versioni: una versione normale con un solo CD e un'edizione limitata contenente anche un DVD con l'intero concerto registrato in surround."}
{"id": "486741", "revid": "287204", "url": "https://it.wikipedia.org/wiki?curid=486741", "title": "Acqua distillata", "text": "Lacqua distillata (dH2O) \u00e8 un'acqua quasi del tutto priva di impurit\u00e0 (tra cui microorganismi, sali minerali e gas disciolti) che si ottiene tramite un procedimento di distillazione.\nCaratteristiche.\nL'acqua distillata \u00e8 del tutto priva di batteri e di residui minerali (tra cui il calcare). Presenta, inoltre, una conducibilit\u00e0 elettrica pi\u00f9 bassa dell'acqua di partenza a causa di una pi\u00f9 bassa concentrazione di ioni al suo interno.\nHa meno sapore rispetto all'acqua potabile e pu\u00f2 essere definita insipida, dal gusto indefinito, metallico o amaro/metallico\nTecniche di produzione.\nPer ottenere acqua distillata si ricorre al processo della distillazione, che consiste nel far bollire l'acqua, raccogliendo successivamente l'acqua condensata dal vapore acqueo per raffreddamento. I sali contenuti nell'acqua non evaporano per cui dalla raccolta del condensato si ottiene acqua con un contenuto di sali estremamente basso. Scartando la frazione iniziale di acqua evaporata, si ottiene inoltre un'acqua con un basso contenuto di gas volatili.\nLo strumento usato in laboratorio \u00e8 detto \"tubo di Liebig\" ed \u00e8 composto da un primo serbatoio (\"caldaia\"), in cui l'acqua viene fatta bollire, da un condensatore, e da un secondo serbatoio dove viene raccolta l'acqua distillata.\nConservazione.\nL'acqua distillata per rimanere tale deve essere isolata il pi\u00f9 possibile dall'ambiente esterno. Infatti, a causa delle buone capacit\u00e0 solventi dell'acqua, se esposta all'aria ne scioglie rapidamente parte dell'anidride carbonica (diossido di carbonio) presente, portando rapidamente il valore del pH a 5-6.\nInoltre, essendo una sostanza estremamente avida di ioni, deve essere conservata in recipienti di materiale plastico (contenitori in polietilene, polipropilene, Teflon), o, in mancanza, di vetro borosilicato o quarzo. Il vetro comune, sebbene abbia una struttura simile al quarzo, non pu\u00f2 essere impiegato in quanto \u00e8 una sorgente di ioni metallici e anioni.\nUsi.\nL'acqua distillata \u00e8 utilizzata in laboratorio come reagente e per preparare soluzioni; in ambito domestico \u00e8 usata per alimentare i ferri da stiro a vapore, che con il calcare potrebbero a lungo andare danneggiarsi.\nIn campo medico viene usata per le iniezioni e per la somministrazione di farmaci per via parenterale (per esempio, con l'utilizzo della flebloclisi), nonch\u00e9 per produrre la cosiddetta \"soluzione fisiologica\", che \u00e8 una soluzione di 9 grammi per litro di cloruro di sodio in acqua distillata, a sua volta usata nella produzione di soluzioni iniettabili e colliri. Un ulteriore requisito fondamentale per l'acqua distillata destinata a questi scopi \u00e8 la sterilit\u00e0, cio\u00e8 la totale assenza di organismi viventi (batteri, protozoi, virus, spore).\nTale sterilit\u00e0 \u00e8 spesso ottenuta per esposizione dell'acqua distillata ad una fonte di luce ultravioletta. L'acqua distillata per la preparazione degli iniettabili deve essere sterile ed apirogena e quindi sottoposta ad un processo di microfiltrazione atto ad eliminare il contenuto di residui di batteri e virus uccisi con la sterilizzazione in autoclave. Infatti, tali residui pur non risultando infettanti possono causare febbri anche alte a causa della reazione immunologica che comunque avverrebbe nei loro confronti."}
{"id": "486742", "revid": "550667", "url": "https://it.wikipedia.org/wiki?curid=486742", "title": "Francesco Cairo", "text": "Venne anche conosciuto come il \"Cavalier Cairo\" per aver ricevuto la medaglia dell'Ordine dei Santi Maurizio e Lazzaro a Torino, per merito della propria arte.\nBiografia.\nFormatosi inizialmente nell'ambito del Morazzone, come dimostrano le sue opere giovanili (l\"'Estasi di Sant'Andrea Avellino\" a S. Antonio Abate a Milano e la pala con \"Santa Teresa\", oggi alla Certosa di Pavia), Cairo si trasfer\u00ec giovanissimo (1633) a Torino alla corte dei Savoia.\nA Torino Cairo esegu\u00ec una serie di dipinti da cavalletto dal tema cupo e fortemente spiritualizzato, come le varie versioni della \"Salom\u00e8\", dell\"'Erodiade\" e del \"Cristo nell'Orto\".\nTra il 1637 e il 1638 Cairo comp\u00ec un viaggio a Roma, dove ebbe la possibilit\u00e0 di studiare la pittura classicista degli artisti di scuola emiliana (Guido Reni, Domenichino, Guercino), quella dei tardi epigoni fiamminghi di Caravaggio e quella dei primi barocchi (Giovanni Lanfranco, Pietro da Cortona).\nTornato in Lombardia esegu\u00ec alcune importanti pale d'altare, come la \"Madonna con le Sante Caterina da Siena e Caterina d'Alessandria\" per la Certosa di Pavia e il \"San Carlo Borromeo che impartisce la prima comunione a San Luigi Gonzaga\" di Casalpusterlengo. In queste opere si nota una mutazione dello stile di Cairo: dalle figure macilente e estatiche (in senso quasi carnale) della sua prima maniera, l'artista pass\u00f2 ad una pittura pi\u00f9 raffinata e ricca, dalla matericit\u00e0 quasi fiamminga, forse non immemore della conoscenza della contemporanea pittura genovese.\nNegli anni tra il 1646 e il 1649 Cairo soggiorn\u00f2 nuovamente in Piemonte, dove dipinse per i Savoia la grande tela con il \"Ritrovamento di Mos\u00e8\" ed alcune pale d'altare per Savigliano e per la chiesa di San Salvario di Torino.\nLe opere del suo ultimo soggiorno milanese sono caratterizzate da un'ulteriore evoluzione, che port\u00f2 all'estremo limite la stesura cromatica del momento precedente, arrivando ad esiti sfatti e sfumati che ricordano le opere di scuola veneziana. Risalgono a questo periodo una pala con \"San Giovanni Battista\" oggi ad Aicurzio e la grande \"Assunzione\" per Orta."}
{"id": "486744", "revid": "131358", "url": "https://it.wikipedia.org/wiki?curid=486744", "title": "Budva", "text": ""}
{"id": "486745", "revid": "124123", "url": "https://it.wikipedia.org/wiki?curid=486745", "title": "Igor Ant\u00f3n", "text": "Scalatore, professionista dal 2005 al 2018, in carriera ha vinto quattro tappe alla Vuelta a Espa\u00f1a e una al Giro d'Italia.\nCarriera.\n2005-2013: Euskaltel-Euskadi.\nPassa professionista all'inizio del 2005 con la Euskaltel-Euskadi, squadra basca con cui gi\u00e0 nel 2004 aveva trascorso alcuni mesi da stagista. Alla Vuelta a Espa\u00f1a 2006 ottiene il primo successo tra i professionisti vincendo la sedicesima frazione, quella con arrivo in salita all'osservatorio astronomico di Calar Alto. Nell'ottobre dello stesso anno si aggiudica anche la prova a cronometro e la classifica finale dell'Escalada a Montju\u00efc a Barcellona.\nNel 2007 vince la quarta tappa del Tour de Romandie e si classifica ottavo alla Vuelta a Espa\u00f1a. L'anno dopo conclude al secondo posto l'Euskal Bizikleta e al terzo il Tour de Suisse, dopo essersi anche aggiudicato la seconda tappa della competizione svizzera; nel 2009 fa quindi sua la Subida a Urkiola, classica in linea spagnola.\nNella primavera del 2010 conquista una tappa alla Vuelta a Castilla y Le\u00f3n e una al Tour de Romandie, e si piazza quarto alla Freccia Vallone. Tra agosto e settembre partecipa alla Vuelta a Espa\u00f1a vincendo due tappe e indossando la maglia rossa per sei giorni. Nel corso della quattordicesima tappa cade per\u00f2 in discesa, fratturandosi il gomito: proprio quando era al comando della classifica generale, \u00e8 costretto al ritiro.\nL'anno dopo \u00e8 di nuovo piazzato alla Freccia Vallone, quinto. Partecipa poi al Giro d'Italia \u2013 vince la quattordicesima tappa con arrivo sul Monte Zoncolan \u2013 e alla Vuelta a Espa\u00f1a, conquistando la diciannovesima frazione, quella con arrivo a Bilbao. Nel 2012 corre ancora la Vuelta chiudendola al nono posto, senza per\u00f2 mai riuscire ad imporsi in nessuna tappa.\n2014-2018: Movistar Team e Dimension Data.\nNella stagione 2014 Ant\u00f3n si unisce alla Movistar. Nel maggio 2015 ritorna alla vittoria dopo quattro anni. Vince la prima tappa e la classifica finale della Vuelta a Asturias.\nNella stagione 2016 passa alla formazione sudafricana Dimension Data. Si ritira dalle competizioni al termine dell'ultima tappa della Vuelta a Espa\u00f1a 2018, senza essere riuscito a conseguire vittorie con la sua ultima formazione."}
{"id": "486746", "revid": "86599", "url": "https://it.wikipedia.org/wiki?curid=486746", "title": "Paul-Pierre Henry", "text": "Il Minor Planet Center gli accredita la scoperta di sette asteroidi, effettuate tra il 1872 e il 1882. Tuttavia \u00e8 noto che scopr\u00ec, assieme al fratello Prosper-Mathieu Henry, quattordici asteroidi, ma i due vollero annunciare alternativamente la paternit\u00e0 di ogni asteroide da loro individuato."}
{"id": "486749", "revid": "27723", "url": "https://it.wikipedia.org/wiki?curid=486749", "title": "Paul Henry", "text": ""}
{"id": "486750", "revid": "76963", "url": "https://it.wikipedia.org/wiki?curid=486750", "title": "Blanchard Ryan", "text": "Biografia.\nNata e cresciuta nel New England, si laurea alla University of New Hampshire, con un attestato in filosofia politica. Dopo gli studi lavora per MTV nella sezione degli effetti speciali. La sua carriera di attrice inizia con apparizioni in spot pubblicitari, mentre segue corsi di recitazione e improvvisazione a New York City. Altre apparizioni cinematografiche le registra in \"My Sister's Wedding\", \"Remembering Sex\", \"Exceed\", \"Super Troopers\", \"Big Helium Dog\" e \"Open Water\". \nVita privata.\n\u00c8 una grande appassionata di hockey su ghiaccio e suo padre, Ron Ryan, possiede la squadra NHL dei Philadelphia Flyers."}
{"id": "486751", "revid": "22356", "url": "https://it.wikipedia.org/wiki?curid=486751", "title": "Tirannosauroidi", "text": ""}
{"id": "486752", "revid": "486946", "url": "https://it.wikipedia.org/wiki?curid=486752", "title": "Ornitolestidi", "text": ""}
{"id": "486755", "revid": "3579090", "url": "https://it.wikipedia.org/wiki?curid=486755", "title": "22 Calliope", "text": ""}
{"id": "486758", "revid": "161273", "url": "https://it.wikipedia.org/wiki?curid=486758", "title": "Oggetto Trans-Nettuniano", "text": ""}
{"id": "486767", "revid": "1784425", "url": "https://it.wikipedia.org/wiki?curid=486767", "title": "Juho Kusti Paasikivi", "text": "Di idee conservatrici, fu presidente del Consiglio di Stato dal 1944 al 1946 e presidente della Repubblica finlandese dal 1946 al 1956.\nBiografia.\nEra il figlio del mercante August Hellsten e di Karolina Wilhelmina Selin. La madre mor\u00ec quando Juho aveva quattro anni e il padre quando ne aveva quattordici, lasciando il figlio in povert\u00e0. Anche la sorellastra Karolina mor\u00ec poco tempo dopo. La sorella del padre, Kaisa Hagman, si prese cura del nipote.\nLaureato in giurisprudenza, divenne direttore generale della Tesoreria di Stato e ader\u00ec al Partito Finlandese (conservatore). Senatore (1907-1917), nel 1908 fu eletto presidente del Partito Finlandese e nominato ministro delle Finanze (1908-1909). Lealista, non condivise l'orientamento antirusso del Senato, e tra il 1913 e il 1914 abbandon\u00f2 tutte le cariche ufficiali, compresa la presidenza del partito, per divenire direttore della banca Kansallis-Osake-Pankki (KOP), che amministr\u00f2 abilmente fino al 1934.\nAbbandon\u00f2 definitivamente il suo lealismo dopo la Rivoluzione d'Ottobre e lo scoppio della guerra civile: ader\u00ec all'Unione Nazionale e si schier\u00f2 per una politica indipendentista e anticomunista. Capo del Governo (maggio-novembre 1918), appoggi\u00f2 il tentativo del reggente Pehr Evind Svinhufvud di instaurare una monarchia in Finlandia, ma si dimise quando questo non riusc\u00ec. Dopo la vittoria comunista in Russia, guid\u00f2 la delegazione finlandese alle trattative che portarono alla pace di Tartu (14 ottobre 1920), con cui Lenin riconosceva definitivamente l'indipendenza finlandese. Torn\u00f2 a occuparsi di diplomazia dopo l'avvio della politica di cooperazione nordica: ambasciatore a Stoccolma (1936-1939), cerc\u00f2 di incrementare i legami tra Svezia e Finlandia. Incaricato di gestire le trattative con l'Unione Sovietica che precedettero lo scoppio della Guerra d'inverno (ottobre-novembre 1939), partecip\u00f2 anche a quelle per la pace di Mosca (1940). Ambasciatore a Mosca (1940-1941), si occup\u00f2 dell'applicazione delle clausole del trattato di pace. Tenuto all'oscuro del riavvicinamento finno-tedesco, divenne ministro senza portafoglio durante la Guerra di Continuazione (1941-1944), ma dovette rendersi conto dell'impossibilit\u00e0 della vittoria nazista e cominci\u00f2 a partecipare alle trattative per un armistizio. Il presidente Mannerheim lo allontan\u00f2 dalla politica (1944), ma nello stesso anno dovette richiamarlo, per compiacere i sovietici, e affidargli la guida del governo (1944-1946), dal 1945 formato da una coalizione tra socialdemocratici, comunisti e agrari.\nDopo le dimissioni di Mannerheim (1946), Paasikivi fu eletto presidente della Repubblica per il resto del mandato e quindi riconfermato nel 1950. Nel 1947 firm\u00f2 con gli Alleati la pace di Parigi, con cui la Finlandia cedette all'URSS Petsamo, l'Istmo di Carelia e la base di Porkkala. In politica estera segu\u00ec una politica moderata (\"linea Paasikivi\") e mantenne il Paese in una situazione di equilibrio tra i blocchi, pur firmando con l'URSS un trattato di assistenza e cooperazione (1948) rinnovato ogni dieci anni fino alla dissoluzione dell'Unione Sovietica. Fece aderire la Finlandia al Consiglio Nordico e alle Nazioni Unite (1955), e nell'autunno dello stesso anno riottenne la base di Porkkala dai sovietici. Si occup\u00f2 molto anche della politica interna, dirigendo la ripresa dell'economia, il pagamento delle riparazioni agli Alleati e la ricostruzione dei danni della guerra, come la sistemazione degli sfollati."}
{"id": "486768", "revid": "77358", "url": "https://it.wikipedia.org/wiki?curid=486768", "title": "Splatter Game", "text": ""}
{"id": "486769", "revid": "110157", "url": "https://it.wikipedia.org/wiki?curid=486769", "title": "Casa Guidi", "text": "Casa Guidi \u00e8 una casa museo di Firenze situata tra piazza San Felice e via Maggio nell'appartamento in cui vissero la poetessa inglese Elizabeth Barrett Browning con suo marito Robert Browning e il figlio Pen tra il 1847 ed il 1861.\nStoria del palazzo.\nLe circa dieci stanze nelle quali i due famosi poeti composero alcune delle loro migliori poesie si trovano al primo piano di Palazzo Guidi, costruito nel XV secolo per l'illustre famiglia dei Ridolfi nel borgo di \"Piazza\" (il nome antico di questa zona quando era ancora fuori dalla cinta muraria), il cui stemma (una corona con delle palme incrociate) campeggia ancora sulla facciata.\nIl palazzo \u00e8 composto di due corpi distinti all'esterno ma uniti internamente: il palazzo intonacato su via Maggio e quello con il bugnato al pian terreno in angolo con via Mazzetta. Nel XVI secolo in seguito alla \"Congiura dei Pucci\", alla quale avevano preso parte anche i Ridolfi, il palazzo fu confiscato da Cosimo I che ne fece dono all'Ordine dei cavalieri di Santo Stefano da lui istituito. Lo acquist\u00f2 in seguito un ammiraglio dell'ordine, Jacopo Guidi di Volterra, che diede il suo nome al palazzo.\nI Browning.\nRisale al 1847 la divisione in appartamenti, uno dei quali, al piano nobile, fu affittato da Browning per tre mesi, gi\u00e0 arredato.\nUn anno dopo, in maggio, la coppia affitt\u00f2 di nuovo la stessa dimora per un periodo pi\u00f9 lungo, per\u00f2 senza arredi, dedicandosi cos\u00ec alla decorazione delle stanze.\nElizabeth e Robert vissero il loro idillio a Firenze, che allora contava ben un quarto di residenti stranieri nella popolazione, sposandosi segretamente per via dell'opposizione del padre di lei e ispirando il mito romantico di una citt\u00e0 solare e libera rispetto alle opprimenti ipocrisie e \"pruderie\" della societ\u00e0 inglese dell'epoca vittoriana. Il loro figlio Pen nacque qui nel 1849 e crebbe nella casa, studiando pianoforte sullo strumento che ancora \u00e8 presente nella camera da letto. \nAnche se i Browning si spostavano spesso in Inghilterra, a Parigi, a Roma, a Siena, la loro dimora principale fu questa fino alla scomparsa di Elizabeth nel 1861, anno in cui Robert lasci\u00f2 la casa e si trasfer\u00ec a Venezia, dove mor\u00ec nel 1889.\nUna casa museo da affittare.\nIl museo odierno, a differenza delle altre case museo fiorentine (come il Museo Stibbert, il Museo Bardini o la Casa Museo Rodolfo Siviero), non si \u00e8 originato dal lascito del proprietario, quindi con una sostanziale originariet\u00e0 nella disposizione dei pezzi, ma \u00e8 frutto di una ricostruzione operata a partire dal 1971, grazie all'acquisto della casa da parte del Browning Institute di New York, che la restaur\u00f2 in base a fotografie e descrizioni dell'epoca e l'apr\u00ec al pubblico.\nPassato nel 1992 al college di Eton, il restauro si \u00e8 fatto via via pi\u00f9 minuzioso, con la ricollocazione di numerosi pezzi originali, dei quali esiste anche un catalogo datato 1913.\nLa mobilia, spesso semplice e funzionale, comprata a volte dai rigattieri fiorentini dalla coppia, \u00e8 disposta in 4 sale accessibili al pubblico, che sono la sala da pranzo, quella da letto, il salone con i libri e lo studio di Robert, decorato da affreschi su tutte le pareti.\nNel creare la casa si \u00e8 voluto mantenere l'atmosfera di una casa vissuta e reale piuttosto che di un museo, mantenendo l'atmosfera originale anche con oggetti di vita quotidiana. \nNell'androne del palazzo il busto di Robert \u00e8 una copia dell'opera di William Wetmore Story, amico di famiglia dei Browning. Dal balcone su via Mazzetta Elizabeth vide una manifestazione nel 1847 e l'anno dopo assistette al rientro degli Asburgo-Lorena, due episodi descritti nel poema \"Casa Guidi Windows\".\nDal 1995 l'appartamento \u00e8 gestito dal Landmark Trust, una fondazione inglese no profit che recupera edifici storici e li affitta per vacanze, cos\u00ec oggi l'intero appartamento \u00e8 disponibile per soggiornare. \nDopo la morte di Elizabeth il comune di Firenze mise sul portone una targa che celebra il legame creato dalla poetessa fra l'Italia e l'Inghilterra.\nCuriosit\u00e0.\nLa seconda si trova su via Mazzetta e riporta alcuni suoi versi:"}
{"id": "486770", "revid": "36426", "url": "https://it.wikipedia.org/wiki?curid=486770", "title": "Piazza San Felice", "text": ""}
{"id": "486778", "revid": "767487", "url": "https://it.wikipedia.org/wiki?curid=486778", "title": "Michele Mascitti", "text": "Biografia.\nNacque a Villa Santa Maria in provincia di Chieti nel 1664 (?), e studi\u00f2 il violino fin dalla giovinezza con lo zio Pietro Marchitelli, che all'epoca ricopriva la carica di violinista della \"Cappella Reale\" di Napoli e presso il Teatro di San Bartolomeo. Mascitti, trasferitosi poi nella citt\u00e0 di Napoli, suon\u00f2 anch'egli nella Reale Cappella in qualit\u00e0 di \"violino soprannumerario\", e soggiorn\u00f2 in seguito in varie citt\u00e0 italiane, tedesche e olandesi fino al 1704, anno in cui si trasfer\u00ec definitivamente a Parigi. Qui, entro il 1738, pubblic\u00f2 almeno nove volumi di sonate e nel 1739 venne naturalizzato francese e ribattezzato dai contemporanei \"Michel\".\nDa questo periodo in poi, data la sua grande fama, godette della protezione del duca d'Orleans, dell'elettore di Baviera e del cardinale Pietro Ottoboni."}
{"id": "486779", "revid": "838137", "url": "https://it.wikipedia.org/wiki?curid=486779", "title": "Vooruit (partito politico)", "text": "Vooruit (lett. \"Avanti\"\"\") \u00e8 un partito politico belga di ideologia socialdemocratica. Nacque nel 1978 dalla scissione del Partito Socialista Belga, erede del Partito Operaio Belga.\nFino al 2001 fu denominato Partito Socialista (\"Socialistische Partij\", abbreviato in SP) e dal 2001 fino al 2021 fu nominato Partito Socialista - Differente (\"Socialistische Partij - Anders\", abbreviato in sp.a).\nLa storia.\nPartito Operaio Belga.\nIl Partito Operaio Belga (\"Parti ouvrier belge\", POB, in Vallonia e \"Belgische Werkliedenpartij\", BWP, nelle Fiandre) venne fondato nel 1885 a Bruxelles, quale fusione di oltre cento tra movimenti e associazioni operaie. Negli anni '90 del XIX secolo, il POB si impegn\u00f2 per l'introduzione del suffragio universale e per la costituzione di cooperative e mutue operaie. Nel 1894 venne approvata la \"Carta di Quaregnon\", dal nome della citt\u00e0 dove fu firmata, che defin\u00ec i valori del partito. Il POB si present\u00f2 come il partito di tutti gli oppressi e gli sfruttati. Nello stesso anno i primi deputati socialisti entrarono in Parlamento. Nel 1916, gli \"operaisti\" presero, per la prima volta, parte al governo.\nNel 1919 venne introdotto il suffragio universale e il POB ottenne ben 70 deputati. Nel 1921, come il Partito Socialista Italiano, anche quello belga sub\u00ec una scissione ad opera della componente massimalista, che diede vita al \"Partito Comunista del Belgio\". Nel 1925 il POB divenne il primo partito belga e si alle\u00f2 con i deputati \"cristiano-democratici\" del Partito cattolico. Dopo un breve tripartito, il POB ritorn\u00f2 all'opposizione nel 1935.\nNel 1936 il governo belga decise la neutralit\u00e0 del Paese nello scontro tra Anglo-Francesi e Tedeschi. Dopo lo scoppio della Seconda guerra mondiale, il Belgio, nel 1940, venne invaso e il re Leopoldo III decise di arrendersi senza condizioni. Il segretario del POB, Henri de Man, sciogliendo il partito, invit\u00f2 gli iscritti ad allinearsi alla politica del re. Molti militanti, per\u00f2, preferirono dedicarsi alla resistenza all'occupazione nazista.\nIl Partito Socialista Belga.\nNel 1945, alla fine della guerra, venne fondato il Partito Socialista Belga (PSB). Dopo l'abdicazione di Leopoldo III, il Belgio si divise soprattutto in materia di politiche sociali e scolastiche. Il partito cattolico, al governo dal 1950 al 1954, favor\u00ec decisamente l'insegnamento privatistico, mentre i socialisti, succeduti al governo, preferirono l'insegnamento pubblico.\nNel anni '60, invece, cominciarono a farsi sentire i \"problemi linguistici e nazionalistici\". Il Belgio doveva riuscire ad equilibrare i rapporti tra le due \"nazionalit\u00e0\", quella vallona e quella fiamminga. Anche i socialisti vissero queste profonde divisioni, che portarono, nel 1968, alla nascita di \"Rode Leeuwen\" (Leoni Rossi), una partito socialista fiammingo in aperta contrapposizione con il PSB, da sempre unitario.\nNegli anni '70, i socialisti si impegnarono per assicurare al Belgio una soluzione \"comunitaria e regionalistica\", per superare le divisioni linguistico-culturali. I fiamminghi ottennero l'autonomia culturale richiesta, mentre i valloni non riuscirono ad ottenere quella economica. Questa situazione acu\u00ec le divisioni linguistiche interne ai vari partiti, compreso quello socialista. Tali divisioni culmineranno, nel 1978, con la scissione tra Partito Socialista (Vallonia) e Partito Socialista Differente (Fiandre).\nDal 1978 ad oggi.\nI socialisti fiamminghi alle elezioni nazionali dal 1981 al 1995 hanno raccolto consensi compresi tra il 12 e il 14,9% dei voti, eleggendo tra i 20 e i 32 deputati. Nel 1999, SP ha subito un brusco calo, scendendo al 9,5% dei voti e ottenendo 14 seggi. Ci\u00f2 nonostante i socialisti fiamminghi sono entrati nel governo guidato dal liberale Guy Verhofstadt e alle elezioni del 2003 sono risaliti al 14,9% dei voti e hanno eletto 17 seggi. In quest'occasione, per\u00f2, sp.a ha presentato liste comuni con il partito SPIRIT, federalista, che ha eletto 6 deputati.\nL'alleanza con SPIRIT ha prodotto i suoi frutti anche alle elezioni regionali nelle Fiandre. Da solo sp.a, nel 1995, aveva conseguito il 19,5% dei consensi ed eletto 25 deputati. Nel 1999, il partito era sceso al 15% dei voti, eleggendo 19 deputati. Nel 2003, alleato con SPIRIT, SP.a consegu\u00ec il 19,7% dei voti, ottenendo 20 seggi. SPIRIT ne elesse 5.\nAlle politiche del 2007 la lista sp.a-Spirit ha visto un forte calo nei consensi (dal 14,9 al 10,3%). Spirit non ha eletto deputati e i socialisti fiamminghi sono passati da 17 a 14 seggi. Nelle Fiandre, sp.a sostiene il governo, guidato da Yves Leterme, democristiano (CD&amp;V), composto anche da VLD, N-VA, Vivant e SPIRIT. Sostanzialmente, dal governo sono esclusi unicamente i Verdi, l'Unione dei Francofoni (federalisti) e Interesse Fiammingo (nazionalisti).\nNel settembre 2020, il presidente di partito Conner Rousseau annunci\u00f2 che sp.a avrebbe cambiato nome in \"Vooruit\" (\"Avanti\"). Il nuovo nome \u00e8 stato ufficializzato il 21 marzo 2021.\nVooruit \u00e8 membro del Partito Socialista Europeo e dell'Internazionale socialista.\nNote.\n3. https://www.lesoir.be/259184/article/2019-11-08/conner-rousseau-nouvel-espoir-des-socialistes-flamands"}
{"id": "486780", "revid": "1442080", "url": "https://it.wikipedia.org/wiki?curid=486780", "title": "Mus\u00e9e du quai Branly", "text": "Il mus\u00e9e du quai Branly o \"mus\u00e9e des Arts premiers\" o \"arts et civilisations d'Afrique, d'Asie, d'Oc\u00e9anie et des Am\u00e9riques\" (museo del quai Branly, museo delle arti primitive o delle arti e civilt\u00e0 d'Africa, Asia, Oceania e Americhe, comunque non occidentali) \u00e8 situato nell'omonimo lungosenna del VII \"arrondissement\" di Parigi, a breve distanza dalla torre Eiffel, nel luogo dove sorgeva il Ministero per il commercio estero.\nStoria.\nIdeazione.\nLa nascita del museo \u00e8 dovuta alla volont\u00e0 di Jacques Chirac, appassionato di arte primitiva e non occidentale, a cui aveva fatto anche consacrare una sezione del museo del Louvre al suo arrivo alla presidenza nel 1995. La genesi del \"Pavillon des sessions du Louvre\" risale al 2000 per volere del competente collezionista, specializzato in arti primitive, Jacques Kerchache, amico di vecchia data dell'allora sindaco di Parigi Chirac.\nControversie sulla creazione.\nIn seguito all'iniziativa presidenziale la nascita del museo \u00e8 stata soggetta a numerose critiche:\nInaugurazione.\nInaugurato il 20 giugno 2006 da Jacques Chirac, alla presenza di Kofi Annan, Rigoberta Mench\u00fa, Paul Okalik, Dominique de Villepin, Lionel Jospin e Jean-Pierre Raffarin, il museo ha aperto le porte al pubblico il 23 giugno 2006. La struttura ha lo statuto di stabilimento pubblico amministrativo e si trova sotto la tripla tutela del ministero francese della Cultura, del ministero dell'Educazione nazionale e del ministero delegato alla Ricerca.\nEdificio.\nLa struttura occupa una superficie di 40.600\u00a0m\u00b2 ripartita su quattro edifici ed espone 3.500 oggetti, selezionati da una collezione che ne raggruppa 300.000. L'immobile di cinque piani coperto da un muro vegetale di 800\u00a0m\u00b2 \u00e8 stato progettato dall'architetto Jean Nouvel come un ponte di 3.200 tonnellate (500.000 bulloni) sul quale si trovano 31 cellule multimediali o tecniche affacciate sul giardino di 18.000\u00a0m\u00b2 concepito dall'architetto paesaggista Gilles Cl\u00e9ment. Il giardino \u00e8 composto di sentieri, collinette, camminamenti lastricati di ciottoli di torrente e piccoli bacini che invitano alla meditazione. Il museo \u00e8 costato circa 233 milioni di euro.\nI quattro edifici sono:\nLuce e penombra predominano nell'ambiente interno e diventano fondamentali per esaltare la presenza delle opere esposte. Lo spazio principale d'esposizione \u00e8 uno spazio continuo ed articolato su diversi livelli tramite mezzanini e gallerie, collegati da rampe. L'allestimento, fatto per ogni singola opera, \u00e8 impostato come una macchina teatrale fortemente scenografica. Lungo il percorso, sono inseriti schermi e attrezzature tramite lo snodo di un elemento rivestito in cuoio.\nL'elemento architettonico che predomina \u00e8 la lunga recinzione in vetro che segue la curvatura della Senna. Il muro di vetro \u00e8 alto 12 metri e lungo 200 metri. \u00c8 frutto del lavoro della societ\u00e0 \"Eiffel\", specializzata nella produzione di speciali strutture metalliche, simili a quelle prodotte per il viadotto di Millau e per la ristrutturazione del Grand Palais.\nLa scelta del vetro \u00e8 stata pensata per far sparire quanto pi\u00f9 possibile la struttura metallica dietro una parete in grado di consentire la massima trasparenza.\nIl progettista, distaccandosi dai codici espressivi dell'occidente, ha provato a calarsi in una dimensione \u201cdiversa\u201d in maniera da concepire un luogo attraente e misterioso, denso e carismatico, dove attraverso gli oggetti si possano rintracciare le coordinate del mondo.\nCollezioni.\nIl museo riunisce pezzi dalle antiche collezioni di etnologia del mus\u00e9e de l'Homme (ospitato nel Palazzo Chaillot) e quelle del \"Mus\u00e9e national des arts d'Afrique et d'Oc\u00e9anie\" della Porte Dor\u00e9e. Tendenzialmente per il museo di quai Branly sono stati selezionati oggetti rappresentativi delle arti delle varie civilt\u00e0, mentre nei musei d'origine l'esposizione (in corso di lavori di riallestimento) focalizzer\u00e0 sugli aspetti pi\u00f9 culturali e quotidiani."}
{"id": "486787", "revid": "767487", "url": "https://it.wikipedia.org/wiki?curid=486787", "title": "Famiglia Hilda", "text": "La famiglia di asteroidi Hilda \u00e8 una famiglia di asteroidi della fascia principale del sistema solare caratterizzati da semiassi maggiori compresi fra 3,7 e 4,2\u00a0UA, eccentricit\u00e0 orbitali minori di 0,3 e inclinazioni orbitali minori di 20\u00b0. \nIn verit\u00e0 non si tratta di una famiglia vera e propria, poich\u00e9 i corpi che la compongono non discendono da un comune oggetto progenitore; \u00e8 invece un \"gruppo dinamico\", composta da asteroidi intrappolati in un rapporto di risonanza orbitale 2:3 con il pianeta Giove.\nGli asteroidi Hilda percorrono le loro orbite in modo tale da raggiungere l'afelio in posizione diametralmente opposta a quella di Giove, oppure ad una distanza angolare di 60\u00b0 dal gigante gassoso, nei punti lagrangiani L4 ed L5. Nel corso di tre orbite successive ogni asteroide Hilda tocca, in successione, questi tre punti.\nLa famiglia deve il suo nome all'oggetto principale che vi appartiene, l'asteroide Hilda, appunto.\nProspetto.\nSegue un prospetto dei principali asteroidi appartenenti alla famiglia."}
{"id": "486792", "revid": "69794", "url": "https://it.wikipedia.org/wiki?curid=486792", "title": "Vinificazione", "text": "La vinificazione \u00e8 il processo biochimico di trasformazione dell'uva in vino e del suo affinamento.\nLa buccia degli acini di uva trattiene alcuni lieviti che trasformano lo zucchero contenuto negli acini in alcol: questo processo si chiama fermentazione alcolica.\nEsistono diverse tecniche di vinificazione:\nI polifenoli, contenuti nella buccia e nei semi, si ottengono durante la macerazione che viene effettuata nella fase iniziale della fermentazione del mosto. La macerazione consente l'estrazione dei flavonoidi e di altre sostanze in relazione alla temperatura e alla durata del contatto con la buccia; se la macerazione \u00e8 breve (meno di 24 ore) produce, comunemente, vini ros\u00e9, mentre macerazioni di tre, cinque giorni generalmente producono vini nuovi da bere subito; invece una macerazione lunga da sette a ventun giorni realizza, solitamente, vini per un lungo invecchiamento.\nVasi vinari.\nI vasi vinari sono chiamati anche pi\u00f9 comunemente botti. Esistono vasi vinari di diversi materiali:\nLegno.\nLe botti di legno hanno la caratteristica di cedere aromi ideali per i vini da invecchiamento, sono molto costose, resi solitamente con tappo di sughero, richiedono una complessa e costosa manutenzione e non \u00e8 facile raffreddarle.\nCemento.\nSono vasche fisse molto economiche e hanno la possibilit\u00e0 di avere molteplici forme quindi possono essere utili per ottimizzare gli spazi della cantina. Il cemento, a contatto con il vino, rilascia ioni calcio e si possono formare cristalli di bitartrato di calcio. Quindi l'interno della vasca va piastrellato o trattato con vernici apposite. La pulizia non \u00e8 semplice, infatti il mosto pu\u00f2 infiltrarsi. Inoltre non \u00e8 facile raffreddarle.\nAcciaio.\nPossono essere di Acciaio inossidabile AISI 316 o 304. Sono molto leggeri, di facile manutenzione, non cedono sostanze, posseggono un'elevata capacit\u00e0 di scambio termico.\nVetroresina.\nLa vetroresina consiste in poliestere rinforzato con fibre di vetro (PRFV). Questo materiale deve essere sufficientemente scaldato in un forno apposito in modo che, in seguito, non si verifichino cessioni di sostanze vetrose. I recipienti in vetroresina sono pi\u00f9 fragili rispetto a quelli in acciaio inossidabile, ma molto pi\u00f9 leggeri e inerti in egual misura.\nVinificazione in rosso.\nLa \"vinificazione in rosso'\" o \"vinificazione con macerazione\" \u00e8 caratterizzata dal contatto tra vinacce e mosto in fermentazione. Sfruttando l'azione dissolvente dell'alcol e la temperatura (compresa generalmente tra 26 e 30\u00a0\u00b0C), i pigmenti colorati (antociani) e le sostanze tanniche presenti nella buccia dell'acino passano nel mosto e si ritroveranno quindi nel vino dopo la separazione tra parti solide e parte liquida (svinatura).\nLa fase di fermentazione e macerazione dura generalmente da 6 a 10 giorni, a seconda del contenuto e dell'estraibilit\u00e0 delle sostanze presenti nelle uve trattate. Alcuni vini di grande pregio prevedono una fase di macerazione molto lunga (anche 40 giorni), al fine di estrarre maggiormente il contenuto delle bucce.\nDopo la svinatura le parti solide vengono torchiate, al fine di recuperare la parte di vino rimasta a contatto con le bucce, e tutta la massa liquida viene stoccata in botti, \"barrique\", contenitori in acciaio inossidabile o altri vasi vinari per la fase di affinamento e invecchiamento.\nVinificazione in bianco.\nLa fermentazione avviene senza contatto tra vinacce e mosto, cio\u00e8 senza macerazione. Questo tipo di vinificazione prevede cio\u00e8 la pigiatura e quasi sempre la diraspatura delle uve (operazioni comuni alla vinificazione in rosso) ovvero la diraspapigiatura. In seguito per\u00f2 si effettua la \"sgrondatura\" del pigiato, separando cos\u00ec il mosto dalla frazione contenente le bucce.\nQuesta frazione, in pratica, viene destinata immediatamente alla pressatura per il recupero di tutte le frazioni liquide e non viene a contatto con il mosto. Per produzioni di qualit\u00e0 si utilizza la pressatura diretta delle uve intere al posto della pigiatura seguita dalla sgrondatura.\nI vini bianchi (tranne alcuni, in genere da invecchiamento) sono fondamentalmente vini freschi e profumati, da bere piuttosto giovani. Se si effettua la sgrondatura (cio\u00e8 l'eliminazione di bucce, che contengono la maggior parte delle sostanze pigmentanti e vinaccioli) si possono produrre vini bianchi anche utilizzando uve rosse.\nI mosti vengono normalmente decantati, filtrati e centrifugati per ottenere la migliore limpidezza e finezza. La vinificazione in bianco \u00e8 abbastanza critica perch\u00e9 non vi deve essere il contatto con l'aria onde evitare che le polifenolossidasi producano fenomeni di ossidazione (maderizzazione) determinando un peggioramento delle qualit\u00e0 organolettiche del vino, che assume in tali casi un colore definito \u00abbrodo di castagna\u00bb e un sapore di cotto. \u00c8 anche molto importante il trattamento di solfitazione con azione antisettica, antiossidante, antiossidasica.\nLa temperatura di vinificazione va mantenuta in un adatto contenitore compresa tra 18 e 22\u00a0\u00b0C, in genere con l'impiego di fermentatori coibentati a doppia parete.\nA parte alcuni bianchi particolari e da lungo invecchiamento, la maggior parte andrebbe consumata entro due, tre anni dalla vendemmia.\nMacerazione carbonica.\nLa \"macerazione carbonica\" \u00e8 una tecnica di vinificazione con la quale si produce un vino chiamato \"Beaujolais nouveau\" in Francia e, da qualche decennio, Novello in Italia.\nSi ottiene tramite la fermentazione del grappolo intero e necessita di uve perfettamente sane. I grappoli vengono immessi nei vasi vinari: queste vasche (solitamente d'acciaio) sono dotate di una grata a distanza di circa 15\u201320\u00a0cm dal fondo. Riempiendo il vaso, i grappoli pi\u00f9 in basso si spappolano e parte di essi cade. Questa piccola parte di mosto fa iniziare la fermentazione che produce anidride carbonica, che va a saturare la vasca. Alla temperatura di 28-30\u00b0 le cellule cambiano metabolismo grazie ad alcuni enzimi presenti nella bacca che con il calore sviluppano il loro potenziale, fino a produrre il 2% di alcol. Questo processo \u00e8 detto fermentazione intrabaccale ed \u00e8 rilevabile quando le bucce da blu diventano rosse. Il periodo di fermentazione \u00e8 di circa 7-10 giorni. La forte quantit\u00e0 di anidride carbonica crea una diversa pressione e per contro gradiente le sostanze della buccia passano nella polpa fino a colorarla. L'acido malico partecipa a questa operazione e in anaerobiosi completa si sviluppano aromi particolari. Dopo la fermentazione vengono eliminati raspi e bucce e viene trattenuta la parte liquida, compreso il fondo vasca.\nTermovinificazione.\nLa \"termovinificazione\" \u00e8 un sistema brevettato dalle \"Officine Meccaniche Sernagiotto\" di Casteggio negli anni settanta.\nSi effettua riscaldando parte della vinaccia, separata con un mostoseparatore, a 90\u00a0\u00b0C e addizionando circa 200\u00a0mg/l di anidride solforosa alla vinaccia. Si ottiene cos\u00ec l'estrazione dell'enocianina che d\u00e0 il colore al vino. Dopo il trattamento a caldo, la temperatura scende a 60\u00a0\u00b0C grazie all'aggiunta di parte del mosto estratto in precedenza con il mostoseparatore. Nel processo continuo si ottiene una rapida estrazione dei pigmenti contenuti nelle bucce. Successivamente si fermenta come se fosse in bianco.\nVinificazione in riduzione.\nQuesto tipo di vinificazione, adottata per la produzione di vini bianchi, permette di esaltare gli \"aromi varietali\" e dunque la tipicit\u00e0 del vitigno.\nCon questa tecnica si cerca di ridurre il pi\u00f9 possibile il contatto dell'aria con il mosto, specie durante pressatura e fermentazione, tramite l'ausilio di gas inerti e di alte concentrazioni di antiossidanti, quali l'anidride solforosa e l'acido ascorbico.\nI rischi legati a questa tecnica sono le difficolt\u00e0 fermentative e l'insorgenza di riduzione troppo spinta con la comparsa di tracce di idrogeno solforato.\nVinificazione in iperossidazione.\nAllo scopo di aumentare la stabilit\u00e0 ossidativa dei polifenoli e degli aromi nel tempo, una tecnica particolare di vinificazione in bianco prevede l'ossidazione il pi\u00f9 completa possibile dei componenti instabili del mosto. Tale tecnica si esegue in prefermentazione insufflando ossigeno nella massa. Il prodotto risultante assume una colorazione bruna e i polifenoli ossidati vengono poi rimossi mediante collaggio (proteine e/o PVPP). Si assume che i precursori aromatici siano ancora protetti nella forma legata e che quindi gran parte delle caratteristiche varietali del vitigno possano rimanere conservate. Nel contempo, di sicuro aromi varietali liberi risentiranno del trattamento. Questa tecnica di stabilizzazione ossidativa permette di ottenere vini bianchi da lungo affinamento ma di minore struttura per la perdita consistente di componenti polifenoliche. Viene particolarmente apprezzata nella produzione di vini base spumante da vitigni aromatici (Riesling renano).\nRendimento.\nIl lievito in condizioni anaerobiche trasforma 100 grammi di fruttosio e di glucosio (gli zuccheri fermentiscibili contenuti nell'uva) in 51,1 di etanolo (alcool etilico) con un rendimento in volume del 65,5%. Questo \u00e8 un rendimento ideale, nella realt\u00e0 una parte dello zucchero disponibile \u00e8 utilizzata dal lievito per moltiplicarsi, inoltre durante la fermentazione i lieviti del mosto producono, oltre l'alcol e l'anidride carbonica, anche prodotti secondari (glicerina, acido acetico, acido succinico) che contribuiscono a caratterizzare l'aroma del prodotto finito. Il rendimento reale quindi si approssima al 60% in volume.(Fermentazione)\nInoltre non sempre tutto il fruttosio contenuto nell'uva viene trasformato: una parte resta nel vino sotto forma di residuo zuccherino conferendo al vino un sapore che va dall'abboccato al dolce."}
{"id": "486796", "revid": "338988", "url": "https://it.wikipedia.org/wiki?curid=486796", "title": "Chilometri", "text": ""}
{"id": "486798", "revid": "72396", "url": "https://it.wikipedia.org/wiki?curid=486798", "title": "Rosario Poma", "text": "Giornalista professionista dal 1956, ha debuttato nel mondo del giornalismo da studente. Il suo primo articolo fu pubblicato il 4 dicembre 1942 dal quotidiano palermitano \"L'Ora\". Fu poi redattore del \"Corriere Trapanese\".\nNel 1953 entr\u00f2 a far parte della redazione del quotidiano fiorentino \"La Nazione\". Fu anche autore di saggi, attivit\u00e0 per la quale aveva ricevuto il premio per la cultura della Presidenza del Consiglio."}
{"id": "486801", "revid": "339392", "url": "https://it.wikipedia.org/wiki?curid=486801", "title": "Mig-13", "text": ""}
{"id": "486804", "revid": "393899", "url": "https://it.wikipedia.org/wiki?curid=486804", "title": "Contratto a corpo", "text": "Un contratto a corpo (anche \"a pacchetto\") (\"forfait\", \"fixed-price\", \"turn key\") \u00e8 un contratto che fissa un importo predeterminato, senza tenere conto dei costi reali della realizzazione.\nL'importo in genere viene calcolato stimando il costo necessario per completare il lavoro pi\u00f9 un margine che permette al fornitore di avere un profitto invece che un semplice pareggio. Se il fornitore sar\u00e0 capace di completare il lavoro con meno del \"budget\" previsto le risorse risparmiate faranno parte del profitto ottenuto; andando invece oltre il \"budget\" riduce il profitto teorico concordato potendo anche, teoricamente, ottenere una perdita. Questo \u00e8 un forte incentivo alla diminuzione delle spese o dell'aumento dell'efficienza.\nPer il cliente il vantaggio \u00e8 di poter programmare una spesa certa e di non dover entrare nel merito contabile dei costi effettivi a consuntivo. Se l'importo associato alla realizzazione dell'opera (o servizio) \u00e8 rilevante, cliente e fornitore possono accordarsi sul pagamento di rate, senza attendere il completamento dei lavori.\nQuesto tipo di accordo pu\u00f2 essere considerato l'opposto del contratto a misura."}
{"id": "486805", "revid": "767487", "url": "https://it.wikipedia.org/wiki?curid=486805", "title": "Igor Gonz\u00e1lez de Galdeano", "text": "Carriera.\nPassa professionista nella stagione 1995 con la squadra ciclistica basca Euskadi, correndovi fino al 1998. Nel 1999 si trasferisce alla Vitalicio Seguros: in quello stesso anno vince due tappe della Vuelta a Espa\u00f1a classificandosi secondo nella graduatoria finale dietro Jan Ullrich.\nNel 2001 \u00e8 passato alla ONCE, arrivando quinto al Tour de France e vincendo il prologo di Saragozza alla Vuelta a Espa\u00f1a alla media oraria di circa 56\u00a0km/h. Nel 2002, sempre alla ONCE, ha vestito per una settimana la maglia gialla al Tour de France conseguendo poi un altro quinto posto nella classifica generale. Nello stesso anno \u00e8 stato anche campione nazionale a cronometro.\nNel 2003 \u00e8 giunto quarto nella Vuelta a Espa\u00f1a. \u00c8 rimasto nel team diretto da Manolo Saiz fino al 2005, anno del ritiro dall'attivit\u00e0.\nA partire dal 2006 e fino al 2013 ha ricoperto il ruolo di direttore tecnico nell'Euskaltel-Euskadi, la squadra con cui \u00e8 passato professionista."}
{"id": "486806", "revid": "2373", "url": "https://it.wikipedia.org/wiki?curid=486806", "title": "Audi A8", "text": "L'Audi A8 \u00e8 un'automobile di segmento F prodotta dalla casa automobilistica tedesca Audi a partire dal 1994. Si tratta della vettura di punta (ammiraglia) della casa dei quattro anelli.\nPrima serie (D2, \"Typ\" 4D; 1994\u20132002).\nNel 1982, Ferdinand Pi\u00ebch firm\u00f2 un accordo con Alcoa. L'obiettivo era quello di progettare e sviluppare una vettura che sarebbe stata notevolmente pi\u00f9 leggera di qualsiasi altra vettura della sua categoria (per compensare il fatto che la trazione integrale di serie fosse di circa 100\u00a0kg pi\u00f9 pesante della trazione posteriore delle sue concorrenti). Fu deciso che la prima vettura della casa a beneficiare del nuovo telaio sarebbe stata il successore della Audi V8, la berlina di punta introdotta nel 1988. Nel 1991, un progetto finale di Chris Bird e Dirk van Braeckel fu scelto e congelato per la produzione di serie nel 1992. La nuova berlina era notevolmente pi\u00f9 grande della V8, lunga 503 cm, larga 188 cm e alta 142 cm ma anche pi\u00f9 agile, veloce e spaziosa. Nel settembre 1993, l'Audi Space Frame concept car fu presentata al Salone dell'automobile di Francoforte come un prototipo della A8, con carrozzeria di colore alluminio lucidato e un motore 3.4 V8 turbodiesel da , al tempo il pi\u00f9 potente diesel automobilistico al mondo. Due mesi dopo a Tokyo la concept apparve di nuovo questa volta con un motore W12 da 4.8 litri e 354 cavalli di potenza.\nNel giugno 1994 l'Audi lancia sul mercato la A8 che va a sostituire la V8, diventando la prima vera ammiraglia della Casa. Il telaio \u00e8 interamente in alluminio (novit\u00e0 assoluta tra le auto di grande produzione) ed i motori sono inizialmente i V8 a benzina 3.7 litri da e 4.2 litri da , accoppiati al cambio automatico Tiptronic (novit\u00e0 tra le berline) ed alla trazione integrale. In seguito nel 1996 vengono lanciate le motorizzazioni V6 benzina 2.8 litri da , turbodiesel 2.5 V6 da disponibile anche a trazione anteriore, e la versione sportiva S8, dotata del V8 4.2 potenziato a e cerchi di lega da 18 pollici. Tra gli accessori figuravano il sistema audio Bose, cambio automatico, sedili di pelle, telefono, climatizzatore dual zone, airbag guidatore e passeggero, vetri e sedili elettrici, tetto apribile, ABS e controllo di trazione. Nel 1997 viene presentata la A8 Coup\u00e9 al Salone dell'automobile di Ginevra anche se subito dopo venne deciso di non metterla in commercio.\nNel 1999 viene effettuato un restyling, che consiste nell'introduzione dei fari allo xeno e di un nuovo volante, meno sportivo e pi\u00f9 in linea con la tipologia di vettura, arrivano anche il controllo della stabilit\u00e0 (ESP), distribuzione elettronica della frenata (EBD), sospensioni elettroniche, airbag laterali e il navigatore satellitare. Debutta anche la versione A8L 4.2 con il passo allungato di 13 cm. I motori V6 e V8 a benzina adottano le 5 valvole per cilindro e di conseguenza il 2.8 sale a , il 3.7 e il 4.2 salgono a e mentre la versione pi\u00f9 spinta installata sulla S8 raggiunge i . Anche i motori turbodiesel vengono aggiornati con il 2.5 V6 che passa a e l'introduzione del 3.3 V8 litri common-rail turbodiesel da . Nel 2001 debutta anche il 12 cilindri con disposizione a W di 6.0 litri da sia a passo corto che a passo lungo, che aveva di serie anche i tavolini posteriori reclinabili e la televisione oltre che a un serbatoio di benzina pi\u00f9 grande (da 90 a 92 litri). La A8 D2 usc\u00ec di produzione nel 2002.\nSeconda serie (D3, \"Typ\" 4E; 2002\u20132009).\nNel 2002 viene lanciata la seconda serie della berlina di lusso Audi, dopo 8 anni. Rispetto alla versione precedente \u00e8 pi\u00f9 grande e disponibile in due lunghezze (normale ed a passo lungo). Gli interni rimangono sempre molto lussuosi ma acquistano anche un'impronta sportiva.\nInizialmente viene venduta con una nuova motorizzazione 4.0 TDI a gasolio, una novit\u00e0 rispetto alla serie precedente che montava il 3.3 TDI, successivamente questa motorizzazione viene rimpiazzata nel restyling. Questa vettura condivide la meccanica ma non il telaio (in alluminio) con la Volkswagen Phaeton (dove invece \u00e8 di acciaio).\nNel 2005 subisce un facelift: viene cambiata la calandra, che ora presenta una cornice cromata che ingloba la mascherina con lo stemma Audi che era gi\u00e0 presente dal 2003 sulla 6.0 W12, adottando quindi il classico frontale \"singleframe\" della casa, che diverr\u00e0 poi comune a tutte le Audi. Vengono apportate modifiche ai fendinebbia, che ora sono rettangolari, cambiano anche i gruppi ottici posteriori pur rimanendo invariato il profilo, e vengono aggiunte cromature al corpo vettura. Con il restyling viene introdotto il motore a gasolio 4.2 TDI che va a sostituire il 4.0 TDI. Questa berlina vanta l'ormai diffuso \"joypad multifunzione\", denominato MMI (simile all'I-Drive BMW). Adotta un cambio automatico denominato \"Tiptronic\" per le versioni a trazione integrale oppure multitronic per quelle a trazione anteriore.\n3.0 TDI da e con sei cilindri a V, il nuovo 4.2 TDI V8 da , un 2.8 FSI V6 da con la sola trazione anteriore e un 3.2 FSI V6 da sia a trazione anteriore che a trazione integrale, entrambi ad iniezione diretta di benzina (FSI), un 4.2 FSI V8 da ed un 6.0 W12 capace di erogare (con la particolare disposizione a doppia V dei cilindri); quest'ultimo motore \u00e8 quello montato anche dalla versione Audi \"A8L W12 Security Edition\" autovettura blindata con pneumatici run-flat, cristalli che resistono a proiettili calibro 7,62, pianale rinforzato e portiere con dispositivi esplosivi per garantire l'apertura.\nSu quasi tutte le motorizzazioni \u00e8 disponibile la trazione integrale \"quattro\", sui 4.2 a gasolio e a benzina nonch\u00e9 sul 6.0 W12 si pu\u00f2 avere a richiesta il passo lungo. La vettura \u00e8 disponibile anche in una versione pi\u00f9 sportiva, denominata \"S8\", con un V10 5.2 da .\nTerza serie (D4, \"Typ\" 4H; 2009\u20132017).\nNel 2009 viene presentata la terza serie dell'Audi A8, in vendita da novembre dell'anno successivo come \"model year\" 2011. Le dimensioni della carrozzeria aumentano ancora ed i volumi presentano un andamento meno a cuneo rispetto alla serie precedente, perdendo parte dell'impronta sportiveggiante. Vengono introdotti i fari anteriori completamente a led, fino a 3 volte pi\u00f9 potenti degli ormai obsoleti fari a scarica di gas xeno. L'auto pu\u00f2 essere dotata di motori FSI da oppure da motori TDI da .\nIn seguito debutta la versione a carrozzeria allungata W12 dotata del 12 cilindri a benzina portato a 6.3 litri di cilindrata, in grado di sviluppare .\nNel 2012 \u00e8 stata lanciata la versione S8. Era dotata di un propulsore 4.0 TFSI dalla potenza di e dalla coppia di 650\u00a0Nm. Tali caratteristiche permettevano alla vettura di accelerare da 0 a 100\u00a0km/h in 4,2 secondi, con una velocit\u00e0 massima di 250\u00a0km/h. Il propulsore viene gestito da un cambio tiptronic a otto rapporti. Sono state impiegate su questo modello diverse tecnologie per la riduzione del consumo di carburante che permettono alla vettura di percorrere 100\u00a0km con 10,2 litri di benzina. Alcune di queste sono il sistema Start e Stop impiegato quando la vettura si ferma e il cylinder on demand che provvede a disattivare 4 degli otto cilindri quando non sono necessari alla marcia del veicolo. L'altezza della vettura viene regolata dalle Adaptive Air Suspension in 3 diverse configurazioni. L'impianto frenante \u00e8 costituito da freni a disco ventilati, mentre l'impianto di scarico prevede due doppi terminali.\nNel settembre 2013 l'Audi A8 \u00e8 stata sottoposta ad un restyling che \u00e8 consistito in un aggiornamento dei gruppi ottici e in altre piccole modifiche del frontale, comportando una scomparsa dai listini di varie versioni. Ad agosto 2015 viene presentata la S8 Plus con un motore da .\nQuarta serie (D5, \"Typ\" 4N; 2018\u2013presente).\nNel 2018 debutta la quarta serie dell'Audi A8, che \u00e8 stata messa in commercio l'anno successivo. La nuova generazione di A8 trae ispirazione dalla concept Audi Prologue.\nSi basa sulla nuova piattaforma MLB Evo, caratterizzata da una costruzione multimateriale, condivisa con altre vetture del gruppo Volkswagen come Lamborghini Urus e Porsche Cayenne. La vettura porta al debutto le quattro ruote sterzanti e i sistema di assistenza alla guida di livello 3."}
{"id": "486812", "revid": "14787", "url": "https://it.wikipedia.org/wiki?curid=486812", "title": "Museo del quai Branly", "text": ""}
{"id": "486816", "revid": "174925", "url": "https://it.wikipedia.org/wiki?curid=486816", "title": "Teorema di Bendixson-Dulac", "text": "In matematica, teorema di Bendixson-Dulac \u00e8 un teorema che consente di stabilire se per un sistema autonomo esistono o meno soluzioni periodiche.\nIl teorema fu proposto dal matematico svedese Ivar Bendixson nel 1901 ed \u00e8 stato successivamente perfezionato dal francese Henri Dulac nel 1933 usando il teorema di Green.\nIl teorema.\nSe esiste una funzione formula_1 tale che:\nabbia lo stesso segno (formula_3) quasi ovunque (eccetto un insieme di misura nulla) in una regione semplicemente connessa, allora il sistema autonomo:\nnon ha soluzioni periodiche.\nDimostrazione.\nSenza perdere di generalit\u00e0 si pu\u00f2 considerare una funzione formula_1 tale che:\nin un dominio semplicemente connesso di formula_8. Si supponga che esiste una soluzione formula_9 del sistema in formula_8 che \u00e8 una curva chiusa, e sia formula_11 la regione delimitata da formula_9. Per il teorema di Green:\nDal momento che lungo formula_9 si ha formula_15 e formula_16, l'integrando si annulla: essendo una contraddizione, non esiste alcuna curva chiusa formula_9."}
{"id": "486820", "revid": "1305772", "url": "https://it.wikipedia.org/wiki?curid=486820", "title": "Izquierda Unida", "text": ""}
{"id": "486822", "revid": "3579659", "url": "https://it.wikipedia.org/wiki?curid=486822", "title": "Presidente della Repubblica Francese", "text": ""}
{"id": "486827", "revid": "709565", "url": "https://it.wikipedia.org/wiki?curid=486827", "title": "U-Foes", "text": "Gli U-Foes sono un gruppo di supercriminali dei fumetti, creato da Bill Mantlo (testi) e Sal Buscema (disegni), pubblicato dalla Marvel Comics. Sono apparsi per la prima volta in \"Incredible Hulk\" (prima serie) n. 254 (dicembre 1980), che venne tradotto in italiano diviso in due parti su \"i Fantastici Quattro\" (Star Comics) n. 5, 6 (febbraio 1989, marzo 1989).\nHanno origini molto simili a quelle dei Fantastici Quattro.\nStoria del gruppo.\nL'industriale Simon Utrecht, desideroso di ottenere poteri superumani per aumentare illecitamente i suoi guadagni, organizza una navicella stellare per lasciare l'atmosfera terrestre e recuperare superpoteri cosmici simili a quelli, ben documentati, dei Fantastici Quattro. Per questo, recluta il pilota di astronavi Michael Steel, la specialista biologa Ann Darnell e il fratello, James Darnell, esperto di propulsioni.\nOrganizzato il gruppuscolo, i quattro lasciano la Terra verso lo spazio. Diversamente dalla navicella dei Fantastici Quattro, quella degli U-Foes era completamente priva di schermature, in modo da indurre mutazioni ancor pi\u00f9 radicali nel gruppo.\nBruce Banner, ovvero Hulk, passando presso la base di lancio usata da Utrecht, controllando le strumentazioni di lancio, e temendo per la vita dei quattro astronauti, decide di fare riatterrare la navicella con un comando a distanza. Dopo un brusco atterraggio, il quartetto, emerso con superpoteri, decide di attaccare Hulk, convinto che per causa sua i loro poteri sono stati limitati. A causa della loro inesperienza, vengono rapidamente sconfitti. Cercando vendetta, diventano un gruppo di nemici importanti per Hulk.\nFormazione.\nVettore.\nIl suo vero nome \u00e8 Simon Utrecht. Ha il potere di respingere e controllare telecineticamente ogni cosa. La sua pelle \u00e8 di colore giallo, con segni rossi di vario tipo. Pu\u00f2 inoltre controllare la velocit\u00e0 di ogni oggetto in movimento. Vi \u00e8 una relazione tra i poteri di Vector e quelli del leader dei Fantastici Quattro, Mister Fantastic, in quanto entrambi possono arrivare a interagire con oggetti da grandi distanze, il primo telecineticamente, il secondo allungandosi.\nIronclad.\nIl suo vero nome \u00e8 Michael Steel. Ha la pelle composta di metallo molto resistente, pu\u00f2 autonomamente cambiare la sua massa e la sua densit\u00e0. Similmente alla Cosa i suoi poteri sono di natura fisica.\nVapore.\nIl suo vero nome \u00e8 Ann Darnell. Pu\u00f2 trasformare il suo corpo in una massa di qualsiasi gas. Riassume la sua forma umana per brevi periodi di tempo. Questo potere imita il potere della Donna invisibile di rendersi, appunto, invisibile.\nRaggio X.\nIl suo vero nome \u00e8 James Darnell. Il suo corpo \u00e8 divenuto una massa rosea e antropomorfa di radiazioni viventi. Pu\u00f2 emettere qualsiasi tipo di radiazione, ma non pu\u00f2 riassumere una forma umana. Similmente alla Torcia Umana, emette forme di energia, la Torcia come fiamme, Darnell come radiazioni."}
{"id": "486828", "revid": "984922", "url": "https://it.wikipedia.org/wiki?curid=486828", "title": "Gorka Gerrikagoitia", "text": "Professionista dal 1998 al 2003, partecip\u00f2 a quattro edizioni della Vuelta a Espa\u00f1a. Dopo il ritiro \u00e8 stato direttore sportivo dell'Euskaltel-Euskadi e, dal 2017, della Delko-Marseille Provence-KTM.\nCarriera.\nGerrikagoitia pass\u00f2 professionista nel 1998 con l'Euskadi, squadra basca in cui trascorse tutta la carriera. Da dilettante si impose nella Cl\u00e1sica Memorial Txuma, mentre tra i \"prof\" non ottenne alcuna vittoria. Il migliori risultati furono il terzo posto nella Prueba Villafranca de Ordizia e il sesto alla Cl\u00e1sica San Sebasti\u00e1n del 2003. Partecip\u00f2 a quattro edizioni della Vuelta a Espa\u00f1a, portandone a conclusione tre ma terminando sempre lontano dalle prime posizioni.\nEvidenzi\u00f2 tuttavia una buona lettura della corsa unita a uno spirito di abnegazione nello svolgere i compiti di gregariato che gli venivano affidati. Queste sue caratteristiche gli permisero di rimanere all'interno del team basco anche dopo aver appeso la bicicletta al chiodo, ricoprendo l'incarico di direttore sportivo."}
{"id": "486831", "revid": "287204", "url": "https://it.wikipedia.org/wiki?curid=486831", "title": "Sanson", "text": ""}
{"id": "486840", "revid": "62004", "url": "https://it.wikipedia.org/wiki?curid=486840", "title": "Aitor Hern\u00e1ndez", "text": "Carriera.\nPassa professionista nel 2004 con il Team LPR, e nel 2006 si trasferisce alla Euskaltel-Euskadi. Buono scalatore, nei sette anni di attivit\u00e0 non ottiene vittorie, ma partecipa a tutti e tre i grandi Giri e vince la classifica scalatori alla Vuelta al Pa\u00eds Vasco 2007.\nA fine 2010 lascia la strada per dedicarsi al ciclocross. In questa specialit\u00e0 vince due titoli nazionali, nel 2013 e nel 2015, e partecipa pi\u00f9 volte ai Campionati del mondo, ottenendo come miglior piazzamento il 23\u00ba posto nel 2013 a Louisville."}
{"id": "486843", "revid": "12290", "url": "https://it.wikipedia.org/wiki?curid=486843", "title": "The Magdalena", "text": ""}
{"id": "486848", "revid": "118580235", "url": "https://it.wikipedia.org/wiki?curid=486848", "title": "Videogioco di ruolo alla giapponese", "text": "I videogiochi di ruolo giapponesi, anche J-RPG (\"Japanese role-playing game\"), sono un tipo di videogiochi di ruolo prodotti in Giappone.\nI primi esemplari appartenenti alla categoria risalgono agli inizi degli anni '80. Il genere per\u00f2 conoscer\u00e0 gloria a met\u00e0 degli anni '80, con l'uscita su console Famicom di Nintendo del primo episodio della popolare serie \"Dragon Quest\", distribuito da Enix nel 1986, che ne getter\u00e0 ufficialmente le basi e influenzer\u00e0 significativamente i titoli venuti dopo, come ad esempio la serie di \"Final Fantasy\", il cui primo episodio risale al 1987, i cui numerosi capitoli che compongono la saga sono tra i pi\u00f9 famosi e diffusi a livello mondiale.\nNonostante il successo della categoria, la maggior parte dei J-RPG prodotti non viene esportata al di fuori del Giappone e solo pochissimi raggiungono i paesi europei.\nOltre alle serie di \"Dragon Quest\" e \"Final Fantasy\", altri titoli da segnalare sono le saghe di \"Shin Megami Tensei\" e \"Fire Emblem\".\nOltre a queste ci sono anche i varii \"Pok\u00e9mon\", le serie Xenoblade Chronicles, \"Xenosaga\" (seguito di \"Xenogears\"), \"Suikoden\", \"Phantasy Star\", \"Wild Arms\", \"Tales of\", \"Grandia\", \"Koudelka\" (da cui deriva la saga di \"Shadow Hearts\") e molte altre. Molti titoli non hanno invece ricevuto un seguito, e fra questi ci sono \"Vagrant Story\", \"Phantom Brave\", \"The Legend of Dragoon\" e molti altri.\nCaratteristiche.\nUna delle caratteristiche fondamentali dei giochi di ruolo alla giapponese \u00e8 la tipologia dei combattimenti. Quando l'avatar, vagando nella mappa, incontra dei mostri, la scena di gioco cambia e si viene trasportati in un'arena temporanea dove il combattimento avviene a turni (secondo meccaniche varie e diverse da gioco a gioco) fra i personaggi ed i mostri; durante il proprio turno ogni giocatore sceglie un'azione e, finito il turno, riceve un attacco dal mostro, e cos\u00ec via fino alla sconfitta di una delle due fazioni.\nAltre caratteristiche sono la grafica allineata allo stile nipponico di disegno degli anime (spesso con spade e armature fuori dalle dimensioni normali e costumi molto scenografici) e la tipologia di narrativa tipica delle storie dei manga.\nLe critiche maggiori rivolte verso questa particolare categoria di videogiochi riguardano la scarsa o nulla libert\u00e0 nell'interpretazione del personaggio, caratteristica dei giochi di ruolo occidentali, e l'eccessiva linearit\u00e0 e meccanicit\u00e0 della narrazione. Invece, i punti di forza dei J-RPG sono trame ben costruite e ricche di colpi di scena, caratterizzazione psicologica dei personaggi, grande variet\u00e0 di ambientazioni e situazioni, e tantissimi bonus nascosti, da scoprire prestando una particolare attenzione ai dettagli. Alcuni videogiochi di questa categoria vengono anche inseriti in classifiche riguardanti i migliori videogiochi di sempre, come i celebri \"Chrono Trigger\" e \"Final Fantasy VI\", quest'ultimo considerato dal sito web IGN il massimo esponente di questo genere."}
{"id": "486850", "revid": "838137", "url": "https://it.wikipedia.org/wiki?curid=486850", "title": "Partito Socialista (Belgio)", "text": "Il Partito Socialista (\"Parti Socialiste\", PS) \u00e8 un partito politico belga della Comunit\u00e0 francofona. Il PS \u00e8 un partito socialdemocratico, membro del Partito Socialista Europeo e dell'Internazionale Socialista. Leader attuale \u00e8 Elio Di Rupo.\nNella Comunit\u00e0 fiamminga il pensiero politico del socialismo \u00e8 rappresentato da Vooruit. I due partiti si formarono nel 1978 dalla scissione del Partito Socialista Belga.\nStoria.\nLe origini.\nIl Partito Operaio Belga (1885-1940).\nIl Partito Operaio Belga (POB) (\"Parti ouvrier belge\" (POB) in Vallonia, \"Belgische Werkliedenpartij\" (BWP) nelle Fiandre) venne fondato nel 1885 a Bruxelles, quale fusione di oltre cento tra movimenti ed associazioni operai. Negli anni '90 del XIX secolo, il POB si impegn\u00f2 per l'introduzione del suffragio universale e per la costituzione di cooperative e mutue operai. Nel 1894 venne approvata la \"Carta di Quaregnon\", dal nome della citt\u00e0 dove fu firmata, che defin\u00ec i valori del partito. Il POB si present\u00f2 come il partito di tutti gli oppressi e gli sfruttati. Nello stesso anno i primi deputati socialisti entrarono in Parlamento. Nel 1916, gli \"operaisti\" presero, per la prima volta, parte al governo.\nNel 1919 venne introdotto il suffragio universale ed il POB ottenne ben 70 deputati. Nel 1921, come il Partito Socialista Italiano, anche quello belga sub\u00ec una scissione ad opera della componente massimalista, che diede vita al Partito Comunista del Belgio. Nel 1925 il POB divenne il primo partito belga e si alle\u00f2 con i deputati \"cristiano-democratici\" del Partito cattolico. Dopo un breve tripartito, il POB ritorn\u00f2 all'opposizione nel 1935.\nNel 1936 il governo belga decise la neutralit\u00e0 del Paese nello scontro tra Anglo-Francesi e Tedeschi. Dopo lo scoppio della Seconda guerra mondiale, il Belgio, nel 1940, venne invaso ed il re Leopoldo III decise di arrendersi senza condizioni. Il segretario del POB, Henri de Man, sciogliendo il partito, invit\u00f2 gli iscritti ad allinearsi alla politica del re. Molti militanti, per\u00f2, preferirono dedicarsi alla resistenza all'occupazione nazista.\nIl Partito Socialista Belga (1945-1978).\nNel 1945, alla fine della guerra, venne fondato il Partito Socialista Belga (PSB). Dopo l'abdicazione di Leopoldo III, il Belgio si divise soprattutto in materia di politiche sociali e scolastiche. Il partito cattolico, al governo dal 1950 al 1954, favor\u00ec decisamente l'insegnamento privatistico, mentre i socialisti, succeduti al governo, preferirono l'insegnamento pubblico.\nNel anni '60, invece, cominciarono a farsi sentire i \"problemi linguistici e nazionalistici\". Il Belgio doveva riuscire ad equilibrare i rapporti tra le due \"nazionalit\u00e0\", quella vallona e quella fiamminga. Anche i socialisti vissero queste profonde divisioni, che portarono, nel 1968, alla nascita di \"Rode Leeuwen\" (Linea Rossa), una partito socialista fiammingo in aperta contrapposizione con il PSB, da sempre unitario.\nNegli anni '70, i socialisti si impegnarono per assicurare al Belgio una soluzione \"comunitaria e regionalistica\", per superare le divisioni linguistico-culturali. I fiamminghi ottennero l'autonomia culturale richiesta, mentre i valloni non riuscirono ad ottenere quella economica. Questa situazione acu\u00ec le divisioni linguistiche interne ai vari partiti, compreso quello socialista. Tali divisioni culmineranno, nel 1978, con la scissione tra \"Parti Socialiste\" (Vallonia e Bruxelles) e \"Socialistische Partij\" (Fiandre e Bruxelles).\nDal 1978 ad oggi.\nIl PS sar\u00e0 al governo fino al 1981 e di nuovo dal 1988, insieme al Partito Popolare Cristiano (fiammingo) e al Partito Cristiano Sociale (francofono). In questi anni il PS si impegner\u00e0 per accentuare la natura federale dello Stato e per garantire pari possibilit\u00e0 alle varie comunit\u00e0 linguistiche. Nel 1993, il PS contribuir\u00e0 all'istituzione della Regione di Bruxelles-Capitale. Alle elezioni del 1995 il governo uscente sar\u00e0 confermato, ma il PS otterr\u00e0 l'11,9% dei voti, dato ulteriormente peggiorato nel 1999 (10,2%). Nel 2003, il PS consegu\u00ec il 13% dei voti ed entr\u00f2 a far parte del governo guidato dal liberale Guy Verhofstadt (VLD).\nNelle elezioni per la Regione di Bruxelles, il PS nel 1999 ottenne il 16% ed ottenne 13 seggi. Nel 2003, il partito ha avuto un consistente incremento dei voti, giungendo al 28,8% dei voti e conquistando 26 seggi, tanto da aver espresso il capo del governo con Charles Picqu\u00e9.\nAnche in Vallonia il PS esprime l'attuale capo del governo con il proprio presidente Elio di Rupo. Alle elezioni del 2004, il PS conferm\u00f2 di essere il primo partito della regione con il 36,9% dei voti, contro il 29,5% del 1999.\nAlle politiche del 2007, i socialisti valloni hanno visto calare i propri consensi ed hanno perso il primato in termini di seggi sia a livello nazionale, che regionale. Il PS \u00e8 sceso dal 13 al 10,9%, da 25 a 20 seggi.\nIl 6 dicembre 2011, il presidente del partito, Elio Di Rupo, viene nominato Primo Ministro dopo 541 giorni di trattative per la formazione di un governo."}
{"id": "486851", "revid": "393899", "url": "https://it.wikipedia.org/wiki?curid=486851", "title": "Contratto a misura", "text": "Il contratto a misura (o \"a consumo\") \u00e8 un tipo di contratto atipico. \u00c8 un accordo generalmente utilizzato dalle imprese di costruzione, specie nei rapporti B2B: il cliente si accorda con il fornitore in base al SAL di quest'ultimo (e dei terzisti-subappaltatori), misurando precisamente la quantit\u00e0 di materiale usato per la costruzione e la relativa lavorazione necessaria.\nLe misure di ciascun materiale e/o lavorazione previste sono state fissate sul computo metrico che \u00e8, sostanzialmente, l'elementro centrale del preventivo formulato dall'impresa. Una singola voce pu\u00f2 consistere nel solo materiale oppure nell'operazione consistente in materiale unitamente al lavoro necessario e meno che l'operazione non sia pura manodopera. Il computo metrico (da anni realizzato mediante software gestionali specifici o un banale foglio di calcolo) si presenta tradizionalmente come una tabella formata da sei voci (numero consecutivo, codice e descrizione, quantit\u00e0, unit\u00e0 di misura, prezzo o tariffa unitari, importo) pi\u00f9 importo complessivo (a volte suddiviso tra materiali, manodopera e servizi di terzi). La tabella \u00e8 incorporata o allegata ad un documento di offerta che comprende le altre clausole contrattuali proposte dal fornitore.\nPur di derivazione edile/impiantista, ci sono altri settori in cui fornitore e committente si accordano su un contratto a misura (pulizie, mensa, informatica, traduzioni e tanti altri). Presuppone che il committente abbia risorse capaci di accertare, di volta in volta, il consuntivo ovvero le misure effettive dell'opera ad un certo stadio dei lavori. In realt\u00e0, \u00e8 quasi sempre il fornitore che comunica al cliente questa informazione e, solitamente, c'\u00e8 poi un confronto: la prassi prevede che le varie rate di pagamento siano svincolate dopo esito positivo di questo confronto (pu\u00f2 essere necessario un sopralluogo in cantiere).\nQuesto tipo di accordo pu\u00f2 essere considerato l'opposto del contratto a corpo."}
{"id": "486853", "revid": "3580010", "url": "https://it.wikipedia.org/wiki?curid=486853", "title": "Forze di marea", "text": ""}
{"id": "486854", "revid": "93556", "url": "https://it.wikipedia.org/wiki?curid=486854", "title": "Ibrido (moneta)", "text": "In numismatica, un ibrido \u00e8 una moneta o una medaglia coniata con un dritto ed un rovescio i cui disegni non sono normalmente previsti per lo stesso pezzo. Queste variazioni possono essere intenzionali o prodotte da un errore. Questo tipo di errore poi \u00e8 altamente ricercato e gli esemplari possono ottenere prezzi molto elevati tra i collezionisti.\nNell'antichit\u00e0 gli ibridi erano relativamente frequenti. La rapida usura dei conii ed il costo elevato della loro produzione portavano talvolta ad usare conii destinati a nominali diversi o ad usare due dritti o due rovesci. In altri casi i due lati della moneta mostrano date diverse.\nA volte venivano coniate monete con conii appartenenti a monete di Imperatori diversi.\nParecchi ibridi moderni importanti sono stati scoperti recentemente. Uno dei pi\u00f9 famosi negli Stati Uniti \u00e8 l'ibrido \"dollaro di Sacagawea\"/\"quarter di Washington\" un pezzo che si caratterizza il dritto di un \"quarter\" con il busto di George Washington ed il rovescio di un \"dollaro di Sacagawea\". Questa moneta \u00e8 stata coniata su un tondello di un dollaro di Sacagawea.\n\u00c8 opinione diffusa che questa moneta sia stata coniata intenzionalmente da un impiegato della zecca che comunque ha confermato nel luglio 2000 che la moneta sia stata un vero errore, generato dalla sostituzione accidentale di un conio rotto di Sacagawea con un conio del dritto del \"quarter\" di Washington. Parecchie migliaia di monete sono state coniate prima che l'errore fosse scoperto e gli impiegati della zecca ne hanno recuperato e distrutto la maggior parte."}
{"id": "486855", "revid": "1003787", "url": "https://it.wikipedia.org/wiki?curid=486855", "title": "Sergej Jakovlev", "text": " Professionista dal 1999 al 2008, dal 2013 al 2019 \u00e8 stato direttore sportivo al team Astana.\nCarriera.\nDiviene professionista nel 1999 con la squadra francese Besson Chaussures, rimanendovi anche nella stagione 2000. Nel 2001 corre con la squadra italiana Cantina Tollo-Acqua &amp; Sapone, evidenziandosi come uomo squadra. Nel 2002 viene quindi ingaggiato dal Team Telekom, divenuto in seguito T-Mobile Team; l'anno dopo si aggiudica in solitaria la tappa di Oberstaufen al Giro di Svizzera.\nNel 2006 passa tra le file del team spagnolo Liberty Seguros-W\u00fcrth (divenuto, in seguito allo scandalo doping del giugno 2006 che coinvolge il ds Manolo Saiz, Astana) per aiutare come gregario il suo connazionale Aleksandr Vinokurov. In quella stagione partecipa al Giro d'Italia, giungendo terzo nella decima tappa.\nNel 2007 e nel 2008 viene confermato nella nuova Astana, ma non coglie vittorie. Si ritira dall'attivit\u00e0 nel 2008, e nel 2013 diventa uno dei direttori sportivi proprio al team Astana."}
{"id": "486862", "revid": "17351", "url": "https://it.wikipedia.org/wiki?curid=486862", "title": "Serbatoio autostagnante", "text": ""}
{"id": "486863", "revid": "767487", "url": "https://it.wikipedia.org/wiki?curid=486863", "title": "Carlo Tessarini", "text": "Biografia.\nNon sono pervenute ad oggi notizie biografiche sulla sua giovinezza e la sua formazione; le ipotesi storiche degli studi con Corelli (sostenuta da Fran\u00e7ois-Joseph F\u00e9tis) e Vivaldi non hanno trovato alcun riscontro documentario.\nCerto \u00e8 che dal 1720 al 1733 era attivo a Venezia; qui prest\u00f2 servizio come violinista in San Marco (anche sporadicamente fino al 1735) e fu maestro di violino ai Derelitti dal 1727 al 1730, anno in cui l'istituzione interruppe gl'insegnamenti musicali. Infatti, il frontespizio della sua opera I, del 1729, lo qualifica come \"maestro de'concerti\" ai Derelitti.\nFin dal 1731, tent\u00f2 di ottenere un posto nel duomo di Urbino e lo ottenne due anni dopo, nel 1733; la sua attivit\u00e0 presso la cappella della cattedrale \u00e8 documentata fino al 1738, tuttavia sappiamo che egli si assent\u00f2 spesso dalla citt\u00e0, ed infatti fu anche \"direttore della musica instromentale\" alla corte del cardinale Wolfgang Hannibal von Schrattenbach nella citt\u00e0 morava di Brno, come indicato nelle \"6 Sonate\" pubblicate ad Amsterdam verso il 1737. Sempre durante gli anni '30, intraprese un'iniziativa editoriale, stampando musica sua e di altri compositori. Pur continuando ad abitare ad Urbino, sappiamo che fu a Roma, primo violino nell'orchestra del Teatro Valle, all'inizio del 1740, ma la morte del pontefice Clemente XII caus\u00f2 l'interruzione di tutti gli spettacoli, per cui si spost\u00f2 a Napoli. Continuiamo ad avere sue tracce nei registri della cattedrale di Urbino fino al 1743, mentre nel frontespizio dell'opera V (1744 circa) si qualifica come \"direttore perpetuo\" dell'Accademia degli Anarconti a Fano.\nDal 1744, molte sue opere furono pubblicate a Parigi da Boivin e dedicate a vari membri dell'aristocrazia parigina; ci\u00f2 ha fatto pensare (e molti studi riportano quest'informazione) che abbia abitato nella capitale francese per qualche anno, tuttavia non ne abbiamo alcuna prova documentaria Abbiamo invece notizia certa di un suo concerto ad Arnhem nei Paesi Bassi, nel 1747. Nello stesso anno arriv\u00f2 a Londra, per ricoprire il posto di primo violino nell'orchestra della \"Ruckholt House\", in Essex, dove durante l'estate si teneva un concerto seguito da un ballo ciascun luned\u00ec mattina. La stagione cominciava il 24 aprile, e Tessarini vi partecip\u00f2 regolarmente fino ad ottobre.\nNei periodi successivi ritorn\u00f2 a vivere a Urbino e negli ultimi dieci anni della sua vita viaggi\u00f2 in Germania e nei Paesi Bassi, tenendo numerosi concerti tra il 1761 e il 1766.\nDopo la sua ultima esibizione, il 15 dicembre 1766, si concludono le notizie relative alla sua esistenza."}
{"id": "486864", "revid": "14002", "url": "https://it.wikipedia.org/wiki?curid=486864", "title": "Chiesa cattolica olandese", "text": ""}
{"id": "486870", "revid": "196390", "url": "https://it.wikipedia.org/wiki?curid=486870", "title": "Six one nine", "text": ""}
{"id": "486871", "revid": "228587", "url": "https://it.wikipedia.org/wiki?curid=486871", "title": "Ibrido (disambigua)", "text": ""}
{"id": "486872", "revid": "287204", "url": "https://it.wikipedia.org/wiki?curid=486872", "title": "Mime Jr", "text": ""}
{"id": "486874", "revid": "729019", "url": "https://it.wikipedia.org/wiki?curid=486874", "title": "Crass Records", "text": "Crass Records \u00e8 un'etichetta discografica indipendente nata per volont\u00e0 della anarcho punk \"band\" dei Crass.\nDescrizione e storia.\nPrima di formare i Crass, Penny Rimbaud e Gee Vaucher, pubblicarono i loro lavori attraverso la Exitstencil Press che era parte della Dial House. Tuttavia la \"band\" decise di dar vita alla Crass Records dopo aver avuto dei problemi con l'uscita del loro primo 12\" Ep \"The Feeding of the 5000\", con l'etichetta Small Wonder nel 1978.\n\"The Feeding of the 5000\" rischi\u00f2 di non vedere mai la luce a causa del rifiuto dell'impresa irlandese di stampare il disco per la presenza di presunti contenuti blasfemi, in particolare nella canzone \"Asylum\". Il disco fu comunque stampato senza la suddetta traccia, rimpiazzata da 2 minuti di silenzio ai quali la band diede il nome di \"The Sound Of Free Speech\" (in italiano \"il suono della libert\u00e0 di parola\").\nQuesto evento spinse i Crass a creare la Crass Records in modo da poter controllare ogni aspetto della produzione e della realizzazione materiale dei loro futuri lavori. Usando i soldi che un membro della band aveva ottenuto da una piccola eredit\u00e0, il gruppo in breve registr\u00f2 nuovamente e ristamp\u00f2 la traccia mancante in \"The Feeding of the 5000\" con il suo titolo originale \"Reality Asylum\".\nIn una seguente ristampa del primo 12\" della band su Crass Records \"Reality Asylum\" apparir\u00e0 al posto di \"The Sound Of Free Speech\".\nOltre che a produrre, stampare e distribuire il proprio materiale, i Crass furono in grado di usare la loro etichetta per produrre i lavori di altre \"band\". Il primo fu il singolo \"You Can Be You\" delle Honey Bane nel 1980, una teenager che in quel periodo si trovava alla Dial House mentre stava fuggendo da un istituto per l'infanzia (tuttavia, il resto delle Honey Bane su questo singolo non sono altro che i Crass, che per\u00f2 usano il nome di \"Donna and the Kebabs\").\nAltri gruppi che registrarono i loro album e singoli per l'etichetta furono: Zounds, Flux of Pink Indians, Conflict, e la band islandese KUKL (che aveva come cantante Bj\u00f6rk), la cantante Jane Gregory, e le Poison Girls, un gruppo che lavor\u00f2 esclusivamente con i Crass per diversi anni. Molte di queste band nel tempo crearono le loro etichette indipendenti, anche se, mano a mano, si discostarono dalla mentalit\u00e0 della Crass Records.\nL'etichetta, stamp\u00f2 anche, per tre edizioni, la \"Bullshit Detector\", una compilation di demo e registrazioni indipendenti che erano state mandate alla band, che in quel periodo rappresentava in pieno l'etica punk del DIY.\nI singoli distribuiti dalla Crass Records si distinguevano per una particolare politica: le liriche dovevano trattare temi politici da un punto di vista esclusivamente anarchico, i prezzi erano rigorosamente pi\u00f9 bassi rispetto a quelli dei dischi prodotti dalle grandi etichette discografiche.\nSolitamente la produzione era affidata al batterista dei Crass Penny Rimbaud e ci si affidava, per la parte tecnica (registrazione, mixaggio, ecc), a John Loder nei Southern Studios che si trovavano nella parte nord di Londra.\nInoltre potevano contare sull'aiuto da parte di sleeves disegnati da Gee Vaucher, spesso in collaborazione con altri artisti, mentre il nome dell'etichetta e della band erano inseriti con il testo in stile stampino all'interno di un anello nero, che ricorda il dipinto \"Target\" di Jasper Johns. Questi erano piegati all'interno dentro un grande poster che conteneva altri testi e immagini. \nI numeri di serie delle uscite della Crass Records stavano ad indicare un conto alla rovescia rispetto all'anno 1984 (per esempio, 521984 sta a significare \"cinque anni al 1984\").\nLa scelta del 1984 \u00e8 stata causata da due motivi principali: il 1984 \u00e8 l'anno in cui i Crass decisero che si sarebbero sciolti e perch\u00e9 1984 \u00e8 proprio il titolo di uno dei romanzi pi\u00f9 significativi di George Orwell.\nAnche se molti dei vinili della Crass Records sono oggi introvabili, molte delle tracce sono state raccolte ed \u00e8 stata creata una compilation intitolata \"A-Sides\" distribuita in formato CD. Comunque parte del catalogo \u00e8 ancora oggi disponibile sia in vinile che in CD .\nAlcuni degli ex membri dei Crass come Penny Rimbaud e Gee Vaucher continuano a pubblicare i loro lavori (per esempio, materiali da Last Amendment, e 'Vaucher's book \"Animal Rites\") per mezzo della Exitstencil, spesso in collaborazione con altri distributori come l'etichetta jazz Babel Label e AK Press.\nCorpus Christi.\nLa Corpus Christi Records fu una etichetta, che faceva comunque parte della Crass Records, che produceva il materiale di artisti supportati dai Crass tramite l'aiuto dei Southern Studios di John Loder e che non necessariamente dovevano essere in sintonia con l'ottica ideologica e politica che la Crass Records \"pretendeva\" dalle sue \"band\"."}
{"id": "486876", "revid": "838137", "url": "https://it.wikipedia.org/wiki?curid=486876", "title": "Sergio D'Elia", "text": "Dopo l'abbandono della lotta armata e aver scontato 12 anni di carcere per banda armata e concorso morale in omicidio volontario, \u00e8 divenuto sostenitore della nonviolenza e attivista contro la pena di morte e la tortura. Tra il 2006 e il 2008 \u00e8 stato deputato della Rosa nel Pugno. Attualmente \u00e8 segretario dell'associazione Nessuno Tocchi Caino e coordinatore della presidenza del Partito Radicale Nonviolento Transnazionale Transpartito.\nBiografia.\nNato a Pontecorvo, in provincia di Frosinone, da genitori originari di San Cassiano, comune del leccese dove cresce e frequenta le scuole, si trasferisce a Firenze per poter frequentare la facolt\u00e0 di Scienze Politiche.\nGli anni del terrorismo.\nQui viene a contatto con gli ambienti anarchici ed entra in alcune formazioni extraparlamentari: prima in Potere Operaio, quindi in Senza tregua, infine in Prima Linea, l'organizzazione terroristica di estrema sinistra, fuoriuscita da Lotta Continua, di cui diventa dirigente. Subisce alcuni arresti per reati minori, come sottrazione di materiale didattico durante l'occupazione dell'Universit\u00e0. D'Elia afferma di non aver mai utilizzato armi n\u00e9 sparato, ma addebita ci\u00f2 ad un caso fortunato.\nIl 20 gennaio del 1978 alcuni appartenenti alla sua formazione, durante un tentativo di evasione dal carcere delle Murate di Firenze, uccidono l'agente Fausto Dionisi. In seguito a ci\u00f2 viene arrestato e accusato di partecipazione a banda armata e costituzione di associazione sovversiva; anzich\u00e9 una condanna pi\u00f9 mite per favoreggiamento, seguendo le leggi speciali emanate dal 1975 in poi, viene condannato in primo grado a 30 anni, per banda armata e \u00abconcorso morale\u00bb in omicidio volontario.\nLa condanna gli viene inflitta pur non avendo egli partecipato in prima persona al tentativo di evasione e alla sua pianificazione, ma in quanto ritenuto a conoscenza del piano, secondo i dettami delle legislazione anti-terroristica d'emergenza. Il teorema \u00e8 basato sull'assunto giuridico che il dirigente nazionale non pu\u00f2 non sapere di un piano di gruppi locali, ma non vi erano prove esplicite che ne fosse a conoscenza reale e lo stesso omicidio Dionisi non era previsto. D'Elia, che al momento dei fatti si trovava in un albergo di Roma, pur non avendo mai partecipato ad alcun fatto di sangue si assunse la piena responsabilit\u00e0 morale del delitto, ma rifiut\u00f2 quella giuridica. \nIn appello si vede ridotta la pena a 25 anni, di cui sconta effettivamente solo 12, grazie alle riduzioni di pena per l'applicazione della legge sulla dissociazione dal terrorismo e di altri benefici di legge.\nD'Elia sconta la pena in molte carceri speciali \u2013 Novara, Pianosa, Cuneo, Fossombrone, Trani, Nuoro - dove \u00e8 sottoposto, in quanto ex dirigente di PL, per cinque anni al regime dell'ex art. 90, simile all'attuale articolo 41 bis.\nTale regime di detenzione comporta la riduzione di ogni rapporto con l'esterno: un colloquio al mese con il vetro divisorio, limitazioni nella corrispondenza e nei rapporti sociali con altri detenuti; egli sostiene di aver subito intimidazioni e pestaggi dalle guardie penitenziarie, per un certo tempo. Nel dicembre del 1984 \u00e8 trasferito all'Area Omogenea di Rebibbia, carcere nel quale rimarr\u00e0 fino alla sua scarcerazione nel gennaio del 1991.\nSentenza di riabilitazione.\nNel 2000 viene riabilitato dal tribunale di Roma, che cancella le pene accessorie, consentendogli l'eleggibilit\u00e0.\nIl tribunale ha dichiarato che D'Elia aveva ormai voltato pagina ed espiato le sue responsabilit\u00e0 di militante di una banda armata, escludendo anche \"\u00abogni responsabilit\u00e0 diretta o indiretta nell'assalto di Prima Linea al carcere fiorentino e quindi nella morte dell'agente Dionisi\u00bb\", ad eccezione di quella morale prevista dalla legislazione anti-terrorismo.\nL'attivit\u00e0 politica nei Radicali.\nNel 1986, aderisce al Partito Radicale durante la campagna per i diecimila iscritti, abbracciando cos\u00ec le posizioni nonviolente del partito. Nel mese di novembre, rispondendo all'\"appello per la vita del Partito radicale\", lanciato da Marco Pannella per sostenere il partito in crisi economica, numerosi detenuti appartenenti alle Brigate Rosse, Prima linea ed altre bande armate, condannati all'ergastolo e a lunghe pene detentive, fra cui Sergio D'Elia e Maurice Bignami, si iscrivono al \"partito del diritto e della nonviolenza\".\nImpossibilitati a uscire dal carcere, inviano un intervento al Congresso del Partito radicale che si svolge a Roma: \nA partire dal 1987, viene nominato componente della segreteria del Partito Radicale, nell'ambito della quale si occupa soprattutto della riforma penitenziaria.\nIn seguito costituisce un'associazione per far riconoscere il voto ai detenuti e per la riforma delle pene supplementari.\nNel 1987 condanna un attentato delle Brigate Rosse, invitandole a deporre le armi: \nNel suo messaggio di marzo del 1987 al Partito Radicale dichiara di consegnare simbolicamente Prima Linea ai radicali stessi, perch\u00e9 le sue forze vengano utilizzate per la nonviolenza e la democrazia. Questa consegna simbolica seguiva la consegna reale delle armi di Prima Linea al cardinale Carlo Maria Martini, attuata per decisione di Sergio Segio e Susanna Ronconi, oltre che dell'intero gruppo dirigente.\nD\u00e0 vita a numerose iniziative di nonviolenza, fino alla concessione della semilibert\u00e0 nel 1988, e viene scarcerato nel 1991; da allora lavora nel Partito radicale, prima come collaboratore, poi come dirigente.\nHa anche collaborato al progetto per il partito nuovo (Partito Radicale Transnazionale) e fondato, insieme con la prima moglie Mariateresa Di Lascia, l'associazione \"Nessuno tocchi Caino\" per l'abolizione della pena di morte nel mondo, ma attiva anche contro la tortura e per i diritti umani dei detenuti, di cui \u00e8 l'attuale segretario. Per tale attivit\u00e0 ha ricevuto nel 1998 il Premio Nazionale Cultura della Pace.\nNel 2004 \u00e8 candidato coi Radicali alle elezioni europee, nella circoscrizione Centro, senza risultare eletto.\nLa polemica con \"Amnesty International\".\nNel 2003, riprendendo e facendo proprie le tradizionali critiche di Marco Pannella all'organizzazione umanitaria \"Amnesty International\", Sergio D'Elia si rende protagonista di un'accesa polemica con la sezione italiana dell'organizzazione. L'esponente radicale accusa \"Amnesty International\" di non appoggiare la politica adottata da Nessuno tocchi Caino volta ad ottenere una risoluzione ONU per una moratoria della pena di morte, di essere \"provatamente responsabile\" della bocciatura in sede europea di tale politica per la moratoria, e di seguire piuttosto una linea abolizionista.. \"Amnesty International\", vincolata dai propri principi ad una rigida indipendenza da ideologie, gruppi religiosi, economici e governi in caso di collaborazione con organismi terzi, afferma invece di essere favorevole alla moratoria, primo passo verso l'abolizione della pena di morte. La polemica non rientra negli anni successivi, ed ancora nel gennaio 2007 \"Amnesty International\" viene accusata da Nessuno tocchi Caino di osteggiare \"presso le capitali europee, e non solo\" le iniziative per l'ottenimento di una moratoria in sede ONU, e viene esortata ad appoggiare le iniziative di Marco Pannella.\nL'elezione alla Camera dei deputati.\nNelle elezioni politiche di aprile 2006 \u00e8 stato eletto alla Camera dei deputati per la Rosa nel Pugno ed \u00e8 in seguito stato nominato segretario alla Presidenza della Camera, suscitando accese proteste, dopo che il caso venne sollevato da Carlo Giovanardi, sia da parte dei familiari dell'agente Fausto Dionisi, sia da parte di alcuni sindacati delle forze di pubblica sicurezza e rappresentanti di vittime del terrorismo. In favore di D'Elia, secondo il deputato, si espresse in una lettera, gi\u00e0 precedentemente, il capo della DIGOS di Firenze.\nInoltre, fa parte della \"III Commissione - Affari esteri e comunitari\" (dal 6 giugno 2006) e al \"Comitato di vigilanza sulle attivit\u00e0 di documentazione\" (dal 29 giugno 2006).\nDurante il periodo in cui \u00e8 stato deputato, s'\u00e8 distinto per aver sostenuto la proposta di liberalizzazione della professione di farmacista, a fianco del Movimento nazionale liberi farmacisti (Mnlf).\nIn occasione delle elezioni politiche del 2008, in seguito all'inserimento dei candidati radicali nelle liste democratiche, D'Elia non \u00e8 stato candidato perch\u00e9 condannato in via definitiva. In realt\u00e0 per\u00f2 il codice etico del PD stabilisce, al punto 5.3, che \"le condizioni ostative alla candidatura vengono meno in caso (...) di intervenuta riabilitazione\", cosa che non giustificherebbe l'esclusione sulla base della condanna, essendo stato Sergio D'Elia riabilitato nel 2000.\nLa moratoria delle esecuzioni capitali.\nDal 1993 si \u00e8 impegnato - assieme al promotore Marco Pannella, ad Emma Bonino ed a migliaia di altri militanti ed iscritti radicali - per l'approvazione di una risoluzione Onu in favore della moratoria delle esecuzioni capitali. L'obiettivo, considerato il primo passo ed il punto di non ritorno nella battaglia verso l'abolizione della pena di morte nel mondo, \u00e8 sembrato essere finalmente alle porte, dopo anni di scioperi della sete e della fame.\nIl 1\u00ba novembre 2007 \u00e8 stato infatti depositato all'Onu il testo ufficiale della proposta di risoluzione sulla moratoria delle esecuzioni capitali, che \u00e8 stato poi discusso ed approvato in via preliminare dal Terzo Comitato delle Nazioni Unite il 16 novembre 2007. Il 18 dicembre 2007 l'Assemblea Generale, riunita in plenaria, ha definitivamente approvato la risoluzione con 104 voti favorevoli, 54 contrari e 29 astenuti.\nIntervento sul caso Eluana Englaro.\nIl 19 dicembre 2008 Sergio D'Elia, insieme ad Antonella Casu (segretaria di Radicali Italiani) e a Marco Cappato (segretario dell'Associazione Luca Coscioni), presenta denuncia verso il Ministro della salute Maurizio Sacconi, presso la Procura di Roma, per violenza privata ed intimidazioni, in seguito ad un \"atto d'indirizzo\" di pochi giorni prima sulla vicenda di Eluana Englaro.\nIl 17 gennaio 2009, in seguito alla sua denuncia, la Procura di Roma iscrive il ministro Maurizio Sacconi nel registro degli indagati.\nPromotore della norma \"anti-pianisti\" alla Camera.\nIl 10 marzo 2009 viene introdotto il sistema di riconoscimento biometrico per il voto elettronico alla Camera dei deputati, con il metodo anche detto \"anti-pianisti\", la cui proposta di legge era stata presentata nel settembre 2007 proprio dall'allora deputato Sergio D'Elia.\nProcedimenti giudiziari.\nCondanna per l'assalto al carcere delle Murate.\nIl 20 gennaio 1978 viene assaltato il carcere delle Murate a Firenze e viene ucciso l'agente Fausto Dionisi, da parte di appartenenti a Prima Linea (D'Elia \u00e8 fisicamente assente).\nIl 24 aprile 1983, la Corte d'Assise di Firenze condanna Sergio D'Elia a 30 anni di reclusione per concorso morale in omicidio e partecipazione a banda armata.\nIl 1\u00ba febbraio 1985, i giudici della Corte d'Assise d'Appello di Firenze condannano Sergio D'Elia a 25 anni di reclusione sulla base di 31 capi di imputazione tra cui il concorso nel tentativo di evasione dal carcere delle Murate di Firenze.\nNel 2000 gli venne concessa la riabilitazione penale.\nCondanna per furto.\nFu condannato anche in relazione alla sottrazione, nella Facolt\u00e0 di Architettura occupata, di materiale didattico e tecnico (fotocopiatrici, proiettori, ecc.). Al processo, che si celebra il 13 gennaio 1978, viene condannato a due mesi e 7 giorni di reclusione con la condizionale e lo stesso giorno esce dal carcere.\nRiconoscimento giuridico della dissociazione dal terrorismo.\nIl 27 gennaio 1988, con propria ordinanza, la Corte di Appello di Firenze afferma: \"A favore del D'Elia ricorrono le condizioni previste dalla legge n.34/1987 per la concessione dei chiesti benefici poich\u00e9 il D'Elia si \u00e8 definitivamente dissociato dal terrorismo, ha ripudiato la violenza come metodo di lotta politica, ha tenuto comportamenti univocamente ed obiettivamente incompatibili con il permanere del vincolo associativo\".\nCausa per diffamazione contro il Tg4.\nD'Elia denunci\u00f2 nel 2006, tramite l'avvocato radicale Giuseppe Rossodivita, per diffamazione il Tg4 e l'allora direttore Emilio Fede; Fede aveva dedicato un lungo servizio a D'Elia, criticando la sua elezione a deputato in quanto \"terrorista\". il 1\u00ba giugno 2009 il tribunale di Roma condanna in primo grado in sede civile Emilio Fede e il Tg4 in quanto \"\u00abil servizio \u00e8 diffamatorio (...) Le notizie fornite dal servizio sono del tutto incomplete e volutamente selezionate dall'autore del servizio stesso ed il conduttore presenta al pubblico un'immagine deformata dell'odierno attore, ancorata e cristallizzata ai pregressi penali senza alcuna rappresentazione della persona dell'attore all'attualit\u00e0, trascurando la nuova identit\u00e0 personale e politica dell'attore, le nuove convinzioni ideologiche, ci\u00f2 all'evidente fine di offrire ai telespettatori un'immagine negativa (...) La notizia per esser vera deve essere completa, in modo da favorire la libera formazione delle opinioni del pubblico\u00bb\". Il procedimento \u00e8 stato poi prescritto.\nCause contro Roberto Sandalo e Maurizio Belpietro.\nHa denunciato l'ex pentito di Prima Linea Roberto Sandalo che parl\u00f2 di \"conti non saldati\" da parte di D'Elia, nonch\u00e9 Maurizio Belpietro. Il procedimento contro Sandalo si \u00e8 estinto per la morte dell'imputato. Entrambi furono condannati in sede civile nel novembre 2009 dal tribunale di Monza per un'intervista pubblicata dal \"Giornale\" nel 2006 in cui Sandalo, nuovamente detenuto nel 2007 per attentati contro alcune moschee, accus\u00f2 D'Elia di aver organizzato una rapina conclusa con l'omicidio di una guardia giurata, in quanto, come stabilito dalla procura di Firenze, si trattava di notizie palesemente false e inventate ma presentate da Belpietro come fossero verit\u00e0. Il giudice di primo grado, Letizia Anna Brambilla, ha assolto l'autore dell'intervista Stefano Zurlo ma ha inflitto la pena della multa sia a Sandalo che a Belpietro, condannati in solido al risarcimento dei danni, ordinando la pubblicazione della sentenza, per due volte, a cura della cancelleria ed a spese degli imputati, sul quotidiano \"Il Giornale\" come rettifica della precedente intervista.\nVita privata.\n\u00c8 stato sposato con l'esponente radicale Mariateresa Di Lascia (sua compagna per molti anni) dal maggio al settembre 1994. Dopo essere rimasto vedovo, ha poi sposato Elisabetta Zamparutti, anch'ella dirigente radicale."}
{"id": "486884", "revid": "642594", "url": "https://it.wikipedia.org/wiki?curid=486884", "title": "Angle Slam", "text": ""}
{"id": "486885", "revid": "486946", "url": "https://it.wikipedia.org/wiki?curid=486885", "title": "Socialistische Partij Anders", "text": ""}
{"id": "486896", "revid": "767487", "url": "https://it.wikipedia.org/wiki?curid=486896", "title": "Highlander - L'ultimo immortale", "text": "Highlander - L'ultimo immortale (\"Highlander\") \u00e8 un film del 1986 diretto da Russell Mulcahy.\nTrama.\nNew York, 1985. Due uomini, adocchiatisi reciprocamente mentre assistono ad un incontro di wrestling al Madison Square Garden, proprio nel parcheggio sotterraneo dell'edificio prendono a duellare furiosamente a fil di spada. Uno dei due riesce alla fine ad uccidere l\u2019altro, decapitandolo, e subito dopo viene investito da una potente scarica d'energia emessa dal cadavere dello sconfitto. All'arrivo della polizia, allertata per l'improvvisa perturbazione elettrica causata dall'assorbimento della scarica, l\u2019uomo cerca di fuggire, ma viene comunque fermato poco distante dal luogo dello scontro e portato al commissariato, dove gli agenti l\u00ec presenti lo interrogano in merito al cadavere decapitato: l\u2019uomo, un antiquario di nome Russell Nash, \u00e8 infatti sospettato di aver ucciso l\u2019avversario per prendergli la sua spada, un\u2019arma di foggia rarissima e di inestimabile valore. Nash verr\u00e0 per\u00f2 rilasciato poche ore dopo per insufficienza di prove. \nIl tecnico forense Brenda J. Wyatt, contestualmente alle indagini della polizia su questa faccenda, recupera alcune schegge della spada di Nash e scopre che la datazione dell\u2019arma \u00e8 incompatibile con l\u2019epoca a cui risale la tecnica di realizzazione: secondo le analisi, infatti, la spada di Nash, una katana, \u00e8 stata fabbricata almeno un migliaio di anni prima dell\u2019invenzione della sua tecnica di forgiatura. Brenda, decisa a saperne di pi\u00f9, segue Nash e si ritrova coinvolta in un duello tra l\u2019antiquario ed un certo Victor Kruger, a sua volta armato di spada; l\u2019intervento della polizia costringe Kruger a battere in ritirata. Nash intima a Brenda di abbandonare le indagini, dopodich\u00e9 rientra a casa, dove ricorda il suo passato.\nScozia, 1536. Connor MacLeod, un guerriero delle Highlands, viene ferito a morte da un cavaliere alleato del clan rivale dei Fraser. Connor per\u00f2 si riprende miracolosamente e i MacLeod, terrorizzati e convinti che Connor abbia stretto un patto col diavolo, lo scacciano. Cinque anni dopo, Connor, che si \u00e8 rifatto una vita altrove e vive felice assieme alla moglie Heather, viene avvicinato da uno strano individuo, che si presenta come tal Juan S\u00e1nchez Villa-Lobos Ram\u00edrez, maestro d\u2019armi spagnolo, che sembra sapere tutto su di lui. Ram\u00edrez gli rivela che Connor \u00e8 un immortale, proprio come lui che infatti gli confessa d'esser in realt\u00e0 un antico egizio in vita da svariati secoli, e che al mondo ne esistono molti altri come loro: tutti gli immortali sono destinati a combattersi e quando saranno rimasti in pochi, gli ultimi si recheranno in una terra lontana, dove prenderanno parte ad un\u2019Adunanza in cui si batteranno per una Ricompensa finale. Anche Kurgan, il guerriero che fer\u00ec a morte Connor anni prima, \u00e8 un immortale e rappresenta il lato oscuro della loro stirpe: se sar\u00e0 Kurgan ad ottenere la Ricompensa, il mondo sar\u00e0 condannato alla distruzione. Ram\u00edrez addestra Connor all'uso delle armi e lo istruisce sui poteri degli immortali, che possono morire solo per decapitazione e sono incapaci di procreare, ma viene infine ucciso da Kurgan. Connor prende la spada dell\u2019amico, una katana realizzata nel 593 a.C. dal grande fabbro Masamune, e alla morte di Heather, deceduta di vecchiaia, si mette in cerca degli altri immortali, assumendo molte identit\u00e0 nel corso dei secoli, tra cui per ultima quella di Russell Nash.\nNew York, 1985. Connor sconfigge nel duello al Madison Square Garden uno degli ultimi immortali rimasti, Iman Fasil, mentre Kurgan, che ora si fa chiamare Victor Kruger, uccide l\u2019immortale africano Sunda Kastagir, anch'egli un suo amico di vecchissima data. Connor e il Kurgan sono adesso gli ultimi rimasti a battersi per la Ricompensa. \nConnor \u00e8 costretto a rivelare a Brenda la sua vera identit\u00e0 quando la donna, indagando sui passaggi di propriet\u00e0 della sua casa, scopre le prove della sua immortalit\u00e0. Brenda e Connor si innamorano, e Kurgan rapisce Brenda per costringere lo scozzese ad affrontarlo. Alla fine, Connor riesce ad uccidere Kurgan e ottiene finalmente la Ricompensa: una vita mortale, la possibilit\u00e0 di avere figli e il potere di consigliare le menti dei potenti della Terra, inaugurando cos\u00ec una nuova era di pace e prosperit\u00e0 per l'umanit\u00e0.\nProduzione.\nL'idea del film venne in mente allo sceneggiatore Gregory Widen, durante una vacanza in Scozia, in un museo di Edimburgo: osservando un'antica armatura, fantastic\u00f2 su cosa sarebbe potuto succedere se il suo proprietario fosse stato ancora vivo. Il film era originariamente stato concepito con il titolo \"Shadow Clan\" (\"il clan dell'ombra\"). Tale sceneggiatura presentava varie differenze rispetto a quella finale, principalmente riferite al mondo degli Immortali; inoltre era pi\u00f9 violenta e questo costrinse Widen a riscrivere la sceneggiatura e a riavviare il progetto.\nCasting.\nIl ruolo di MacLeod fu offerto inizialmente a Mickey Rourke, che tuttavia rifiut\u00f2. Per interpretare il ruolo di protagonista, l'attore francese Christopher Lambert dovette imparare correttamente l'inglese che, all'epoca, non conosceva.\nVirginia Madsen fece un'audizione per il ruolo di Heather, mentre Brooke Adams venne avvicinata per il ruolo di Brenda.\nRiprese.\nLe riprese iniziarono nell'aprile 1985 e terminarono il 30 agosto dello stesso anno; si svolsero principalmente in Scozia, in Inghilterra e nella citt\u00e0 di New York. RusseLl Mulcahy, uno dei pi\u00f9 importanti registi di videoclip, ha trasformato molte scene della pellicola in veri e propri video musicali; un esempio sono le scene in cui Brenda viene catturata nel suo appartamento dal Kurgan, ma anche le sequenze in macchina in giro per New York.\nAnche se nella pellicola Connor MacLeod afferma di essere nato a Glenfinnan, sulle rive del Loch Shiel, le sequenze in cui si vedono i MacLeod lasciare il loro castello per andare in battaglia contro i Frazier sono in realt\u00e0 state girate presso il castello di Eilean Donan, sulle rive del Loch Duich.\nLa sequenza di apertura doveva essere girata durante una partita di hockey su ghiaccio.\nLa scena in cui Connor incontra Kurgan fu segnata da numerose difficolt\u00e0, sia per le condizioni climatiche sfavorevoli, sia per vari problemi legati a Lambert, che era miope e, come rivela il direttore della fotografia Arthur Smith, solitamente si dimenticava di togliersi gli occhiali.\nLa scena del combattimento tra MacLeod e Fasil venne girata in due luoghi diversi: le scene all'esterno in un garage di fronte al Madison Square Garden; le scene all'interno, a Londra.\nLa scena finale dello scontro tra Kurgan e MacLeod doveva essere girata sulla statua della Libert\u00e0; successivamente gli autori pensarono di inserire il finale in un parco di divertimento; solo alla fine decisero di girarla in un edificio dei Silvercup Studios.\nColonna sonora.\nLa colonna sonora della pellicola \u00e8 stata composta da Michael Kamen, e le canzoni sono opera dei Queen; la canzone principale, \"Princes of the Universe\", \u00e8 stata ripresa anche nella serie televisiva come sigla d'apertura. La canzone \"Who Wants to Live Forever\" inclusa nella pellicola \u00e8 cantata interamente da Freddie Mercury, che sostituisce Brian May nella versione originale del brano. Esiste un'altra versione del brano \"A Kind of Magic\" in versione cinematografica (denominata \"Highlander Version\"), che \u00e8 stata usata esclusivamente nei titoli di coda. Nel 2011 il brano \u00e8 stato pubblicato come bonus track dell'album \"A Kind of Magic\". Nella pellicola \u00e8 stata inclusa un'altra canzone, un rifacimento (cover) di \"New York, New York\", cantata da Freddie Mercury in versione solista; questa canzone non \u00e8 stata pubblicata in alcun album dei Queen: il brano incluso nel box-set \"Freddie Mercury Solo Collection\" (disco 7) di Freddie Mercury, contrariamente a quanto possa sembrare, non \u00e8 quello presente nella pellicola, bens\u00ec un pezzo del tutto differente. Nel video di \"Princes of the Universe\", si pu\u00f2 notare l'attore Christopher Lambert che simula una lotta con le spade con Freddie Mercury, armato del suo celebre microfono a mezz'asta.\nLe canzoni presenti nella pellicola sono contenute negli album \"The Works\" e \"A Kind of Magic\", entrambi dei Queen.\nLe canzoni dei Queen che si sentono nella pellicola sono (in ordine cronologico):\nDistribuzione.\nLa pellicola \u00e8 uscita nelle sale cinematografiche statunitensi il 7 marzo 1986, mentre in quelle britanniche il 29 agosto e, in Italia, il 30 ottobre dello stesso anno.\nAccoglienza.\nNonostante il mediocre incasso ottenuto negli Stati Uniti (poco pi\u00f9 di 12 milioni di dollari), la pellicola \u00e8 diventata una vera e propria opera di culto della cinematografia mondiale, spingendo i produttori a ideare quattro seguiti (che per\u00f2 non hanno avuto lo stesso successo del primo), una serie televisiva e una serie a cartoni animati.\nSequel e opere derivate.\nLa pellicola ha avuto quattro seguiti girati da quattro registi diversi e che presentano vari problemi di continuit\u00e0 tra di loro.\nNel format dei live action \u00e8 basata anche una pellicola d'animazione giapponese del 2007, intitolata \"\" per la regia di Yoshiaki Kawajiri."}
{"id": "486899", "revid": "3580391", "url": "https://it.wikipedia.org/wiki?curid=486899", "title": "Forze mareali", "text": ""}
{"id": "486903", "revid": "547034", "url": "https://it.wikipedia.org/wiki?curid=486903", "title": "Levi (popolo)", "text": "I Levi erano un antico popolo ligure stanziato nel territorio dell'attuale Provincia di Pavia.\nOrigini.\nLivio ricorda i Levi con le parole seguenti: \nPlinio il Vecchio, dal canto suo, aggiunge:\nErano quindi i Levi un popolo ligure abitante attorno al Ticino, nei pressi di Pavia. Gente antica, li dice Livio, nel senso di preesistente all'invasione celtica della penisola italiana.\nPolibio al contrario afferma che \"I primi abitanti all'estremit\u00e0 occidentale [della pianura Padana], vicino alle sorgenti del Po, erano i Laevi e i Lebecii\". Egli elenca questi popoli tra i Celti cisalpini, in contraddizione (almeno per quanto riguarda i Levi) con quanto affermato dai meglio informati autori latini, che li attribuiscono ai Liguri; inoltre Polibio dimostra di avere una visione alquanto schematica della geografia padana: i Levi sembrerebbero abitanti presso la sorgente del Po; altrove afferma che gli Appennini e le Alpi si congiungono sopra Marsiglia.\nAlcune fonti reputano l'insediamento dei Levi nella pianura padana una conseguenza dell'espansionismo etrusco da sud.\nCollocazione.\nIn epoca storica i Levi appaiono un popolo arroccato sul basso corso del Ticino, attorno a Pavia; ma tale situazione successiva all'invasione celtica potrebbe non corrispondere a quella originale.\nSuggestiva appare l'ipotesi che i Levi fossero un tempo diffusi lungo l'intero corso del Ticino. Questo \u00e8 suggerito sia dal toponimo \"Levo\" (frazione di Stresa), presso il Lago Maggiore, sia dal nome dell'alta valle del Ticino, Val Leventina. Questa tuttavia deve il suo nome al popolo dei Lepontii (forse anch'essi liguri, prima di essere assorbiti dai Celti), il cui nome somigliante a quello dei Levi potrebbe indicarne l'origine comune o l'affinit\u00e0 con questi ultimi.\nAltre fonti riportano il territorio dei Levi delimitato dall'Agogna a ovest, dal Ticino a est, dal Po a sud e comprendente l'attuale territorio di Novara.\nSociet\u00e0.\nVivevano sparsi in piccoli raggruppamenti di abitazioni, tendenzialmente costruite in fango, legno e paglia, su terreni sopraelevati, pi\u00f9 facili da difendere. Erano dediti principalmente alla caccia e alla pesca.\nImportanti centri dei Levi sono Lomello, Vigevano e Olevano. Fondarono inoltre Pavia assieme ai Marici."}
{"id": "486905", "revid": "339392", "url": "https://it.wikipedia.org/wiki?curid=486905", "title": "Highlander (film)", "text": ""}
{"id": "486906", "revid": "765341", "url": "https://it.wikipedia.org/wiki?curid=486906", "title": "Cornelia Salonina", "text": "Biografia.\nNelle emissioni numismatiche in latino, il suo nome \u00e8 riportato come \"Cornelia Salonina\"; nella numismatica in greco, sono invece presenti i nomi \"Iulia Cornelia Salonina\", \"Publia Licinia Cornelia Salonina\", e \"Salonina Chrysogona\", attributo che significa \"nata dall'oro\".\nSposata a Gallieno prima del 242, Salonina fu testimone dell'assassinio del marito nel 268, davanti alle mura di Milano assediata. \u00c8 incerto se sia stata uccisa nella medesima occasione, o se sia sopravvissuta per clemenza del successore del marito, Claudio II il Gotico."}
{"id": "486907", "revid": "125952342", "url": "https://it.wikipedia.org/wiki?curid=486907", "title": "Berner Sport Club Young Boys", "text": " \nIl Berner Sport Club Young Boys, meglio noto come Young Boys, \u00e8 una societ\u00e0 polisportiva svizzera con sede nella citt\u00e0 di Berna, meglio nota per la sua sezione calcistica, che milita nella Super League, la massima divisione del campionato svizzero di calcio. Fondato il 14 marzo 1898, ha come colori sociali il giallo e il nero.\nLa squadra di calcio dello Young Boys si \u00e8 aggiudicata 15 titoli nazionali (di cui quattro consecutivi dal 1957 al 1960 e dal 2018 al 2021), sei Coppe di Svizzera, una Supercoppa di Svizzera e una Coppa di Lega svizzera. A livello internazionale vanta la vittoria di una Coppa delle Alpi e quale miglior risultato in Coppa dei Campioni la semifinale raggiunta nel 1958-1959. Disputa le partite interne nello stadio Wankdorf di Berna (32 000 posti).\nStoria.\nL\"'FC Young Boys\" nacque a Berna il 14 marzo 1898 su iniziativa di Max Schwab, Hermann Bauer, Franz Kehrli e Oskar Schwab, studenti dell'Universit\u00e0 di Berna che scelsero come colori sociali il giallo e il nero. Il 17 giugno 1898 la squadra disput\u00f2 la sua prima partita, contro il FC Viktoria, anche se il primo incontro ufficiale data al 29 giugno contro l'Institute Gr\u00fcnau. Sovente calciatori dello Young Boys erano impiegati anche come giocatori dal FC Berna, altro club cittadino con cui si discusse la fusione in un consiglio direttivo del 30 dicembre 1898. La votazione decise per la costituzione dello Young Boys come club autonomo, dando vita ad un'accesa rivalit\u00e0 con il sodalizio concittadino.\nIl 17 agosto 1900 il club fu ammesso nella federazione calcistica della Svizzera. Vinse il campionato nazionale gi\u00e0 nel 1903, prevalendo dapprima nel girone centro e poi nel girone finale con e . Si ripet\u00e9 nel 1909, 1910 e 1911, diventando il primo club svizzero a vincere il titolo per tre anni di fila. Un altro titolo arriv\u00f2 nel 1920.\nNel 1925 la squadra si trasfer\u00ec nello stadio Wankdorf, impianto da 22 000 spettatori, abbandonando cos\u00ec lo Spitalacker-Platz, dove si era insediato dopo la prima guerra mondiale. Nello stesso anno cambi\u00f2 nome in \"Berner Sport Club Young Boys\". Quattro anni dopo rivinse il titolo nazionale, mentre nel 1930 si aggiudic\u00f2 per la prima volta la Coppa di Svizzera.\nNel 1945, dopo la fine della seconda guerra mondiale, il club vinse la seconda coppa della propria storia battendo il per 2-0. Due anni pi\u00f9 tardi, per\u00f2, la squadra retrocesse in seconda serie. Dopo un triennio, nel 1950 fece ritorno in massima divisione, dove sarebbe rimasta per 38 anni.\nGli anni '50 sono l'epoca d'oro nella storia del club bernese. La squadra, sotto la guida dell'allenatore tedesco Albert Sing, mise in bacheca quattro titoli consecutivi dal 1957 al 1960 e nel 1953 e nel 1958 vinse anche la Coppa di Svizzera. Nel 1957 esord\u00ec nelle coppe europee contro gli ungheresi del e un anno dopo affront\u00f2 un'altra compagine magiara, l', che elimin\u00f2 approdando cos\u00ec alla semifinale della Coppa dei Campioni 1958-1959 contro lo . Vinta l'andata in casa per 1-0, lo Young Boys perse per 3-0 il ritorno al Parco dei Principi di Parigi, venendo dunque eliminato. Nel 1960 vinse il campionato. Albert Sing rimase alla guida del club fino al 1964, lasciando la squadra da tecnico pluridecorato.\nIl titolo del 1960 sarebbe rimasto l'ultimo alloro nazionale per i bernesi per i 26 anni seguenti. Nel 1976 il club si aggiudic\u00f2 per la prima volta la Coppa di Lega Svizzera e nel 1977 per la quinta volta la coppa nazionale, ma si dovette attendere il 1985-1986 per vedere di nuovo lo Young Boys campione di Svizzera. Nel 1986-1987 i bernesi misero in bacheca anche la Supercoppa di Svizzera e la sesta coppa nazionale. Dal 1994 i risultati della squadra peggiorarono, fino ad una nuova retrocessione in seconda serie al termine del campionato 1997-1998. Il ritorno in massima divisione fu immediato, ma immediata fu anche la retrocessione. Dopo due anni di permanenza in Lega Nazionale B, al termine della stagione 2000-2001 la squadra fece ritorno in Lega Nazionale A.\nDal 2005 la squadra pot\u00e9 utilizzare il nuovo stadio Wankdorf, ribattezzato Stade de Suisse, frutto dell'ammodernamento del vecchio stadio Wankdorf.\nNel 2012-2013 lo Young Boys esord\u00ec nella fase a gironi di UEFA Europa League, dove si piazz\u00f2 terzo nel proprio raggruppamento. Nel 2017-2018 vinse il campionato svizzero per la prima volta dal 1986 e nell'annata seguente si ripet\u00e9, mentre nel 2019-2020 vinse sia il titolo sia la Coppa di Svizzera, mettendola in bacheca per la prima volta in trentatr\u00e9 anni. Nel 2018-2019 la squadra riusc\u00ec, inoltre, ad accedere per la prima volta alla fase a gironi della UEFA Champions League. Nel 2020-2021 i titoli vinti consecutivamente salirono a quattro. Nella UEFA Champions League 2021-2022 la squadra arriva ultima nel suo girone, con 5 punti, frutto di un una vittoria a sorpresa contro il Manchester United al 95' minuto, un pareggio con gli stessi e un altro pareggio 3-3 contro l'Atalanta.\nColori e simboli.\nMaglie storiche.\nCasa\nTrasferta\nStrutture.\nStadio.\nLo Young Boys ha disputato le proprie partite allo stadio Wankdorf dal 1925 al 2001, anno della demolizione dell'impianto. Lo stadio ospit\u00f2 vari incontri importanti, tra cui la finale del campionato mondiale di calcio 1954, la finale della Coppa dei Campioni 1960-1961 e la finale della Coppa delle Coppe 1988-1989. Dalla stagione 2001-2002 alla stagione 2004-2005, il club ha disputato le proprie partite casalinghe presso lo stadio Neufeld, usato prevalentemente per l'atletica cittadina. Il nuovo stadio Wankdorf fu costruito nel 2005 e ha una capienza di spettatori; le dimensioni del terreno di gioco sono di 108 per 68 metri. Questo stadio, gi\u00e0 noto come Stade de Suisse, fu realizzato in previsione del campionato europeo di calcio 2008, di cui ospit\u00f2 alcune partite dei gironi eliminatori.\nStatistiche e record.\nStatistiche di squadra.\nStatistiche nelle competizioni UEFA.\nTabella aggiornata alla fine della stagione 2019-2020.\nOrganico.\nRosa 2021-2022.\n\"Aggiornata al 4 febbraio 2022\""}
{"id": "486908", "revid": "119072614", "url": "https://it.wikipedia.org/wiki?curid=486908", "title": "Berane", "text": "Berane () \u00e8 un comune nel nord-est del Montenegro. \nBerane \u00e8 uno dei centri dell'area di Polimlje, che prende il nome dal fiume Lim.\nStoria.\nBerane \u00e8 stata fondata nel 1862, formando una parte del Sangiaccato di Novi Pazar. Dal luglio del 1949 al marzo del 1992, quando il Montenegro faceva parte della Repubblica Socialista Federale di Jugoslavia, Berane era conosciuta come Ivangrad.\nSociet\u00e0.\nPopolazione.\nLa popolazione di Berane centro \u00e8 rimasta costante negli ultimi venti anni:\nNel 2003 il 34% della popolazione comunale viveva nel centro principale. Oltre al capoluogo comunale nessuna localit\u00e0 supera il migliaio di abitanti. \nLa suddivisione etnica per i dati del 1991:\nLa stessa per i dati del 2003:\nGeografia antropica.\nLocalit\u00e0.\nIl comune di Berane comprende 65 localit\u00e0:\nInfrastrutture e trasporti.\nBerane \u00e8 collegata con il resto del paese tramite due autostrade. Bijelo Polje dista circa 35 km e da l\u00ec si arriva a Podgorica e alla costa. \nBerane ha un aeroporto, che per un certo tempo \u00e8 caduto in disuso; attualmente esistono piani per la sua rivitalizzazione e uso come aeroporto regionale."}
{"id": "486909", "revid": "8489", "url": "https://it.wikipedia.org/wiki?curid=486909", "title": "Russel Mulcahy", "text": ""}
{"id": "486910", "revid": "320578", "url": "https://it.wikipedia.org/wiki?curid=486910", "title": "B.S.C. Young Boys", "text": ""}
{"id": "486911", "revid": "320578", "url": "https://it.wikipedia.org/wiki?curid=486911", "title": "Young Boys", "text": ""}
{"id": "486912", "revid": "339392", "url": "https://it.wikipedia.org/wiki?curid=486912", "title": "F.C. Basel", "text": ""}
{"id": "486913", "revid": "339392", "url": "https://it.wikipedia.org/wiki?curid=486913", "title": "FC Basel", "text": ""}
{"id": "486915", "revid": "339392", "url": "https://it.wikipedia.org/wiki?curid=486915", "title": "F.C. Basilea", "text": ""}
{"id": "486916", "revid": "339392", "url": "https://it.wikipedia.org/wiki?curid=486916", "title": "Football Club Basilea", "text": ""}
{"id": "486917", "revid": "339392", "url": "https://it.wikipedia.org/wiki?curid=486917", "title": "Football Club Basel", "text": ""}
{"id": "486919", "revid": "599013", "url": "https://it.wikipedia.org/wiki?curid=486919", "title": "Daniele Dessena", "text": "Biografia.\nDi origini sarde (suo nonno paterno \u00e8 originario di Benetutti) ha un fratello, Marco (nato il 9 aprile 1986), che gioca nel ruolo di portiere.\nNel 2010 \u00e8 diventato padre di Tommaso.\nNel febbraio 2014 ha partecipato a una campagna contro l'omofobia, indossando per l'occasione dei laccetti colorati al posto di quelli ordinari.\nCarriera.\nClub.\nParma.\nCresciuto nel fin da bambino, esordisce in Serie A a 17 anni il 27 febbraio 2005 in Lazio- (2-0). In questa stagione esordisce anche in Coppa UEFA, il 24 febbraio 2005, in occasione di Stoccarda-Parma terminata 0-2 per i giallobl\u00f9.\nChiusa la stagione 2004-2005, durante la quale mette a referto le prime 2 presenze in Serie A, si apre quella della conferma (2005-2006) nella quale mette a segno 3 reti in 17 presenze. Il suo primo gol in Serie A \u00e8 quello che il 18 dicembre 2005 fissa al 94' il punteggio sul 2-2 in Siena-Parma. La stagione successiva, 2006-2007, s'impone come titolare nel Parma e viene convocato anche nell'Under-21: l'annata si apre con due reti in campionato contro Sampdoria e Chievo e una in Coppa UEFA al . Successivamente il club ducale gli rinnova il contratto per le successive 4 stagioni.\nSampdoria e Cagliari.\nL'11 luglio 2008 viene comunicato il suo passaggio in compropriet\u00e0 alla Sampdoria per una cifra che si aggira intorno 4 milioni di euro. Fa il suo esordio il 30 agosto 2008 in occasione di Sampdoria- (1-1), giocando uno spezzone di partita dopo essere subentrato all'86' a Gennaro Delvecchio. Il 23 ottobre successivo, mette a segno il suo primo gol con la maglia blucerchiata in -Sampdoria 1-2, nella fase a gruppi della Coppa UEFA 2008-2009, mentre il 9 maggio 2009 mette a segno la sua prima doppietta con la Sampdoria in Serie A, in occasione della vittoria per 5-0 sulla .\nPer la stagione 2009-2010 Sampdoria e Parma rinnovano la compropriet\u00e0, e nelle ultime ore di mercato del 31 agosto passa in prestito al Cagliari, squadra di cui i parenti sono grandi tifosi e da lui fortemente voluta vista la possibilit\u00e0 di giocare nella sua terra d'origine. \nIl 27 settembre seguente segna il suo primo gol col Cagliari su azione personale, nella partita Parma-Cagliari, contro la sua ex squadra, chiudendo di fatto il match; si ripete poi il 18 ottobre in rovesciata contro il Catania e il 14 marzo 2010 contro il Genoa.\nIl 25 giugno 2010 la Sampdoria di Domenico Di Carlo, gi\u00e0 allenatore di Dessena al Parma, decide di puntare su di lui acquistando per questo l'intero cartellino del giocatore. L'annata si conclude con la retrocessione in Serie B. Dessena rimane comunque anche in Serie B, dove debutta il 5 ottobre 2011 da titolare in -Sampdoria (1-1).\nRitorno al Cagliari.\nIl 28 dicembre 2011 ritorna al Cagliari in prestito con diritto di riscatto grazie al nullaosta concessogli dalla . Fa il suo secondo esordio con la maglia degli isolani nella partita casalinga contro il , vinta poi 3 a 0 dalla sua squadra, divenendo subito titolare. Chiude con 12 presenze e un gol, messo a segno l'11 febbraio 2012 nella partita Cagliari-Palermo (2-1). Al termine della stagione viene riscattato a titolo definitivo dalla societ\u00e0 rossobl\u00f9.\nNella stagione successiva totalizza complessivamente 34 presenze, mettendo a segno 3 gol in campionato; due dei quali decisivi nelle vittorie di misura entrambe per 1-0 contro la in trasferta il 28 ottobre 2012 alla 9\u00aa giornata e contro la Lazio in casa il 19 maggio 2013 nell'ultima giornata.\nRinnovato il contratto con il Cagliari fino al giugno 2017, l'11 gennaio 2015 indossa per la prima volta la fascia di capitano in occasione della vittoria casalinga per 2-1 contro il . Il 1\u00ba febbraio ritrova il gol dopo oltre un anno, segnando la rete del momentaneo 1-1 sul campo dell'Atalanta; partita poi terminata 2-1 per gli orobici. La stagione 2014-2015 si conclude con la retrocessione in Serie B. Chiude con 28 presenze e un gol in campionato, pi\u00f9 2 apparizioni in Coppa Italia.\nDessena decide di restare anche nella serie cadetta, diventando il nuovo capitano della squadra dopo l'addio di Daniele Conti. Il 28 novembre, durante la partita in casa del , subisce un grave infortunio a seguito di un duro intervento del difensore bresciano Coly, riportando una frattura composta di tibia e perone della gamba destra, che lo costringe a terminare la stagione in anticipo. Ritorna in campo il 14 maggio 2016 in occasione di Cagliari-, penultima partita del campionato, subentrando negli ultimi minuti di gioco in maniera simbolica (essendo ancora fuori condizione) e partecipando sul campo alla festa promozione del Cagliari.\nAl ritorno in campo in Serie A (2016-2017) alla prima da titolare a 11 mesi dall'infortunio, il 31 ottobre 2016, segna una doppietta che fa vincere il Cagliari 2 a 1 sul Palermo.\nIn totale nei 7 anni di militanza al Cagliari, ha collezionato 206 presenze e 12 gol con il club sardo.\nBrescia.\nIl 9 gennaio 2019 viene acquistato a titolo definitivo dal in Serie B, con il quale firma un contratto fino al giugno 2020.\nIl 1\u00ba maggio successivo, segna la sua prima rete con la maglia del Brescia, nella partita vinta per 1-0 in casa contro l'Ascoli, siglando la rete decisiva per la promozione matematica in Serie A dopo otto anni delle \"rondinelle.\"\nPescara.\nIl 1\u00ba febbraio 2021 viene acquistato dal . Il 16 marzo segna le prime reti con gli abruzzesi, una doppietta inutile ai fini del risultato, in quanto il Pescara \u00e8 sconfitto in casa dall'Ascoli per 2-3. Mette insieme 13 presenze e 3 gol ma a fine stagione gli abruzzesi retrocedono e lui rimane svincolato.\nVirtus Entella.\nIl 20 luglio seguente viene tesserato dalla , anch\u2019essa retrocessa in C.\nSegna il suo primo gol con i liguri il 24 ottobre contro la (1-1).\nNazionale.\nDopo 2 presenze in Under 18 e 7 presenze con 1 gol in Under 19, ha collezionato 20 presenze con la nazionale Under-21, con la quale ha preso parte all'Europeo U-21 del 2007 e a quello del 2009.\nNel maggio 2008 vince il Torneo di Tolone con la \"nazionale olimpica\". Durante la manifestazione realizza un gol in occasione di Italia-Stati Uniti (2-0). Con la \"nazionale olimpica\" prende poi parte anche ai Giochi olimpici 2008 in Cina.\nStatistiche.\nPresenze e reti nei club.\n\"Statistiche aggiornate al 14 novembre 2021.\""}
{"id": "486921", "revid": "4711", "url": "https://it.wikipedia.org/wiki?curid=486921", "title": "Massacro di Lidice", "text": ""}
{"id": "486922", "revid": "2208660", "url": "https://it.wikipedia.org/wiki?curid=486922", "title": "Thai", "text": "I thai (o tai, tailandesi, thailandesi, tai siam) sono il principale gruppo etnico della Thailandia e fanno parte del pi\u00f9 grande gruppo etnolinguistico dell'Asia Sud-Orientale, oltre ad essere compresi nei 54 gruppi etnici ufficialmente riconosciuti dal Vietnam. Il loro idioma \u00e8 il thailandese (o thai), che \u00e8 classificato nella famiglia linguistica tai kadai; la maggior parte dei thai professa il Buddhismo Theravada. Fino alla met\u00e0 del XX secolo furono conosciuti come siamesi in Occidente, dove il Paese era chiamato Siam.\nQuando si stabilirono nella valle del Chao Phraya, l'odierna Thailandia Centrale, i thai assorbirono le influenze dei popoli Dvaravati e Khmer sviluppando una cultura e un'organizzazione politico-amministrativa pi\u00f9 evolute rispetto a quella degli Yuan e dei Lao, etnie queste ultime che hanno radici comuni con i thai. In seguito vi fu nella stessa zona l'immigrazione di Indiani e soprattutto di Cinesi; dalle relazioni con tutti questi popoli si sono modellate la civilt\u00e0, la cultura e lo stesso patrimonio genetico dei thailandesi odierni.\nStoria.\nOrigine.\nI thai fanno parte dei popoli Tai, che migrarono dalla Cina del sud-ovest e si stabilirono nella parte settentrionale del sud-est asiatico. La prima citazione riguardante i popoli tai kadai trova in alcune annotazioni cinesi che risalgono al VI secolo d.C., dove vengono descritti come coltivatori della Cina meridionale. I Tai lasciarono i luoghi di origine delle odierne province cinesi dello Yunnan e del Guangxi a partire dalla II met\u00e0 del I millennio, spinti dall'espansione dell'etnia cinese Han e dall'esigenza di trovare terreni coltivabili migliori di quelli su cui vivevano. Erano padroni di evolute tecniche di coltivazione basate sulla costruzione di canali di irrigazione, e le valli dei fiumi indocinesi garantivano un terreno ideale per l'agricoltura.\nL'esodo verso sud si fece pi\u00f9 massiccio tra il X ed il XIII secolo, a seguito dei vari conflitti del regno di Nanzhao, nello stesso Yunnan, e dell'invasione mongola della Cina. In quel periodo le etnie dominanti nel sud-est asiatico erano quelle dei Mon e dei Khmer. Le varie etnie Tai si diffusero in un vasto territorio, e sono tuttora presenti dall'India nordorientale, nell'Assam, fino all'isola di Hainan, e dalla provincia cinese del Sichuan fino al sud della Thailandia. I principali gruppi etnici in cui erano suddivise in sudest Asia furono gli Shan in Birmania, i Lao nel medio bacino del Mekong, e i Thai nell'odierna Thailandia.\nI popoli Tai sottrassero con la forza i migliori terreni coltivabili lungo i fiumi alle preesistenti trib\u00f9 minori che parlavano lingue mon-khmer, costringendole a spostarsi nelle zone montane o a integrarsi nelle comunit\u00e0 Tai. Si diedero quindi una struttura regionale consorziandosi nelle cosiddette \"mueang\", inizialmente piccole citt\u00e0-Stato dove veniva eletto un sovrano \"(chao)\" e a cui facevano riferimento una cerchia di villaggi minori della stessa zona. Queste prime forme di organizzazione ebbero luogo nelle zone periferiche dell'Impero Khmer, a nord delle grandi pianure.\nTra le fonti che attestano l'arrivo dei Thai nella regione, vi \u00e8 la menzione di prigionieri di guerra \"Sy\u0101\u1e43\", assieme ad altri Cinesi, Khmer e Vietnamiti, nell'epigrafia dei Ch\u0103m dell'XI secolo. In un'inscrizione del XII secolo in un tempio di Angkor Wat, vi \u00e8 un riferimento a guerrieri \"Syam\" (pronuncia IPA: ) nell'esercito Khmer, identificati come Thai. Tra i diversi significati dati al termine \"syam\", o \"siam\", uno \u00e8 la traduzione dal sanscrito di bruno scuro, forse riferito al colore della pelle. Altre versioni sostengono che Siam derivi dal termine \"Sien\", come i Cinesi chiamarono il Regno di Sukhothai, o da \"Xian\", come gli stessi Cinesi avrebbero chiamato l'area del basso Chao Phraya sottomessa da Ayutthaya, che i portoghesi trasformarono in Siam. Il termine Siam, riferito allo Stato dei Thai, sarebbe rimasto in uso presso gli stranieri per diversi secoli, anche se i Thai lo hanno sempre chiamato Mueang Thai (Paese dei Thai).\nIl Regno di Sukhothai.\nLa fondazione del Regno di Sukhothai avvenne nel 1238 e corrispose con il declino dell'Impero Khmer. Ne fu artefice Sri Indraditya, governatore della provincia occidentale khmer di Bang Yang, nella zona di Sukhothai, che capeggi\u00f2 la protesta popolare e fu proclamato re dei Siamesi. Dall'incontro con le culture dei Khmer e dei Mon ebbe origine la cultura dei Thai che, influenzati inizialmente dall'induismo dei Khmer, abbracciarono la fede del buddhismo theravada dopo il declino dello stesso induismo nella regione.\nSukhothai fu il primo grande Stato dei Thai e fu chiamato \"Sien\" in Cina, dove secondo la \"Storia degli Yuan\" giunse un'ambasciata di Sukhothai nel 1282. I suoi sovrani regnarono secondo la filosofia buddhista del \"dharmaraja\", instaurando un rapporto paternalistico e rendendosi sempre disponibili con i sudditi, sforzandosi di governare con giustizia secondo le leggi del \"dharma\" buddhista. Tale sistema si contrappose a quello dei sovrani khmer, che si facevano venerare come una divinit\u00e0 secondo il culto del \"devaraja\", introdotto nell'802 alla fondazione dell'impero da Jayavarman II.\nIl Regno di Ayutthaya.\nNel 1350 fu fondata la citt\u00e0 di Ayutthaya, il cui nome deriva dalla citt\u00e0 indiana di Ayodhya, sacra per i buddhisti, si tramanda infatti che il Buddha vi abbia predicato per sette anni. Fu fondata dal re Ramathibodi I e divenne la capitale dell'omonimo regno, che ebbe ben presto il sopravvento sui regni vicini, espandendo i propri territori alle spese della stessa Sukhothai. Il Regno di Ayutthaya si espanse enormemente nel 1431 con la conquista di Angkor, la capitale dell'Impero Khmer, e nel 1448 con l'annessione del Regno di Sukhothai.\nCome in tutta la regione, sia a Sukhothai che ad Ayutthaya per governare fu adottato il sistema \"mandala\", in cui alle \"mueang\" vassalle veniva lasciata autonomia di amministrare la propria cerchia di \"mueang\" pi\u00f9 piccole, e a queste i villaggi dei territori circostanti. Lo Stato non era quindi centralizzato e forniva protezione in cambio di tributi e occasionale appoggio militare. Per garantirsi il rispetto degli accordi, il re costringeva il vassallo a concedergli una figlia in sposa e ne deportava altri parenti prossimi a titolo di ostaggio.\nMalgrado le frequenti guerre che furono combattute contro i birmani ed i vietnamiti, i traffici commerciali furono fiorenti; l'arrivo degli europei nelle regioni del Sud-est asiatico permise ai Siamesi di sviluppare il commercio anche con Paesi lontani e di arricchire ulteriormente il regno. Il periodo di maggior prosperit\u00e0 per Ayutthaya fu il XVII secolo, grazie anche alla pace dopo anni di conflitti militari e ai contatti commerciali con fiorenti economie come quelle dii Safavidi in Persia, dei Moghul in India, degli Olandesi che avevano preso il controllo dello stretto di Malacca e con i Giapponesi, riunificati dopo un lungo periodo di guerre civili. Molti soldati vennero reimpiegati in altri settori della societ\u00e0 e le energie furono concentrate sulla ricostruzione delle economie. Ayutthaya vide in quegli anni l'insediamento in citt\u00e0 di nuove comunit\u00e0 di forestieri dediti agli affari, alle arti, alla politica e ad altri settori della vita sociale; molti di essi arrivarono a ricoprire incarichi di primaria importanza anche a livello governativo.\nI Regni di Thonburi e di Rattanakosin.\nDopo un periodo di caos a seguito della distruzione di Ayutthaya nel 1767 da parte dei birmani, re Taksin cacci\u00f2 gli invasori e riunific\u00f2 il paese che si era spaccato. Riusc\u00ec anche nelle imprese di assoggettare il Regno di Cambogia e quelli laotiani e di riconquistare quello Lanna, da lungo tempo in mano birmana. Fond\u00f2 il Regno di Thonburi che dur\u00f2 solo 15 anni, fino alla morte del sovrano, rovesciato da un colpo di Stato da parte della vecchia aristocrazia di Ayutthaya. Gli subentr\u00f2 re Rama I, capostipite della dinastia Chakri che tuttora regna in Thailandia, il quale port\u00f2 la capitale a Bangkok, fond\u00f2 il Regno di Rattanakosin, detto anche del Siam, e riorganizz\u00f2 lo Stato. Sia Taksin che Rama I che i loro successori intrapresero diverse guerre contro i birmani, neutralizzandone ripetute invasioni.\nCon la conquista del Laos durante il regno di Taksin, i siamesi si annetterono l'odierna Thailandia del Nordest, il cui territorio comprende l'intero altopiano di Korat, a quei tempi prevalentemente spopolato. L'annessione del Regno di Vientiane e la distruzione della sua capitale avvenne nel 1828, dopo che fu soffocata la rivolta del re laotiano Anuvong. Centinaia di migliaia di laotiani furono deportati in Isan ed altre zone del Siam e si avvi\u00f2 un processo detto di thaificazione, il tentativo di assimilare alla cultura thai i popoli conquistati. Durante il regno di Taksin ebbe inizio anche la massiaccia immigrazione di cinesi, che sarebbe continuata nei decenni successivi fino a raggiungere le unit\u00e0 verso il 1850. Verso la met\u00e0 del XIX secolo, le novit\u00e0 tecnologiche e la rivoluzione industriale in atto in Europa furono recepite da re Rama IV che inizi\u00f2 l'ammodernamento del Paese e fu seguito su tale strada dal figlio Rama V.\nIn quegli anni il colonialismo britannico e quello francese presero di mira il Sud-est asiatico. A prezzo di grandi concessioni territoriali Rama V riusc\u00ec a mantenere l'indipendenza del Siam, al contrario di tutti gli altri paesi del Sudest asiatico che caddero uno dopo l'altro in mano agli europei. Con la guerra franco-siamese del 1893, il sovrano dovette concedere i territori laotiani all'Indocina francese, mantenendo comunque il possesso di quelli situati sulla sponda destra del Mekong, che erano stati ripopolati con i laotiani deportati. Questa zona fu ribattezzata Isan, dove tuttora la lingua madre \u00e8 quella isan, che raccoglie diversi dialetti della lingua lao. Il processo di thaificazione \u00e8 stato tale che buona parte degli abitanti di questa regione si definiscono oggi thai.\nLa Thailandia odierna.\nCon i trattati che Rama III, Rama IV e Rama V firmarono con le potenze internazionali, il paese apr\u00ec definitivamente le porte ai commerci ed investimenti stranieri. Nei primi decenni del XX secolo, il sistema politico siamese, le forze armate, le scuole, e l'economia subirono drastici cambiamenti. Molti giovani studiarono all'estero, ed emerse una piccola \"\u00e9lite\" istruita in occidente con idee tradizionali. Nel 1932 il colpo di Stato (senza spargimenti di sangue) noto come rivoluzione siamese del 1932 organizzato da ufficiali militari e civili port\u00f2 alla fine della monarchia assoluta e inaugur\u00f2 l'era costituzionale. Nel 1939, il paese fu chiamato per la prima volta Thailandia.\nMalgrado che da allora il potere sia detenuto dai militari, la monarchia \u00e8 sempre molto amata dai thai ed il re \u00e8 tuttora oggetto di venerazione dei sudditi. Il reato di \"lesa maest\u00e0\" continua ad essere un importante strumento di censura. L'instabilit\u00e0 del sistema ed il ferreo controllo esercitato dai militari con la repressione e la censura, hanno avuto come conseguenza diversi colpi di Stato e prolungati periodi di legge marziale. Negli anni sessanta nacque la guerriglia comunista, negli anni ottanta e novanta vi furono imponenti dimostrazioni studentesche, tutte soffocate nel sangue dalle truppe dell'esercito. Le quindici costituzioni thailandesi che si sono succedute tra il 1932 ed il 2008, non hanno modificato profondamente i rapporti di potere tra le forze armate ed il popolo.\nUn sostanziale cambiamento si \u00e8 registrato a partire dal 2001, quando \u00e8 stato eletto primo ministro il magnate Thaksin Shinawatra. Il suo avvento sulla scena politica ha generato uno spaccamento tra il popolo thai e dure lotte tra le due fazioni che si sono create. I sostenitori di Thaksin sono stati conquistati dalle sue riforme, specialmente quelle in campo agricolo, ed hanno la loro roccaforte nell'Isan e in Thailandia del Nord. \u00c8 diventato l'idolo delle classi pi\u00f9 disagiate per il populismo che ha caratterizzato i suoi governi, riducendo ad esempio i costi per l'assistenza sanitaria o aiutando gli insolventi, e per essersi contrapposto all'\u00e9lite di Bangkok, tradizionale centro del potere del Paese. Il resto del Paese non si fida dell'onest\u00e0 di Thaksin, coinvolto in pesanti conflitti d'interesse, ed appoggia la tradizione monarchica, i conservatori ed i militari.\nL'esilio a cui \u00e8 stato costretto l'industriale dopo un colpo di Stato dei generali, non ha calmato le acque ed il conflitto che ha dilaniato l'unit\u00e0 nazionale \u00e8 tuttora in corso. Nell'aprile e maggio del 2010, le violente manifestazioni dei sostenitori di Thaksin sono state represse nel sangue causando la perdita di 91 vite umane. Tra le vittime, il fotoreporter italiano Fabio Polenghi. Le elezioni del 2011 hanno visto il trionfo di Yingluck Shinawatra, sorella di Thaksin, che \u00e8 divenuta la prima donna a capo del governo del Regno della Thailandia.\nDopo alcuni mesi di dure proteste anti-governative, che chiedevano le dimissioni del primo ministro perch\u00e9 rappresentava gli interessi del deposto fratello, il 7 maggio 2014 Yingluck \u00e8 stata destituita dalla Corte Costituzionale. L'accusa \u00e8 stata \"abuso del potere politico a fini personali\", per aver rimosso dall'incarico nel 2011 l'ex capo del Consiglio di sicurezza nazionale ed averlo sostituito con un proprio parente. Con tale sentenza sono stati destituiti anche tutti gli altri ministri in carica quando successe il fatto. La situazione creatasi ha riportato nelle piazze anche le camicie rosse pro-Thaksin del Fronte Unito per la Democrazia contro la Dittatura, che si sono dichiarate pronte a lottare per ottenere a breve nuove elezioni.\nCon l'acutizzarsi della tensione, il 20 maggio 2014 l'esercito ha proclamato la legge marziale e due giorni dopo ha effettuato un colpo di Stato. La costituzione \u00e8 stata soppressa, il governo \"ad interim\" \u00e8 stato sciolto, \u00e8 entrato in vigore il coprifuoco sul territorio nazionale dalle 22 alle 5 e i dimostranti di entrambi gli schieramenti sono stati invitati a disperdersi. L'intervento militare \u00e8 avvenuto dopo che, a partire dall'inizio delle proteste in novembre, 28 persone hanno perso la vita e circa 700 sono state ferite in scontri e attentati collegati alle proteste. Si tratta del 19\u00ba tentativo di colpo di Stato nel Paese dopo l'istituzione della monarchia costituzionale nel 1932.\nLa mattina del 23 maggio, il comandante in capo dell'esercito Prayuth Chan-ocha, guida del colpo di Stato, si \u00e8 auto-proclamato primo ministro \"ad interim\" della Thailandia ed ha convocato diversi \"leader\" politici ed esponenti delle dimostrazioni dei mesi precedenti, molti dei quali sono stati tratti in arresto.\nGeografia e demografia.\nLa maggior parte dei thai vive in Thailandia, dove a tutto il 2012 rappresentavano il 95,9% dei abitanti, pari a circa 64 milioni, ma se ne possono trovare anche in altre parti del sud est asiatico. \nIl totale di 64 milioni di thailandesi residenti in Thailandia si raggiunge se si comprendono gli abitanti di origine lao/isan, pi\u00f9 di 20 milioni secondo una stima del 2004, quelli di origine settentrionale, discendenti dei tai yuan di Lanna, i sino-thailandesi, che sono circa il 14% della popolazione, ed i malay musulmani, circa 2 milioni, concentrati nel profondo sud e nella capitale. Il restante 4% circa degli abitanti della Thailandia \u00e8 composto da immigrati, in buona parte provenienti dalla Birmania, ma anche da Cina, Laos, Cambogia e Paesi occidentali.\nLa parte di popolazione di origine cinese \u00e8 frutto delle continue immigrazioni degli ultimi secoli. Buona parte dei thai-cinesi si sono completamente integrati nella vita del Paese ed oggi si autodefiniscono thailandesi. Molte delle loro famiglie risiedono in Thailandia da diverse generazioni e, ad eccezione della prima generazione di immigrati, non parlano ormai pi\u00f9 la lingua cinese.\nLe maggiori comunit\u00e0 di thailandesi emigrati si trovano negli USA (dove oggi vivono circa 250.000 thai-statunitensi, concentrati nella Thai Town di Los Angeles in California), in Laos, Cina, Taiwan, Malesia, Singapore, Giappone, Corea del Sud, Hong Kong, Arabia Saudita, Canada, Regno Unito, Danimarca, Australia, Svezia, Norvegia, Francia, Germania, Nuova Zelanda, Libia e Emirati Arabi.\nCultura e societ\u00e0.\nI thai possono essere suddivisi in vari gruppi regionali che comprendono i thai centrali, i nord-orientali, i settentrionali e i meridionali, ognuno con i propri dialetti regionali ma tutti educati a parlare la lingua thailandese. Quello thai centrale \u00e8 il gruppo dominante che \u00e8 riuscito a preservare la lingua e la cultura thai, malgrado che il gruppo nord-orientale dell'Isan sia il pi\u00f9 numeroso e la cultura e la lingua isan siano parte del patrimonio culturale laotiano. La lingua thai ha influenze pali, sanscrite e khmer ed \u00e8 scritta con l'alfabeto thai derivante dall'alfabeto khmer, che a sua volta deriva dall'antico brahmi indiano. Sia la lingua che l'alfabeto lao sono molto simili al thai. Nell'ambito del processo di thaificazione, nel XX secolo furono aboliti gli alfabeti lao e lanna nelle scuole del paese.\nI thai professano prevalentemente il buddhismo theravada e identificano fortemente la propria identit\u00e0 etnica con tale religione. L'antica componente animista popolare non \u00e8 mai stata sradicata, come confermano le piccole case degli spiriti che la maggior parte delle famiglie thai conserva nel proprio giardino, offrendo quotidianamente simbolici omaggi di cibo e fiori agli spiriti protettori. Anche molti aspetti del brahmanesimo e dell'induismo fanno parte dell'identit\u00e0 religiosa e della vita quotidiana dei thai. Molta della letteratura classica nazionale deriva da quella indiana, ad esempio il poema epico indiano R\u0101m\u0101ya\u1e47a ha un'equivalente versione thai di nome Ramakien.\nLe arti indigene includono la boxe thailandese, detta \"Muay Thai\", la danza tradizionale thailandese e il teatro delle ombre siamese, chiamato \"Nang Yai\". Un'arte che ha una discreta diffusione a livello mondiale \u00e8 il massaggio thai, che, al pari di altri settori della medicina tradizionale nazionale, \u00e8 patrocinato dal Ministero della Sanit\u00e0 thailandese. La cucina thailandese \u00e8 molto raffinata e tende ad essere abbastanza eclettica, assomiglia alle cucine degli Stati limitrofi con una variazione agrodolce simile a quella della cucina cinese. La maggior parte dei piatti thai sono piccantissimi.\nLa moderna cultura thai risente delle influenze di diverse culture portate in Siam dagli immigrati. L'influenza cinese \u00e8 visibile da secoli e molte usanze thai derivano non solo dai cinesi ma anche da consuetudini indiane. Tra queste va annoverato il \"wai\", tradizionale saluto thailandese eseguito con un inchino del capo a mani giunte, mutuato dalla tradizione indiana e simile al \"sampeah\" cambogiano, al \"nop\" laotiano ed al \"namast\u00e9\" indiano, cingalese e nepalese.\nSecondo statistiche dell'UNICEF riferite all'anno 2012, i thai avevano un tasso di alfabetizzazione del 93,5%, oltre il 98% per la fascia tra i 15 e i 24 anni. La spesa pubblica per l'educazione era circa il 3,8% del PIL. Il lavoro minorile coinvolgeva l'8,3% dei minori. L'aspettativa di vita era di 74,2 anni, in grande progresso rispetto al 1970, quando era di 59,5 anni. Vi erano circa 120 telefoni cellulari ogni 100 abitanti e accedeva regolarmente ai servizi internet il 26,5% della popolazione.\nEconomia.\nSecondo le succitate statistiche dell'UNICEF del 2012, il reddito nazionale lordo pro capite era di dollari all'anno, che in termini di parit\u00e0 di potere d'acquisto equivaleva a dollari l'anno. Il tasso di crescita del PIL tra il 1990 e il 2012 era stato del 2,9%, con un tasso d'inflazione nello stesso periodo del 3,1%. Tra il 2007 e il 2011, i thai che vivevano sotto il livello internazionale di povert\u00e0 di 1,25 dollari al giorno erano lo 0,4%. La spesa pubblica per la sanit\u00e0 nello stesso periodo era il 2,9 del PIL, per l'istruzione pubblica era del 3,8% e per le spese militari dell'1,5%.\nEtnie correlate.\nL'etnia thai fa parte dei popoli tai, i cui stanziamenti si estesero dall'Assam all'isola di Hainan, e dal Sichuan al sud dell'odierna Thailandia. Tra le altre etnie che ne fanno parte vi sono gli ahom nell'Assam, gli shan nella Birmania settentrionale, i lao in Laos e in Thailandia, i t\u00e0y in Laos e Vietnam, i nung in Vietnam, i dai e gli zhuang in Cina. Questi popoli hanno in comune l'origine della lingua ed alcune tradizioni e feste. Inoltre professano quasi tutti il Buddhismo Theravada."}
{"id": "486923", "revid": "36426", "url": "https://it.wikipedia.org/wiki?curid=486923", "title": "Robbiana", "text": ""}
{"id": "486928", "revid": "36426", "url": "https://it.wikipedia.org/wiki?curid=486928", "title": "Convento della Calza", "text": ""}
{"id": "486930", "revid": "119257374", "url": "https://it.wikipedia.org/wiki?curid=486930", "title": "Almanacco di Gotha", "text": "L'Almanacco di Gotha (in francese: \"Almanach de Gotha\", in tedesco \"Gothaischer Hofkalender\") \u00e8 un almanacco genealogico delle case regnanti e delle pi\u00f9 importanti famiglie aristocratiche d'Europa, pubblicato dal 1763 al 1944, e nuovamente dal 1998.\nL'Almanacco deve il suo nome al luogo di pubblicazione originario, la cittadina tedesca di Gotha, gi\u00e0 capitale del Ducato di Sassonia-Gotha-Altenburg.\nLa pubblicazione di tale opera ebbe inizio nel 1763, sotto il regno di Federico III di Sassonia-Gotha-Altenburg su iniziativa di Johann Christian Dieterich il quale tuttavia riprese l'idea di redigere un almanacco di corte da Emanuel Christoph Kl\u00fcpfel. Dal 1775 venne stampata da Carl Wilhelm Ettinger. In seguito i diritti di stampa vennero acquisiti per un periodo quindicennale da Justus Perthes gi\u00e0 socio in affari di Ettinger e fondatore eponimo della casa editrice Justus Perthes Verlag. Solo a partire dal 1816 tuttavia il nome della casa editrice pot\u00e9 apparire sulle edizioni dell'opera. L'almanacco vide la sua struttura e i suoi contenuti evolversi ed espandersi, includendo oltre ad informazioni dettagliate relative alle case regnanti europee, anche informazioni su famiglie aristocratiche non sovrane, sugli Ordini cavallereschi e nonch\u00e9 dati statistici e ragguagli su tutti i Paesi del mondo. Gli almanacchi potevano anche contenere articoli sulla gastronomia, sulla scienza ed altre curiosit\u00e0; agli inizi la loro fattura era ricca ed elaborata, successivamente la scelta tipografica divenne pi\u00f9 sobria e gli elementi d'informazione contenuti nel manuale divennero sempre pi\u00f9 di genere documentario e stilistico, spesso arricchiti da illustrazioni.\nFino al 1876 l'Almanacco conteneva tre sezioni principali: la prima, relativa alle famiglie sovrane; la seconda, relativa alle famiglie principesche non sovrane; le terza, relativa alle famiglie comitali immediatizzate del Sacro Romano Impero.\nA partire dal 1876 la seconda e la terza sezione vennero accorpate, elevando di fatto le famiglie comitali al livello delle casate principesche. Nell'edizione del 1877 la seconda sezione venne divisa in parte A e B, la prima relativa alle famiglie mediatizzate tedesche, la seconda relativa alle famiglie principesche non tedesche e alle famiglie non mediatizzate tedesche, accentuando quindi la centralit\u00e0 e l'importanza della nobilt\u00e0 dell'Impero tedesco.\nLe pubblicazioni dell'opera vennero interrotte nel 1944, allorquando la citt\u00e0 di Gotha pass\u00f2 sotto il controllo dell'Armata Rossa, che distrusse sistematicamente gli archivi dell'Almanacco. Nel periodo compreso tra il 1763 ed il 1944 vennero pubblicate 181 edizioni dell'opera.\nTra il 1951 ed il 2013 un diverso editore tedesco, C. A. Starke Verlag ha pubblicato un almanacco che per molti versi riprende gli elementi dell'originale Almanach de Gotha, noto come Genealogisches Handbuch des Adels. Nel 2015 un nuovo testo di riferimento, il Gothaisches Genealogisches Handbuch ha ripreso tali contenuti. Per quanto concerne l'Almanach de Gotha una nuova casa editrice costituita ad hoc, la Almanach de Gotha Limited ottenne nel 1995 i diritti di stampa dagli eredi della famiglia di Julius Perthes, ristabilendo le pubblicazioni nel 1998; il nuovo Almanach tuttavia \u00e8 stato criticato per le imprecisioni e gli scadenti standard editoriali.\nInfluenze culturali.\nNegli anni il termine \"gotha\", per estensione, ha assunto il significato de \"il meglio\", \"l'\u00e9lite\" di un determinato settore di attivit\u00e0, in particolare nel linguaggio giornalistico. Per esempio: il \"gotha\" della finanza, del cinema; entrare nel \"gotha\" dell'industria."}
{"id": "486935", "revid": "121532177", "url": "https://it.wikipedia.org/wiki?curid=486935", "title": "Herefordshire", "text": "L'Herefordshire (pronuncia ) \u00e8 una contea dell'Inghilterra nella regione delle Midlands Occidentali. Dal 1974 al 1998 \u00e8 stata unita alla contea di Worcestershire. Data la bassa popolazione, non \u00e8 divisa in distretti e costituisce quindi un\u2019autorit\u00e0 unitaria.\nGeografia fisica.\nLa contea di Herefordshire confina a nord con il Shropshire, a est con il Worcestershire, a sud con il Gloucestershire a sud-ovest ed a ovest rispettivamente con le contee gallesi di Monmouthshire e Powys.\nIl territorio nella valle del fiume Wye e dei suoi affluenti \u00e8 pianeggiante. Per il resto \u00e8 contraddistinto da basse colline. Al confine col Galles \u00e8 interessato dalle estreme propaggini orientali dei monti Cambrici e delle Black Mountains mentre parte del confine col Worcestershire \u00e8 segnato dalle Malvern Hills.\nLa contea ha un carattere prevalentemente rurale, caratterizzata da fattorie e da piccoli villaggi. La citt\u00e0 principale \u00e8 il capoluogo di contea di Hereford posta sul fiume Wye e dominata dall'imponente cattedrale. Altre cittadine di una certa importanza sono: Leominster, Ledbury, Ross-on-Wye, Kington e Bromyard.\nEconomia.\nL'agricoltura ha ancora un ruolo importante nell'economia della contea. \nI frutteti di mele e pere pur ricoprendo una superficie molto minore rispetto al passato sono ancora largamente impiantati e permettono una cospicua produzione di sidro.\nLe fragole e le patate sono colture che si stanno affermando negli ultimi anni. Altra coltura importante \u00e8 il luppolo.\nL'allevamento bovino \u00e8 stato interessato dal drastico calo di capi di bestiame che ha interessato l'intero Regno Unito. In particolare nella contea e nelle aree limitrofe \u00e8 nata la razza bovina \"Hereford\" conosciuta in tutto il mondo.\nLe attivit\u00e0 industriali sono prevalentemente concentrate a Hereford che vanta storici impianti per la produzione di sidro. Altre importanti industrie sono quelle metallurgiche e alimentari.\nIl turismo contribuisce enormemente all'economia della contea."}
{"id": "486938", "revid": "293713", "url": "https://it.wikipedia.org/wiki?curid=486938", "title": "Daniele Paponi", "text": "Carriera.\nClub.\nCresciuto nelle giovanili della Dorica Torrette, con gli allenatori Lombardi Massimo, Graziosi Marco e Paolini Giafranco, a pochi chilometri da Ancona, viene ingaggiato dal , che inizialmente lo aggrega alla formazione primavera di Pietro Carmignani e successivamente alla prima squadra. Debutta in Serie A a 17 anni, il 22 ottobre 2005 in Fiorentina-Parma (4-1).\nNella stagione 2005-2006 colleziona 5 presenze in Serie A e una in Coppa Italia. Nella stagione 2006-2007 esordisce in Coppa UEFA nella partita casalinga del primo turno contro i russi del Rubin Kazan, segnando il gol della vittoria (1-0), e si ripete realizzando una rete e un assist vincente contro il in trasferta. Il 20 dicembre 2006 segna il suo primo e unico gol in Serie A con un colpo dello scorpione contro il . Disputa in questo campionato 11 gare.\nDurante il campionato successivo trova poco spazio nella squadra emiliana e nel gennaio 2008 viene ceduto in prestito in Serie B al . A giugno dello stesso anno torna al Parma, appena retrocesso in Serie B, e il 20 gennaio 2009 passa in prestito al . Dopo l'esperienza culminata con la retrocessione in Lega Pro Prima Divisione della societ\u00e0 romagnola, rientra al Parma dove svolge la preparazione pre-campionato con mister Guidolin per poi passare, il 31 agosto 2009, ultimo giorno della sessione di calciomercato, in prestito al Perugia, in Lega Pro Prima Divisione.\nA fine campionato viene ingaggiato dal Bologna in uno scambio di compartecipazioni che vede fare il percorso inverso Gabriele Paonessa. Il 19 febbraio 2011 decide la partita contro il Palermo con un colpo di testa all'ultimo minuto. Il 22 giugno 2012 la compartecipazione con il Parma viene risolta a favore del Bologna.\nNell'estate 2012 svolge due settimane di prova presso la squadra belga del Beveren, la quale, dopo l'esito positivo del provino, non riesce a raggiungere l'intesa con il per il suo trasferimento. Nell'aprile 2013 trascorre dieci giorni di prova in Canada con il Montreal Impact. Al termine di questo periodo, il 19 aprile 2013 viene ufficializzato il trasferimento a titolo provvisorio fino al 31 dicembre, con diritto di riscatto in favore della squadra canadese. Dopo 23 presenze e 4 gol in tutto, fa ritorno al Bologna a fine prestito.\nNell'estate 2014 fa ritorno, in prestito per un anno, nella squadra della sua citt\u00e0 natale, Ancona, militante in Lega Pro. Segna il suo primo gol in maglia dorica il 14 agosto, in occasione della sfida casalinga di Coppa Italia contro il Gubbio.\nDopo essere tornato per fine prestito al il 20 agosto 2015 viene ceduto a titolo definitivo al in cambio di Marco Crimi.\nSegna il suo primo gol con la maglia dei pontini nella partita valevole per il 41\u00ba turno di Serie B contro il ; chiude la stagione con un gol in 12 presenze nella serie cadetta. \nNel 2017 firma con la , dove resta per due stagioni e mezza; suo \u00e8 il rigore segnato contro la il 20 aprile 2019, che fa ottenere la promozione in Serie B con due giornate di anticipo. Tuttavia non segue le \"vespe\" in cadetteria perch\u00e9 nell'estate 2019 si trasferisce al , sempre in Serie C. L'8 settembre realizza i suoi primi gol con la maglia biancorossa, una doppietta nella vittoria del Piacenza 1-3 in trasferta contro la Triestina. Il 9 giugno 2020, tramite un post pubblicato su Instagram, annuncia di aver rescisso il contratto con la societ\u00e0 emiliana.\nIl 1\u00ba settembre seguente firma un contratto biennale col con cui non segner\u00e0 neanche un gol in 22 apparizioni.\nIl 31 agosto 2021 passa al in uno scambio con Giovanni Terrani.Il 29 settembre successivo segna la prima rete con i pugliesi, in occasione del successo per 2-0 in casa dell'ACR Messina.\nNazionale.\nNel 2007 ha fatto parte della Nazionale Under-20, con cui ha disputato 4 partite senza mai segnare.\nStatistiche.\nPresenze e reti nei club.\n\"Statistiche aggiornate al 22 febbraio 2022\""}
{"id": "486942", "revid": "188116", "url": "https://it.wikipedia.org/wiki?curid=486942", "title": "8\u00ba Reggimento alpini", "text": "L'8\u00ba Reggimento alpini \u00e8 un reparto dell'Esercito Italiano con sede a Venzone: dipende dalla Brigata alpina \"Julia\".\nStoria.\nVenne costituito il 1\u00ba ottobre 1909 riunendo i Battaglioni \"Cividale\", \"Gemona\", e \"Tolmezzo\", come tutti i reparti alpini era un reparto a reclutamento regionale, e i suoi uomini provenivano da tutto il Friuli.\nNel 1911-1912 prese parte con il Battaglione \"Tolmezzo\" alla campagna di Libia, sotto la guida del colonnello Antonio Cantore.\nAll'entrata in guerra dell'Italia nella prima guerra mondiale il reggimento fu dapprima impegnato sul fronte della Carnia e del Trentino. Dell'8\u00ba Reggimento alpini faceva parte Riccardo Giusto passato alla storia in quanto fu il primo dei 650.000 soldati italiani morti nel corso della prima guerra mondiale..\nIn seguito alla rotta di Caporetto il reggimento prese posizione sul massiccio del Monte Grappa. Il tenente Pier Arrigo Barnaba negli stessi giorni fu paracadutato oltre le linee nemiche per operazione di raccolta informazioni diventando il primo alpino paracadutista della storia\nInquadrato nella 3\u00aa Divisione alpina \"Julia\", nel 1940-1941 partecip\u00f2 alla guerra italo-greca subendo gravissime perdite. Si ricorda tra tutti il ten. Benvenuto Ratto, medaglia d'oro al valor militare, eroico comandante la 70\u00aa compagnia del btg. Gemona, caduto in combattimento dopo aver conquistato q. 1615 del Monte Golico, pluridecorato al v.m. e gi\u00e0 proposto per una promozione a capitano per meriti di guerra. Per l'esemplare comportamento tenuto durante la campagna, la bandiera del reparto venne decorata con una medaglia d'oro al valor militare.\nTerminate le operazioni in Grecia, il reggimento si imbarc\u00f2 per fare ritorno a Udine; durante il tragitto la nave \"Galilea\", sulla quale era imbarcato il Battaglione \"Gemona\" venne affondata da un sommergibile della Royal Navy e 872 alpini (su circa 1000 del battaglione) scomparvero in mare.\nArrivati a Udine, dopo pochi mesi gli alpini dell'8\u00ba vennero mandati sul fronte russo, dove combatterono dal 1942 al 1943 nell'8\u00aa Armata, partecipando infine alla disastrosa ritirata di Russia, alla fine della quale si poterono valutare le enormi perdite subite dal reggimento: pi\u00f9 di 2577 uomini.\nPer il grande valore dimostrato dai suoi soldati nella campagna italiana di Russia, all'8\u00ba Reggimento Alpini venne conferita una seconda medaglia d'oro al valor militare.\nRientrato in Italia nel 1943, il reggimento venne impiegato al confine tra il Friuli e la Jugoslavia contro i partigiani slavi. A seguito dell'armistizio dell'8 settembre venne sciolto, per venir poi ricostituito a guerra finita, nel 1946. In realt\u00e0, gi\u00e0 durante la Repubblica Sociale Italiana, l'8\u00ba alpini venne ricostituito per volere del colonnello friulano Ermacora Zuliani con il nome di Reggimento alpini \"Tagliamento\"; tale reggimento combatt\u00e9 sulle Prealpi ed Alpi Giulie contro i partigiani slavi che minacciavano di invadere il Friuli, e si sciolse autonomamente dopo il 25 aprile, con la proclamazione della Liberazione e l'arrivo delle truppe Alleate anglo-americane.\nDopoguerra.\nL' 8\u00b0 Reggimento venne ristrutturato nel 1949 comprendendo i battaglioni Gemona (nappina bianca), Tolmezzo (nappina rossa), Cividale (nappina verde) e L'Aquila (nappina azzurra) e, dal 1962 al 1975, anche il Battaglione Mondov\u00ec. Nel 1975 con la riforma venne soppresso completamente il livello reggimentale in tutte le Brigate Alpine che venne reintrodotto nel 1992. Oggi l'8\u00ba Reggimento alpini \u00e8 formato da volontari, in ferma breve, prolungata ed in servizio permanente, provenienti da tutta Italia e fa parte della Brigata alpina \"Julia\", con comando a Udine. Il Reggimento \u00e8 dislocato a Venzone (UD) presso la caserma Feruglio. A seguito del processo di rinnovamento e riorganizzazione voluto per il settore Difesa, anche l'8\u00ba Rgt. alp. non ne \u00e8 rimasto immune: i Battaglioni \"Cividale\" e \"Gemona\" sono stati sciolti e ad oggi rimane operativo il solo Btg. \"Tolmezzo\", le singole Compagnie rimaste in vita, tuttavia, mantengono vive le tradizioni dei disciolti Battaglioni d'origine. Nella primavera 2011 la 216\u00aa Compagnia controcarri \"Val Natisone\" \u00e8 confluita nella 69\u00aa Compagnia \"La Fulmine\".\nStruttura organica.\nIl Reggimento ha attualmente questa struttura organica:\nSimbolo.\nSfondo azzurro con catena montuosa, sovrastata da una stella d'oro.\nSullo scudo corona turrita d'oro, accompagnata sotto da quattro nastri annodati alla corona, scendenti in sbarra e in banda al lato dello scudo, due azzurro filettati d'oro, uno d'azzurro filettato d'argento ed uno d'azzurro filettato di bronzo. Nastro dell'Ordine Militare d'Italia, sotto lo scudo su lista bifida, il motto \"O l\u00e0... o rompi\"\nFesta del reggimento.\nLa festa del Reggimento ha luogo il 24 maggio, anniversario degli scontri del Pal Grande, del Pal Piccolo e del Freikofel per cui ottenne in riconoscimento del valore dimostrato una Medaglia d'argento al valor militare.\nOnorificenze.\nDecorati.\nUgo Pizzarello, maggiore, croce di cavaliere dell'ordine militare di Savoia, medaglia d'oro al valor militare\nCostantino Cavarzerani, colonnello, croce di cavaliere dell'ordine militare di Savoia\nGiulio Fantoni, capitano, croce di cavaliere dell'ordine militare di Savoia\nFilippo Zamboni, colonnello, croce di cavaliere dell'ordine militare di Savoia\nPier Arrigo Barnaba, tenente, medaglia d'oro al valor militare\nLorenzo Brosadola, tenente, medaglia d'oro al valor militare\nGiacomo Brunengo, sottotenente, medaglia d'oro al valor militare\nAntonio Maria Cavarzerani, sottotenente, medaglia d'oro al valor militare\nFrancesco Cescato, caporal maggiore, medaglia d'oro al valor militare\nDario Chiaradia, capitano, medaglia d'oro al valor militare\nEmilio Cirino, tenente colonnello, medaglia d'oro al valor militare\nArtico Di Prampero, tenente, medaglia d'oro al valor militare\nFrancesco De Gregori, capitano, medaglia d'oro al valor militare\nAnselmo Durigon, maresciallo ordinario, medaglia d'oro al valor militare\nEgidio Aldo Fantina, sottotenente, medaglia d'oro al valor militare\nMario Francescatto, tenente, medaglia d'oro al valor militare\nMario Fregonara, capitano, medaglia d'oro al valor militare\nEugenio Garrone, tenente, medaglia d'oro al valor militare\nGiuseppe Garrone, capitano, medaglia d'oro al valor militare\nCarlo Gavoglio, sottotenente, medaglia d'oro al valor militare\nUgo Giavitto, sergente, medaglia d'oro al valor militare\nAlberto Goi, sergente, medaglia d'oro al valor militare\nFranco Magnani, capitano, medaglia d'oro al valor militare\nPietro Maset, capitano, medaglia d'oro al valor militare (1 M.O.V.M., 1 M.A.V.M., 2 M.B.V.M., 1 C.M.G. e 2 C.G.V.M.)\nBenvenuto Ratto, tenente, medaglia d'oro al valor militare (1 M.O.V.M, 1 M.A.V.M., 2 M.B.V.M.)\nErmanno Rizzacasa, sottotenente, medaglia d'oro al valor militare\nGiuseppe Rossi, sottotenente, medaglia d'oro al valor militare\nFerruccio Antonio Talentino, sottotenente, medaglia d'oro al valor militare\nUmberto Tinivella, tenente colonnello, medaglia d'oro al valor militare\nPaolino Zucchi, sergente maggiore, medaglia d'oro al valor militare\nGian Luigi Zucchi, alpino, medaglia d'oro al valor militare\nCittadinanza onoraria.\nConcessa dai comuni di:"}
{"id": "486945", "revid": "287204", "url": "https://it.wikipedia.org/wiki?curid=486945", "title": "Skocz\u00f3w", "text": "Skocz\u00f3w \u00e8 un comune urbano-rurale polacco del distretto di Cieszyn, nel voivodato della Slesia.Ricopre una superficie di 63,27 km\u00b2 e nel 2004 contava 25.518 abitanti.\nGeografia fisica.\n\u00c8 situata nel voivodato della Slesia dal 1999, mentre dal 1975 al 1998 ha fatto parte del voivodato di Bielsko-Bia\u0142a, in seguito sciolto.\n\u00c8 situata nella regione storico di Slesia di Cieszyn.\nLa collina che domina la citt\u00e0 (G\u00f3rka Wilamowicka) \u00e8 occupata da una cappella e una grande croce metallica. Papa Giovanni Paolo II visit\u00f2 Skocz\u00f3w nel 1995 e celebr\u00f2 una messa sulla collina, durante la quale canonizz\u00f2 Giovanni Sarkander.\nStoria della citt\u00e0.\nIl nome della citt\u00e0 Skocz\u00f3w \u00e8 stato usato per la prima volta nel 1327, come Oppidum Scocoviense e poi sulla cartina di Abraham Ortelius nel 1603.\nManifestazioni.\nIl mercato cittadino si tiene il gioved\u00ec, vicino al fiume Vistola."}
{"id": "486947", "revid": "287204", "url": "https://it.wikipedia.org/wiki?curid=486947", "title": "Skoczow", "text": ""}
{"id": "486951", "revid": "114925748", "url": "https://it.wikipedia.org/wiki?curid=486951", "title": "Bijelo Polje", "text": "Bijelo Polje (in cirillico \"\u0411\u0438\u0458\u0435\u043b\u043e \u041f\u043e\u0459\u0435\") \u00e8 un comune nel nord-est del Montenegro, nella regione del Sangiaccato.\nLa popolazione, in maggioranza serba o montenegrina, \u00e8 suddivisa tra il 55% di religione serbo-ortodossa e il 45% di religione musulmana ed \u00e8 concentrata per il 32% nel capoluogo (15.883 abitanti).\nNome.\nBijelo Polje significa \"campo bianco\" nella lingua locale.\nStoria.\nBijelo Polje ha fatto parte dell'impero Ottomano fino alla sua liberazione operata da una forza multinazionale durante la prima guerra balcanica nel 1912. Durante la dominazione ottomana era conosciuta con il nome di Akovo.\nSociet\u00e0.\nEvoluzione demografica.\nNel 1991 la popolazione della municipalit\u00e0 era composta da:\nNel 2003 era cos\u00ec composta:\nLuoghi d'interesse.\nL'edificio pi\u00f9 famoso della citt\u00e0 \u00e8 la chiesa medioevale di San Pietro (\"Crkva Svetog Petra\").\nLocalit\u00e0.\nIl comune di Bijelo Polje comprende 98 localit\u00e0:\nSport.\nCalcio.\nLa squadra principale della citt\u00e0 \u00e8 il Jedinstvo Bijelo Polje.\nCuriosit\u00e0.\nLa citt\u00e0 \u00e8 anche nota per la sua acqua minerale naturale, chiamata \"Rada\"."}
{"id": "486956", "revid": "1318658", "url": "https://it.wikipedia.org/wiki?curid=486956", "title": "Kalwaria Zebrzydowska", "text": "Kalwaria Zebrzydowska \u00e8 un comune urbano-rurale della Polonia meridionale, che contava 4\u00a0524 abitanti nel 2004.\nStoria.\nDal 1999 \u00e8 situata nel voivodato della Piccola Polonia, mentre prima faceva parte del voivodato di Bielsko-Bia\u0142a.\nLuoghi d'interesse.\nIl santuario \u00e8 il pi\u00f9 conosciuto della Polonia, dopo quello di Jasna G\u00f3ra a Cz\u0119stochowa. L'architettura manierista e tutto il paesaggio che si osserva dal parco del pellegrinaggio di Kalwaria Zebrzydowska entrarono nel 1999 nel patrimonio dell'UNESCO come patrimonio dell'umanit\u00e0."}
{"id": "486957", "revid": "256896", "url": "https://it.wikipedia.org/wiki?curid=486957", "title": "Apofi (disambigua)", "text": ""}
{"id": "486963", "revid": "122283081", "url": "https://it.wikipedia.org/wiki?curid=486963", "title": "Chiesa cattolica in Europa", "text": "La Chiesa cattolica in Europa \u00e8 parte della Chiesa cattolica, sotto la guida del Papa ed ha il suo centro geografico e amministrativo nella Santa Sede.\nPopolazione.\nCirca un terzo della popolazione europea risulta battezzata come cattolica, ma solo un quarto di tutti i cattolici del mondo risiede in Europa, a causa della storica attivit\u00e0 missionaria, specialmente nell'America del Sud e in Africa.\nPaesi tradizionalmente cattolici.\nI paesi europei tradizionalmente appartenenti al cattolicesimo sono: Irlanda, Lettonia sud-orientale, Lituania, Polonia, Slovacchia, Repubblica Ceca, Ungheria, Slovenia, Croazia, Albania settentrionale, Austria, Germania meridionale e occidentale (Baviera, Renania, Franconia e Turingia), Belgio, Lussemburgo, Svizzera, Francia, Spagna, Portogallo e Italia."}
{"id": "486964", "revid": "1427733", "url": "https://it.wikipedia.org/wiki?curid=486964", "title": "Andrea Pisanu", "text": "Caratteristiche tecniche.\nGiocatore.\nEsterno destro capace di giocare all'occorrenza sulla fascia opposta, durante la carriera \u00e8 stato schierato anche come terzino di spinta e trequartista.\nCarriera.\nGiocatore.\nClub.\nCresce nelle giovanili del Cagliari, dove era considerato uno dei giovani pi\u00f9 promettenti del calcio italiano. Debutta in Serie A all'et\u00e0 di 16 anni al Delle Alpi di Torino, il 20 settembre 1998, in Juventus-Cagliari, terminata col punteggio di 1-0.\nViene mandato in prestito al in Serie C1, per consentirgli una crescita pi\u00f9 graduale, ma non riesce a imporsi.\nIn una serie di scambi tra Verona e Cagliari si ritrova a militare nel Verona, dove viene relegato stabilmente in panchina anche per continui problemi fisici.\nNel gennaio 2004 viene girato in prestito dal Verona al in Serie C1 dove realizza una sola rete in 13 presenze. Nell'estate successiva viene ingaggiato dal , club al quale rimarr\u00e0 legato per parecchi anni, dove realizza la sua prima rete in A in 17 presenze.\nDopo l'infortunio di Marco Marchionni diventa, per un periodo di 5 mesi, il titolare fisso della squadra crociata allenata da Pietro Carmignani.\nDurante la stagione 2005/06 si infortuna e rimane fuori dai campi per 6 mesi e riportando solo 8 presenze e una rete in Serie A.\nDopo la cessione di Marco Marchionni, per la stagione 2006-2007 si aprono per lui molti spiragli per aspirare a un posto da titolare nel , ma un grave infortunio e le discrete prestazioni di Andrea Gasbarroni gli impediscono di imporsi come titolare.\nNella stagione 2007-2008, partito titolare nella prima partita del campionato, segna un gol nella partita che vede il Parma opposto al terminata 2-2, al 28'. Chiude la stagione con altri 3 gol.\nIl 30 gennaio 2010 il Bologna ne comunica l'ingaggio sulla base della compropriet\u00e0 in uno scambio che ha visto accasarsi al Parma Francesco Valiani. Pisanu esordisce con la maglia del Bologna, subentrando ad Adailton, in occasione della partita Bologna-Parma, del 25 aprile 2010 terminata 2-1 per la squadra di casa.\nIl 15 giugno 2010 le due societ\u00e0 rinnovano la compropriet\u00e0 per un anno. La stagione successiva Pisanu non colleziona nessuna presenza con i felsinei e cos\u00ec dopo che il Bologna ne riscatta completamente il cartellino, per il campionato 2011-12 accetta di scendere di categoria e accasarsi in prestito al in Lega Pro Prima Divisione.\nIn Toscana vive una stagione da protagonista, trascinando con undici segnature i \"lanieri\" alla salvezza dopo aver sconfitto il nei play-out.\nTornato a Bologna, il 4 gennaio 2013 viene ceduto in prestito ai canadesi del ritrovando Marco Di Vaio, ex capitano dei felsinei.\nIl 3 gennaio 2014 dopo essere tornato al Bologna viene ceduto nuovamente in prestito al Prato.\nL'8 agosto 2014 viene ceduto in prestito alla societ\u00e0 maltese dello e il 6 maggio 2015 annuncia in un'intervista di volersi ritirare al termine della stagione.\nNazionale.\nConta 29 convocazioni e 25 presenze nelle Nazionali giovanili azzurre.\nAllenatore.\nFra il 2016 e il 2018 Pisanu ha allenato il , squadra rappresentante la cittadina maltese di St. Julian's.\nNel febbraio 2020, dopo aver iniziato la stagione come assistente allenatore di Jacques Scerri al , \u00e8 stato nominato allenatore dello , in sostituzione dell'esonerato Alfonso Greco. Concluso il campionato al 10\u00b0 posto, resta in carica per la stagione successiva, portando la squadra al 5\u00b0 posto nella stagione 2020-2021. Nel febbraio 2022 rescinde consensualmente il contratto con la squadra.\nStatistiche.\nPresenze e reti nei club.\n\"Aggiornato al 17 dicembre 2014.\""}
{"id": "486965", "revid": "1318658", "url": "https://it.wikipedia.org/wiki?curid=486965", "title": "Wieliczka", "text": "Wieliczka \u00e8 un comune urbano-rurale polacco del distretto di Wieliczka, nel voivodato della Piccola Polonia.Ricopre una superficie di 100,1\u00a0km\u00b2 e nel 2007 contava 48.909 abitanti.\nGeografia fisica.\n\u00c8 situata nel voivodato della Piccola Polonia dal 1999, mentre dal 1975 al 1998 aveva fatto parte del voivodato di Cracovia. La citt\u00e0 fu fondata nel 1289 dal Duca Enrico IV di Slesia.\nMiniera di sale.\nAl di sotto del suolo di Wieliczka sorge una delle pi\u00f9 antiche miniere di sale operanti al mondo (la pi\u00f9 antica si trova a Bochnia, in Polonia, a 20\u00a0km da Wieliczka), funzionante dal medioevo.\nLa miniera \u00e8 anche famosa per una lunga tradizione turistica: il sito, molto salutare, \u00e8 stato visitato nei secoli da Niccol\u00f2 Copernico, Johann Wolfgang von Goethe, Alexander von Humboldt, Dmitri Mendeleev, Boles\u0142aw Prus, Ignacy Paderewski, Robert Baden-Powell, Karol Wojty\u0142a (futuro Papa Giovanni Paolo II), teste coronate e gente comune.\nDurante la Seconda guerra mondiale la miniera era usata dagli occupanti come sito per la produzione di piani bellici.\nNel 1978 la miniera di sale di Wieliczka entr\u00f2 nella lista dell'UNESCO come Patrimonio dell'umanit\u00e0.\nLa miniera forma una citt\u00e0 sotterranea, con chiese (Santa Kinga, la pi\u00f9 grande chiesa sotterranea al mondo), laghi e tunnel."}
{"id": "486980", "revid": "2008079", "url": "https://it.wikipedia.org/wiki?curid=486980", "title": "Elizabeth Bennet", "text": "Elizabeth \"Lizzy\" Bennet \u00e8 la protagonista femminile del romanzo \"Orgoglio e pregiudizio\" scritto da Jane Austen e pubblicato nel 1813.\nIl personaggio.\n\u00c8 la seconda delle cinque figlie della famiglia Bennet: Jane, Mary, Catherine (detta \"Kitty\") e Lydia. Nonostante la sua giovane et\u00e0 (non ha ancora compiuto 21 anni), \u00e8 molto intelligente e dotata di carattere, tanto che l'ironico padre Mr. Bennet la preferisce alle altre sorelle (nonostante Jane sia considerata la pi\u00f9 bella della famiglia), dimostrando di ascoltarne le opinioni e rispettando la sua intelligenza, ma anche il suo spirito e la sua vivacit\u00e0.\nLa personalit\u00e0 di Elizabeth \u00e8 tracciata da Jane Austen come un'armoniosa combinazione di sensibilit\u00e0, razionalit\u00e0 e fermezza.\nNonostante una visione del mondo che non \u00e8 scevra del cinismo paterno, \u00e8 comunque sensibile e premurosa nei confronti della famiglia quanto basta per essere imbarazzata dalla loro mancanza di contegno, come nel caso del ballo di Netherfield, o di intuire i pericoli causati dall'esuberanza delle proprie sorelle: esemplare a tal riguardo la discussione col padre a proposito dell'inopportuno viaggio a Brighton di Lydia.\nElizabeth trae divertimento dall'osservazione e dalla comprensione dei caratteri delle persone che incontra ma, mentre a volte i suoi giudizi sono corretti (come nel caso di Bingley \"Vi comprendo perfettamente\"), in altri casi, non avendo il cinico distacco di suo padre, si lascia fuorviare dalla propria emotivit\u00e0, come nel caso delle iniziali opinioni nei riguardi di Wickham e di Mr. Darcy. Le sue impressioni vengono comunque messe in discussione dalla sua razionalit\u00e0 e dalla sua intelligenza, giungendo, infine, a conclusioni diametralmente opposte al suo iniziale pregiudizio.\nElizabeth dimostra anche sentimenti di ribellione, come molti personaggi femminili della Austen, nei confronti del rigido classismo della sua epoca, ben dimostrati dai suoi tempestosi rapporti con la tirannica Lady Catherine de Bourgh, dapprima a Rosings, e poi a Longbourn, nella sua stessa casa, dove la nobildonna le intima di \"non inquinare le nobili ombre di Pemberley\".\nAttraverso Elizabeth la Austen ha creato la sua immagine di donna ideale, una persona dotata di forza morale ed intelligenza tali da farla stimare sia dagli uomini che dalle donne, ma allo stesso tempo dotata di qualit\u00e0, quali la sensibilit\u00e0 e la femminilit\u00e0, tali da farne apprezzare tutte le sfumature caratteriali. Questo personaggio femminile trascende il periodo tardo-illuministico ed \u00e8 amato anche dai lettori e dalle lettrici contemporanei."}
{"id": "486981", "revid": "125406106", "url": "https://it.wikipedia.org/wiki?curid=486981", "title": "Cenacoli di Firenze", "text": "A Firenze esistono numerosi affreschi e tavole monumentali con il tema dell\"Ultima cena\", detti anche Cenacoli, che, per la loro numerosit\u00e0 e ricchezza, rappresentano una sorta di storia trasversale della pittura fiorentina. Spesso al centro di piccoli o grandi musei, i cenacoli permettono un singolare percorso culturale in citt\u00e0 attraverso realt\u00e0 meno conosciute ma di grandissimo interesse culturale.\nFunzione dei cenacoli.\nIl termine \"cenacolo\" deriva dal latino \"Cenaculum\", che deriva a sua volta da \"cenare\", cio\u00e8 consumare un pasto.\nCon questo termine viene generalmente indicata la stanza dove Ges\u00f9 consum\u00f2 l'ultima cena con gli Apostoli, durante la quale istitu\u00ec il sacramento dell'eucaristia e annunci\u00f2 l'imminenza della sua passione per via del tradimento di uno dei dodici; nella stessa stanza, secondo la tradizione, discese sugli Apostoli lo Spirito Santo il giorno della Pentecoste. Il termine cenacolo viene quindi utilizzato per indicare i dipinti che rappresentano l\"Ultima cena\".\nRappresentazioni di questo genere erano comuni nella decorazione dei refettori dei maggiori conventi (tanto che \"cenacolo\" \u00e8 anche sinonimo di \"refettorio\") dove i monaci o le monache mangiavano ricordando cos\u00ec l'episodio evangelico avvenuto proprio durante un pasto. Spesso questa raffigurazione era completata da scene della Passione, crocifissione e resurrezione di Cristo, anche se questi episodi vennero via via esclusi dai cicli decorativi a partire dal '400, privilegiando solo la mensa di Ges\u00f9 con gli apostoli che di solito occupava un'intera parete.\nSi sottolineava cos\u00ec il carattere sacro del refettorio, dove i monaci vivevano un momento di vita in comunione. Durante i pasti di solito uno di loro digiunava e leggeva ai confratelli passi evangelici o altri testi sacri, in una sorta di nutrimento del corpo e dell'anima.\nInoltre all'interno di questo ambiente venivano talvolta accolti anche estranei e personalit\u00e0 di riguardo, perci\u00f2 il refettorio doveva avere un aspetto solenne (ci\u00f2 non vale per i monasteri con monache di clausura), soprattutto nei refettori delle foresterie, cio\u00e8 la parte del convento riservata agli ospiti.\nSolitamente consisteva in una stanza rettangolare con soffitto a capriate nel Trecento, a cassettoni o a volte nel Quattrocento, che presentava degli affreschi sulla parete opposta all'ingresso. Nel '500 gli affreschi vennero sostituiti da quadri dipinti di grandi dimensioni, su tavola o su tela.\nLa decorazione del refettorio di solito veniva realizzata nel momento in cui l'ordine religioso a cui apparteneva il convento raggiungeva una consolidata importanza e con il passare del tempo and\u00f2 ad assumere un'iconografia sempre pi\u00f9 peculiare. La diffusione del tema dell'Ultima cena a Firenze \u00e8 anche legata all'affermarsi della prospettiva nella tecnica pittorica, dando un soggetto ideale ai pittori (con la grande mensa, l'architettura della stanza della scena, ecc...) per dimostrare le proprie capacit\u00e0 in questa specialit\u00e0.\nNella rappresentazione dell'Ultima Cena il gruppo dei principali attori del dramma sacro sono: Ges\u00f9, san Giovanni, san Pietro e Giuda. \u00c8 su di essi che si concentrano tutti i pittori dei cenacoli, osservando il serrato scambio di battute fra loro. Attorno ad essi gli altri nove apostoli, pi\u00f9 spettatori che attori del dramma sacro, partecipano percorsi da dubbiosa agitazione, almeno nei cenacoli pi\u00f9 tardi. Fin dagli esempi pi\u00f9 antichi gli apostoli sono comunque raffigurati in modo da esprimere una gamma di sentimenti che va dalla sorpresa allo sconforto, all'angoscia, all'interrogazione reciproca, al dubbio di s\u00e9. Nelle varie interpretazioni offerte dai pittori del Tre e Quattrocento in Firenze si delineano anche gesti tipici che valgono a caratterizzare il temperamento di alcuni apostoli sulla base di modelli riconoscibili: ad esempio a san Tommaso, notoriamente tendente all'incredulit\u00e0, viene assegnata la posa di chi dubita.\nI pittori hanno dovuto convertire in immagini i testi differenziati, se non addirittura contraddittori, dei quattro Evangelisti, che comunque si trovano d'accordo su alcuni episodi salienti dell'Ultima Cena: l'annuncio del tradimento di uno dei commensali da parte del Cristo, l'accorata domanda collettiva (\"Sono forse io, Signore?\"), la risposta di Cristo sull'identificazione del traditore (\"colui che intinger\u00e0 insieme con lui la mano col pane nel catino\"), lo scambio di battute con Giuda, la benedizione del pane e del vino, la prima eucaristia.\nGli artisti si ispirarono principalmente al vangelo di Giovanni e si cimentarono in una raffigurazione sintetica e simultanea di tutti gli eventi ricordati, conferendo il dovuto risalto ai protagonisti del drammatico colloquio.\nI cenacoli fiorentini.\nLa produzione di queste opere fu soprattutto un fenomeno fiorentino, sebbene il cenacolo pi\u00f9 famoso, quello per il convento di Santa Maria delle Grazie di Leonardo da Vinci, si trovi a Milano. Nonostante ci\u00f2 Leonardo stesso ebbe modo di vedere e fu sicuramente influenzato dai cenacoli realizzati prima del 1495, mentre i cenacoli successivi a quello di Milano mostrano l'influenza che a sua volta Leonardo esercit\u00f2 sugli artisti fiorentini, grazie alle numerose copie e disegni della sua opera che subito iniziarono a circolare.\nAltri artisti fiorentini furono chiamati a cimentarsi su questo tema fuori dalla loro citt\u00e0, come ad esempio il Ghirlandaio alla badia di Passignano, Cosimo Rosselli nella cappella Sistina, o Bernardino Poccetti alle Certosa di Pisa e di Siena.\nMolti dei cenacoli fiorentini furono con il tempo dimenticati nei monasteri e solo con le soppressioni dei primi dell'Ottocento si riscoprirono molte di queste opere d'arte fino ad allora celate agli occhi del pubblico. Nell'entusiasmo generale furono fondati numerosi musei \"in loco\" per ammirarli, istituzioni che tuttora esistono, gestite per lo pi\u00f9 dalla Soprintendenza e dal Comune.\nTrecento.\nCenacolo di Santa Croce.\nIl Cenacolo di Santa Croce (1355 circa), nel refettorio del convento di Santa Croce, fu affrescato da Taddeo Gaddi. \u00c8 solo una delle scene, riempiendo la fascia inferiore di un grande e complesso \"Albero della Vita\" con altre scene. Anticamente attribuita a Giotto, l\"Ultima Cena\" \u00e8 forse \u00e8 la prima grande rappresentazione di tale tema a Firenze.\nLa scena si svolge nel tipico momento nel quale Ges\u00f9 annuncia il tradimento di uno degli Apostoli. Giuda \u00e8 rappresentato isolato, sull'altro lato del tavolo, unico di schiena e volutamente isolato dal resto dei compagni. Questa tradizione consolidata verr\u00e0 spezzata solo da Leonardo da Vinci e in alcuni dei cenacoli cinquecenteschi. Qui la sua posa \u00e8 molto marcata dall'atto di allungare il braccio per inzuppare un pezzo di pane nel catino comune davanti a Ges\u00f9, a rivelare il suo tradimento secondo una scrupolosa rappresentazione del passo evangelico. San Giovanni \u00e8 completamente sdraiato e dormiente sulla gambe di Cristo, in un atteggiamento di grande familiarit\u00e0.\nGli apostoli sono scanditi a distanza regolare, davanti a un tavolo realizzato con una prospettiva intuitiva che permette di vedere le vivande e, in basso, le gambe e i piedi dei commensali. Lo sfondo \u00e8 scuro e piatto, con la riproposizione delle cornici decorative che scandiscono la parte superiore, anche dietro agli apostoli.\nCenacolo di Santo Spirito.\nIl Cenacolo di Santo Spirito (1360-65 circa), nel convento agostiniano della basilica di Santo Spirito, si trova nell'antico refettorio, che ebbe poi in seguito vari usi e che oggi ospitata il Museo della Fondazione Salvatore Romano. Eseguito da Andrea Orcagna, ne restano resta solo due frammenti alle estremit\u00e0, poich\u00e9 la parte centrale fu distrutta dall'apertura della parete. Anche qui, come in Santa Croce, l'episodio dell'Ultima cena \u00e8 solo di contorno al ben pi\u00f9 grande affresco della \"Crocifissione\", che domina la parete nella parte superiore.\nA sinistra resta un frammento minimo, mentre a destra uno pi\u00f9 consistente con due apostoli (san Tommaso, dall'espressione eloquentissima, e un altro) e un santo agostiniano entro una nicchia. L'impostazione delle figure degli apostoli ben separati fa pensare a un lavoro simile a quello del Gaddi in Santa Croce. Si nota tuttavia una parete e dei lacunari a goccia sul soffitto, che sembrano anticipare le \"scatole prospettiche\" vere e proprie degli artisti rinascimentali.\nQuattrocento.\nI cenacoli a monocromo.\nNella prima met\u00e0 del Quattrocento erano abbastanza diffuse le pitture a monocromo in terra verde o a tricromia con l'aggiunta del color terra, soprattutto negli ambienti monastici. Di quel periodo ci sono pervenuti alcuni cenacoli. Tra questi spiccano quello della pieve di Sant'Andrea a Cercina (Sesto Fiorentino) e dello Spedale di San Matteo (frammentario, oggi nell'Accademia di Belle Arti), entrambi riferiti a Stefano di Antonio Vanni. Si tratta di opere legate ancora al gusto gotico, con gli apostoli allineati al tavolo, Giuda sul lato opposto, e la tavolata realizzata con una prospettiva incerta, anche col piano parzialmente ribaltato verso lo spettatore per mostrare al meglio le vivande consumate.\nAltri cenacoli di quello stile, ma di mano anonima, sono quello di Santi Simone e Giuda, di San Remigio e di Santa Maria a Campi. Un altro cenacolo tardogotico, ma colorato, \u00e8 quello frammentario del convento di Fuligno, riferito a Bicci di Lorenzo. \nCenacolo di Santa Apollonia.\nIl Cenacolo di Santa Apollonia (1450 circa) \u00e8 una delle opere pi\u00f9 significative di Andrea del Castagno, ed \u00e8 il primo cenacolo in stile rinascimentale affrescato. \nCome nei cenacoli trecenteschi \u00e8 sovrastato da altri episodi del Nuovo Testamento, quali la \"Crocifissione\", la \"Deposizione nel sepolcro\" e la \"Resurrezione\", queste scene per\u00f2 sono ormai spostate pi\u00f9 in alto, dando maggior risalto all'Ultima cena. Il cenacolo \u00e8 rappresentato in una finta stanza realizzata con un sapiente uso della prospettiva e definita fin nei minimi dettagli, dalle tegole del tetto alle lastre del pavimento. Qualche indecisione appare nello scorcio dei lati, molto eccentuato per la decorazione architettonica e pressoch\u00e9 assente per le figure umane. Giuda \u00e8 rappresentato consuetamente di spalle, ma \u00e8 rara la collocazione a sinistra di Ges\u00f9 invece che a destra. Viene inoltre eliminato il didascalico gesto dell'immersione del tozzo di pane nel piatto, sostituito dall'espressione pensosa e malinconica del traditore. San Giovanni \u00e8 sempre dormiente, con la testa appoggiata sulle braccia conserte e sembra ricevere una benedizione dal Signore che lo sta guardando.\nLa lastra di marmo screziato al centro attrae l'attenzione dello spettatore nel nodo focale della scena. Gli altri apostoli, sebbene pi\u00f9 vicini, sono ancora per lo pi\u00f9 isolati l'uno dall'altro, anche se iniziano ad essere presenti sguardi e gesti tra l'uno e l'altro, soprattutto alle estremit\u00e0, dove compaiono per la prima volta apostoli a capotavola di profilo.\nCenacolo della Badia di Passignano.\nIl Cenacolo della Badia di Passignano (1476) \u00e8 la prima rappresentazione dell'ultima cena di Domenico Ghirlandaio, con l'aiuto del fratello Davide. Si trova fuori della citt\u00e0, nella vicina Badia a Passignano, nei pressi di Tavarnelle Val di Pesa. Anche qui \u00e8 presente la scatola prospettica, come sottolinea la presenza di una balaustra nella parte inferiore, come se gli apostoli stessero cenando in una terrazza affacciata sullo spazio del refettorio. La prospettiva per\u00f2 non \u00e8 impeccabile, in quanto le figure degli apostoli sono sproporzionate rispetto al basso soffitto. Accantonata \u00e8 invece la rappresentazione di personaggi a capotavola, secondo uno schema pi\u00f9 semplice su un'unica fila del tavolo, Giuda a parte. La struttura geometrica irrigidisce ancora la rappresentazione, ma i colori pi\u00f9 caldi danno un'atmosfera pi\u00f9 addolcita. Giuda si trova sempre isolato, l'unico apostolo a dare la schiena allo spettatore, per sottolineare la sua negativit\u00e0 rispetto agli altri girati davanti.\nAl posto della Crocifissione, nelle lunette soprastanti si trovano due scene della Genesi, dall'analogo significato legato al tema della Redenzione. Dipinte qualche anno prima da Bernardo di Stefano Rosselli, rappresentano la \"Cacciata dal Paradiso terrestre\" e \"Caino che uccide Abele\".\nCenacolo di Ognissanti.\nDopo aver affrescato un perduto cenacolo in San Donato in Polverosa, il Ghirlandaio si dedic\u00f2 a quello di Ognissanti (1480). \nDi dimensioni molto grandi (8 metri di larghezza), rappresenta il raggiungimento degli altissimi canoni estetici del Rinascimento maturo. L'ambientazione architettonica \u00e8 ampliata notevolmente coinvolgendo anche le lunette, a creare una sorta di loggiato aperto che dialoga con la reale architettura della parete. Convincente \u00e8 la resa del tavolo a forma di ferro di cavallo, e la resa luminosa.\nLa scena si svolge tradizionalmente nel momento in cui Ges\u00f9 annuncia il tradimento di uno degli apostoli. Il rigido isolamento delle singole figure appare qui definitivamente rotto, con gli apostoli che si piegano l'uno verso l'altro. Mirabile \u00e8 la resa delle varie emozioni che movimentano il gruppo degli apostoli. San Giovanni, di solito dormiente, sembra essersi appena risvegliato per il clamore destato dall'annuncio di Cristo. Giuda \u00e8 ancora al di qua del tavolo, Giovanni addormentato in grembo a Ges\u00f9.\nSparita \u00e8 la rappresentazione della \"Crocifissione\", ma richiamata da un gran numero di uccelli e piante dalla consolidata lettura simbolica nella met\u00e0 superiore del dipinto.\nCenacolo di San Marco.\nIl Cenacolo di San Marco (1482), sempre di Domenico Ghirlandaio, \u00e8 una versione in scala pi\u00f9 ridotta del precedente. \nL'ambientazione scenica \u00e8 pressoch\u00e9 identica al \"Cenacolo di Ognissanti\" (leggermente pi\u00f9 profonda) e in un certo senso ne rappresenta il \"fotogramma\" successivo, quando Ges\u00f9 ha gi\u00e0 detto che qualcuno lo tradir\u00e0 e ha gi\u00e0 dato il pane a Giuda, ancora isolato rispetto agli altri. Perci\u00f2, passato il momento culminante, gli animi appaiono pi\u00f9 distesi. San Giovanni \u00e8 addormentato a destra del Signore, mentre in quello di Ognissanti sembrava essersi appena svegliato.\nCenacolo dei Santi Girolamo e Francesco alla Costa.\nNell'ex-convento dei Santi Girolamo e Francesco alla Costa si trova un grande affresco dell'Ultima Cena riferito alla bottega di Cosimo Rosselli, datato 1487. Mostra un tavolo a ferro di cavallo aperto, oltre lo schienale, su un cielo limpido in cui si stagliano tre alberi carichi di frutta e volano uccelli che si accoppiano. Elementi stilistici derivano sia dai cenacoli di Ghirlandaio, sia da quello di Andrea del Castagno, dal quale \u00e8 mutuata abbastanza fedelmente la figura di Giuda, separata dalle altre sul lato opposto del tavolo. Alla pacata scena dovette guardare anche il Perugino quando affresc\u00f2, alcuni anni dopo, il Cenacolo di Fuligno.\nCenacolo di Fuligno.\nIl Cenacolo di Fuligno (1495), di Pietro Perugino e aiuti, era stato inizialmente attribuito a Raffaello. Si trova nell'ex convento delle Terziarie francescane di Sant'Onofrio, dette monache di Fuligno (o Foligno, dal nome della citt\u00e0 di origine dell'ordine).\nSolenne \u00e8 l'ambientazione architettonica, con un loggiato aperto in cui si inserisce la \"scatola\" aperta degli scranni del cenacolo. In alto, lontana nel paesaggio, torna una scena della Passione, l\"Orazione nell'Orto\".\nLa scena \u00e8 molto pacata e i commensali sembrano mangiare e discutere quietamente fra di loro, ancora inconsapevoli del tradimento di uno degli apostoli. Ciascuno appare tornato al proprio isolamento, accantonando la maggiore interazione data dal Ghirlandaio nel \"Cenacolo di Ognissanti\". Giuda \u00e8 rappresentato ancora di spalle e, a maggior sottolineatura della sua identit\u00e0, ha in mano un sacchetto che contiene le monete ricevute in cambio del tradimento di Ges\u00f9: si gira pensoso verso lo spettatore, quasi attraversato da un attimo di ripensamento. San Giovanni dorme di un profondo sonno, mentre il Cristo gli appoggia placidamente una mano sulla spalla.\nCinquecento.\nCenacolo di Candeli.\nIl Cenacolo di Candeli, attribuito a Giovanni Antonio Sogliani, risale agli anni 1510-1514 circa. Evidente derivazione del cenacolo del Perugino, ne riprende il tono e lo schema compositivo, pur semplificandolo. Tale apparenza \u00e8 per\u00f2 oggi alterata dalla cancellazione, nel Settecento, dei parati architettonici che alludevano a un loggiato retrostante.\nSi tratta di un'opera di buona maniera, ben meno complessa dell'affresco di \"San Domenico e i compagni nutriti dagli angeli\" dipinto dallo stesso autore nel 1536 nel refettorio della foresteria del convento di San Marco, che appartiene per\u00f2 a un'altra iconografia.\nCenacolo della Calza.\nIl Cenacolo della Calza (1514) fu dipinto dal Franciabigio nel convento di San Giovanni Battista della Calza, in Oltrarno. Primo e pressoch\u00e9 unico che tenga conto esplicitamente del cenacolo Vinciano (visto probabilmente con una copia), \u00e8 anche la rappresentazione pi\u00f9 dinamica e concitata del tema a Firenze. Giuda torna ad essere rappresentato di spalle, nell'atto di alzarsi facendo cadere lo sgabello e rovesciando la saliera con il braccio per l'agitazione, sorpreso dalle parole di Ges\u00f9 che lo accusano. San Giovanni, alla destra del Cristo, sembra preso da un mancamento e sta facendo cadere la testa sulla braccia.\nIl Franciabigio imprime una forte spinta dinamica a tutta la scena, dando grande risalto alla gamma di emozioni provata dagli apostoli, con un'aura psicologica turbata e un grande impeto passionale. Gli apostoli si volgono l'un l'altro e giungono perfino ad alzarsi con una libert\u00e0 di movimento fino allora sconosciuta negli affreschi fiorentini. L'ambientazione scenica \u00e8 una stanza ombrosa, in cui si aprono tre finestre in corrispondenza delle lunette, oltre le quali si vedono luminose vedute del circondario del monastero.\nCenacolo di Monteoliveto.\nIl Cenacolo di Monteoliveto fu dipinto dal Sodoma, artista di origine piemontese spesso attivo a Siena e spesso richiesto dagli Olivetani. Databile al 1515-1516, \u00e8 oggi ridotto allo stato di frammento, staccato e ricollocato dentro la chiesa, accanto alla sua sinopia. L'impostazione della scena \u00e8 tradizionale, alla Ghirlandaio, aggiornata per\u00f2 da una forte resa volumetrica e un accentuato colorismo nelle figure dei protagonisti, derivate dal nascente gusto manierista che si ispirava a Michelangelo. Nella figura di Giuda, sul lato esterno del tavolo, l'artista inser\u00ec spregiudicatamente il proprio autoritratto, mentre si volge con un'espressione quasi di sfida allo spettatore.\nCenacolo del Portico.\nAttribuito all'ambito di Ridolfo del Ghirlandaio nell'ex-convento del Portico al Galluzzo si trova un\"Ultima Cena\" databile al 1520 circa. Si tratta di un'opera di gusto arcaizzante, legata agli schemi del Ghirlandaio e di Perugino, ma animata da un maggiore dinamismo dei personaggi: Cristo ad esempio leva il braccio come a benedire, e gli apostoli sono mossi in gruppi di due o tre, dimostrando la conoscenza del cenacolo Vinciano, visto magari attraverso incisioni o disegni.\nCenacolo di San Salvi.\nIl Cenacolo di San Salvi (1519-1527), dipinto da Andrea del Sarto nel convento di San Salvi. Nella scelta del momento il Sarto si ispir\u00f2 a quanto fatto da Leonardo da Vinci a Milano, sebbene le sue figure gesticolano ma stanno composte al loro posto, nel solco di Ghirlandaio.\nLa parte pi\u00f9 originale dell'affresco, che anticipa alcune invenzioni teatrali della seconda met\u00e0 del secolo, \u00e8 quella superiore dove l'artista rappresenta una terrazza con passaggi architravati, in cui due personaggi, sullo sfondo di un cielo al tramonto, assistono alla scena. Si tratta di una piccola scena di genere, poich\u00e9 uno dei due tiene un vassoio ed \u00e8 quindi un servitore della locanda, mentre l'altro, con le braccia saldamente appoggiate alla terrazza come se avesse appena finito di sbirciare gi\u00f9, rivolge lo sguardo verso di lui, ruotando la testa di profilo. Uno dei due potrebbe contenere un autoritratto del pittore.\nPer la prima volta a Firenze Giuda non \u00e8 separato dagli altri, accogliendo la variazione Leonardo pi\u00f9 fedele al testo evangelico di Giovanni. Egli ha la mano sul petto a dimostrare la sua incredulit\u00e0, mentre riceve da Ges\u00f9 un pezzo di pane inzuppato. La figura di Cristo appare invece isolata al centro, tra lo sconcerto legato alle sue parole che si propaga fino alle estremit\u00e0 del lungo tavolo, nel commosso ma misurato gesticolare degli apostoli: lontana \u00e8 infatti la concitazione del cenacolo del Franciabigio, all'insegna di una compostezza pi\u00f9 tipicamente nel solco della tradizione fiorentina. Il colore \u00e8 brillante, ma i toni selezionati non sono quelli primari della tradizione quattrocentesca, ma piuttosto mezze tinte che danno un senso di leggero stridore: violetto, verdognolo, arancio, turchese.\nNe esistono varie copie: tra le migliori quella di Ridolfo del Ghirlandaio in Santa Maria degli Angeli e quella di Alessandro Allori nel Carmine (1582).\nCenacolo delle Murate.\nDi ritorno dai successi romani alla corte di Paolo III, Giorgio Vasari realizz\u00f2 un\"Ultima Cena\" (1546) per il monastero delle Murate (oggi nel Museo di Santa Croce). Gli Apostoli sono attorno al tavolo, con Giuda separato dagli altri, e la composizione dello sfondo accentua un moto curvilinea che culmina al centro, nella figura di Cristo. Un'iscrizione latina ricorda il complesso momento storico-religioso, alla vigilia del Concilio di Trento.\nCenacolo di Monticelli.\nEseguito da Giovanni Stradano nel 1572, il Cenacolo di Monticelli era originariamente nel convento di Monticelli, pervenendo poi per svariate vicende nella chiesa del Sacro Cuore a Firenze. Si tratta di un'opera dove domina ancora un pacato gusto quattrocentesco, tendente a una geometrizzazione dello spazio, come conferma anche la marcata simmetria. Al Giuda rivolto allo spettatore infatti (riconoscibile per il sacchetto di monete alla cintura) fa eco un altro apostolo su questo lato.\nGli apostoli sono pacati, di spirito quasi peruginesco, e l'unico accenno a un gusto manierista \u00e8 dato dalla sovrabbondante attenzione al dettaglio, a partire dalle vivande sul tavolo fino ai vasi di metallo disposti sul pavimento, al cagnolino, alle volute intagliate delle gambe del tavolo e degli sgabelli. Essi distraggono lo spettatore, quasi che al pittore stessero pi\u00f9 a cuore questi elementi di corredo che la scena principale: si tratta dopotutto di un gusto tipicamente fiammingo, congeniale alle origini del pittore, non ancora turbato dagli influssi vasariani.\nCenacolo di Santa Maria Novella.\nIl Cenacolo di Santa Maria Novella (1584-1597), di Alessandro Allori, si trova nel refettorio fra i due chiostri del grande complesso di Santa Maria Novella e fu rappresentato su tela, per proteggere un affresco sottostante nella parete a cui era destinato. .\nCon questa opera si manifestano ormai esplicite le tendenze del tardo manierismo, con il superamento definitivo degli schemi tradizionali, all'insegna di un nuovo dinamismo. Evidente \u00e8 anche il fasto del Cinquecento maturo, col moltiplicarsi delle vivande, dei vasellami e dei servi.\nCenacoli del Poccetti.\nBernardino Poccetti dipinse molti refettori fiorentini, con \"Ultime Cene\" e con altrettante scene simili. Tra le prime ci sono l'affresco del comunicatorio di Sant'Apollonia, e le \"Tre Cene\" nel Refettorio nuovo di Santo Spirito. Un'altra Cena, su tavola, si trova nella Certosa di Pisa. Una \"Cena\" di scuola del Poccetti si trova nell'ex-monastero del Ceppo.\nCenacolo del convento della Croce a San Casciano.\nRiferibile al 1595-1600 circa, si tratta di un\"Ultima Cena\" poco nota, realizzata nel convento della Croce a San Casciano in Val di Pesa da Lorenzo Cresci. Legata tradizionalmente alla munificenza di Carlo V, di passaggio qui nel 1594 (di cui fu posto in sala uno stemma in robbiana della bottega di Giovanni della Robbia), si tratta di un'opera interessante di un pittore pressoch\u00e9 sconosciuto. Caratteristica \u00e8 la tavolozza dai colori smorzati e originali, scelti fra toni aciduli. La composizione riecheggia Andrea del Sarto, alleggerita da due chiarissimi paesaggi sullo sfondo, oltre lo schienale.\nSeicento.\nCenacolo di Montughi.\nRiferibile all'inizio del nuovo secolo, nel monastero di Santa Marta a Montughi si trova un\"Ultima Cena\" del pittore poco noto Francesco Mati, detto Cecchino del Legnaiolo. Realizzato ad olio su tela mostra uno sfondo scuro e gli apostoli disposti quasi in cerchio, sebbene Giuda sia ancora separato dagli altri. Ai lati si vedono due servitori e in basso un gatto. Somigliante per alcuni aspetti al cenacolo dello Stradano, moltra in nuce alcuni elementi che saranno sviluppati dagli altri pittori del primo Seicento, in particolare Matteo Rosselli.\nCenacolo dell'ospedale Bonifacio.\nOpera di Fabrizio Boschi del 1619 circa, il cenacolo dello Spedale di Bonifazio era collocato in un piccolo ambiente, dove mangiavano gli spedalinghi. Prima opera fiorentina - e per molto tempo unica - dove si nota un'assimilazione delle novit\u00e0 introdotte nell'iconografia dai maestri veneti sul finire del XVI secolo, in particolare Tintoretto e Veronese, \u00e8 collocata al culmine di una scalinata, dove si affaccia il tavolo degli apostoli in tralice. Tale scelta prospettica appare particolarmente felice in relazione all'entrata nella cappella, che avviene da una porticina a sinistra della parete di fondo, che d\u00e0 sul portale sul loggiato. L'effetto \u00e8 quello di uno spazio dilatato illusionisticamente. La figura di Giuda \u00e8 in primo piano, con una sgargiante veste arancio, mentre tocca il borsello col gruzzoletto dei denari ricevuti per tradire Ges\u00f9, di lui non si vede la faccia; il suo gomito \u00e8 puntato verso lo spettatore, un'idea che \u00e8 stata messa in relazione con Caravaggio e la sua \"Cena in Emmaus\". Ai lati si muovono due gruppi di servitori: in quello di sinistra si notano lo spedalingo committente e suo figlio, a destra un uomo con barba che potrebbe essere l'autoritratto del pittore.\nUn'opera simile \u00e8 la lunetta nell'ex-refettorio di Santa Trinita dipinta da Nicodemo Ferrucci verso il 1631. Lo stesso artista dipinse anche un cenacolo dalla forma pi\u00f9 convenzionale nel convento di San Michele a Doccia. \nCenacolo di San Felice/San Pietro martire.\nProveniente dal distrutto monastero di San Pietro Martire, la tela con l\"Ultima Cena\" di Matteo Rosselli (1610-20 circa) si trova oggi, dal XVI secolo, nel refettorio di San Felice in Piazza.\nL'impostazione \u00e8 tipicamente fiorentina: un lungo tavolo parallelo al piano dello spettatore su cui si affacciano tutti gli apostoli, stringendosi a ferro di cavallo e lasciando isolato Giuda, di spalle e pi\u00f9 vioino allo spettatore. Indice di una nuova sensibilit\u00e0 seicentesca \u00e8 lo sfondo della stanza scuro, rischiarato dai baglio dell'apparizione della Carit\u00e0 in alto, che solo Ges\u00f9 sembra vedere. La pennellata si fa inoltre pi\u00f9 densa, capace di cerare soprattutto nei panneggi di pesantezza o di lucidit\u00e0 dei tessuti.\nMolto simile \u00e8 anche un'ultima cena frammentaria dello stesso autore, situata nel convento delle Oblate di Careggi.\nCenacolo di Santa Maria degli Angiolini.\nAltra prova di Matteo Rosselli \u00e8 datato per\u00f2 a una fase pi\u00f9 matura, nel 1631. Se poco \u00e8 cambiato nell'impianto prospettico, rinnovata \u00e8 l'intera trama luminosa, con la luce che si sprigiona dall'aureola di Cristo, lasciando le parti pi\u00f9 lontane in ombra.\nDi questo cenacolo esiste una replica pi\u00f9 articolata ma pi\u00f9 convenzionale nel santuario di Montesenario, dipinta dal Rosselli nel 1634\nSettecento.\nCenacolo di Sant'Onofrio delle Cappuccine.\nSe si esclude il caso isolato di Fabrizio Boschi, i cenacoli fiorentini restarono sempre legati a uno schema prefissato, con la tavola parallela al piano dello spettatore. Ci\u00f2 non cambi\u00f2 nemmeno nel XVIII secolo, epoca dell'arte toscana fortemente legata alla tradizione passata. Non si discosta il primo dei cenacoli settecenteschi pervenutoci, quello di Niccol\u00f2 Lapi nel convento di sant'Onofrio delle Cappuccine, del 1725. La pennellata si \u00e8 fatta pi\u00f9 fluida, il movimento pi\u00f9 sciolto degli apostoli che si stringono verso Cristo, ma la sostanza compositiva appare immutata, con qualche leggera variante data dalla presenza di un servo nano al centro della scena, sui gradini.\nRappresentazioni simili.\nOltre alle \"Ultime cene\" i conventi fiorentini sono ricchi di altre rappresentazioni che decoravano le sale dei refettori. Tra i principali ci sono:"}
{"id": "486985", "revid": "22356", "url": "https://it.wikipedia.org/wiki?curid=486985", "title": "Tirannosauroide", "text": ""}
{"id": "486991", "revid": "729019", "url": "https://it.wikipedia.org/wiki?curid=486991", "title": "Battaglia del Medway", "text": "La battaglia di Medway si svolse nel 43 presso il fiume Medway nei territori della trib\u00f9 dell'et\u00e0 del ferro dei Cantiaci, cio\u00e8 l'attuale contea inglese del Kent. Fu uno dei primi scontri che caratterizzarono l'invasione romana della Britannia, comandata da Aulo Plauzio.\nContesto storico.\nAlla notizia dello sbarco romano, le trib\u00f9 britanniche si riunirono sotto il comando di Togodumno e di suo fratello Carataco, della trib\u00f9 dei Catuvellauni, per combatterli. Dopo essere stati sconfitti in alcuni scontri tra schermagliatori nel Kent orientale, i nativi si radunarono sulle rive di un fiume pi\u00f9 a ovest per affrontare gli invasori.\nContemporaneamente, i Romani ricevettero la resa della trib\u00f9 dei Dobunni, nella Britannia occidentale. I Dobunni erano sottomessi al dominio dei Catuvellauni e questo guadagno diplomatico ebbe probabilmente l'effetto di assestare un duro colpo al morale dei nativi.\nBattaglia.\nNon esisteva alcun ponte su quel fiume, perci\u00f2 un distaccamento di ausiliari romani con un addestramento speciale (descritti dall'unica fonte storica per quella battaglia, Cassio Dione Cocceiano, come \"celti\") attravers\u00f2 il fiume a nuoto ed attacc\u00f2 i cavalli da biga dei nativi. Nella confusione che segu\u00ec, la maggior parte della forza d'invasione facente capo alla Legio II \"Augusta\" sotto Vespasiano attravers\u00f2 il fiume, sotto il comando generale di Tito Flavio Sabino. Sembra che i nativi fossero stati colti di sorpresa da come quei legionari pienamente equipaggiati fossero stati in grado di attraversare il fiume e Peter Salway afferma che perfino Cassio Dione sembra sorpreso. I Romani non furono capaci di riportare una vittoria immediata e il primo giorno si concluse senza un risultato. Durante il secondo giorno un audace attacco condotto da Osidio Geta per poco non port\u00f2 alla cattura dell'ufficiale romano che per\u00f2 riusc\u00ec comunque a vendicare le sue truppe e mettere in fuga i britanni. Geta fu premiato con un trionfo per aver assicurato la vittoria, un raro onore per qualcuno che non era mai stato console. Dati gli importanti ruoli avuti da Geta e da Sabino in giorni differenti \u00e8 stato ipotizzato dallo storico Malcolm Todd che i Romani avessero operato con due, o forse tre, gruppi di battaglia.\nUna battaglia cos\u00ec lunga era inusuale nel modo di fare guerra delle popolazioni antiche e probabilmente i Romani sconfissero una forza nativa significativa. I Britanni si ritirarono sul Tamigi dove potevano contare su un maggiore vantaggio strategico.\nCassio Dione effettivamente non nomina il luogo della battaglia o il fiume in questione . I romani avrebbero usato i percorsi esistenti muovendosi a ovest da Richborough e il percorso preistorico pi\u00f9 trafficato avrebbe coinciso con il tragitto della successiva Pilgrim's Way che passava a guado il fiume Medway presso Aylesford. Altre teorie comunque fanno notare che il fiume \u00e8 stretto abbastanza ad Aylesford da non porre difficolt\u00e0 significative all'attraversamento da parte di un esercito, dunque la battaglia avrebbe anche potuto svolgersi pi\u00f9 vicino a Rochester, dove all'epoca era situato un largo insediamento dell'et\u00e0 del ferro. Un ulteriore prova di una posizione pi\u00f9 a nord si trova a Bredgar, dove la scoperta di un nascondiglio pieno di monete romane di quel periodo ha fatto pensare che un ufficiale romano potesse aver nascosto l\u00ec i suoi risparmi prima della battaglia. Questo nascondiglio potrebbe comunque postdatare la battaglia di 20 anni. Forse i Romani seguirono il futuro percorso di Watling Street fino alla battaglia nonostante il suo ruolo come via di comunicazione pre-romana non sia ancora accertato."}
{"id": "486992", "revid": "2184720", "url": "https://it.wikipedia.org/wiki?curid=486992", "title": "SxM", "text": "SxM \u00e8 il primo album in studio del gruppo musicale italiano Sangue Misto, pubblicato nel gennaio 1994 dalla Century Vox.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 25 ed \u00e8 ritenuto una pietra miliare dell'hip hop italiano.\nDescrizione.\nIl disco \u00e8 stato prodotto a Bologna tra via Irnerio 18 e il grattacielo Massarenti, registrato presso il Fonoprint Studio e pubblicato originariamente dalla Century Vox, etichetta molto attiva per l'hip hop italiano negli anni pionieristici. Lo stile musicale, curato da DJ Gruff, si avvicina all'East Coast hip hop statunitense, sebbene conservi una forte dose di originalit\u00e0. A questo si associano rime ironiche e metriche fantasiose da parte di Neffa e Deda, due tra i pionieri dell'hip hop in Italia.\nTra le tracce da segnalare \"Lo straniero\", che porta allo scoperto sentimenti di estraneit\u00e0 nei confronti della societ\u00e0 italiana, \"Manca Mone\", ironica traccia sulla scarsit\u00e0 di mezzi economici, \"La porra\", celebrazione della marijuana, e l'inno \"Cani sciolti\". Del brano \"Senti come suona\" venne realizzato anche un video, inserito anche in una videocassetta di Radio Deejay.\nNel 2005 l'album \u00e8 stato ristampato dall'etichetta indipendente Minoia Records, che aveva acquistato il master e i diritti del disco a insaputa dei Sangue Misto (i quali non ne erano proprietari); rispetto alla versione originale, l'album \u00e8 stato rimasterizzato ed \u00e8 stata modificata la copertina. Il 17 febbraio dell'anno seguente anche la Minoia Records ha ripubblicato un'edizione rimasterizzata dell'album (anch'essa con una copertina differente), sebbene gli stessi autori del disco negarono di aver dato il permesso di stamparla, dicendo addirittura di non essere stati interpellati. Nel 2018 il disco viene ristampato ufficialmente in vinile dall'etichetta Tannen Records per la prima volta dopo ventiquattro anni dalla sua prima uscita, con l'aggiunta di una versione deluxe contenente un poster ufficiale del tour dell'album del 1995."}
{"id": "486997", "revid": "7336", "url": "https://it.wikipedia.org/wiki?curid=486997", "title": "Beta-ossidazione", "text": ""}
{"id": "487007", "revid": "1776051", "url": "https://it.wikipedia.org/wiki?curid=487007", "title": "Henkka T. Blacksmith", "text": "Biografia.\n\u00c8 il membro pi\u00f9 giovane dei Children of Bodom ed \u00e8 nato a Espoo in Finlandia. Ha iniziato all'et\u00e0 di tredici anni a suonare la chitarra. Inizialmente prediligeva generi musicali quali rock and roll e glam rock; in seguito, grazie a suo fratello, ha iniziato ad ascoltare heavy metal, gruppi quali Sgath, Slayer, Iron Maiden e Pantera per poi scoprire il black metal e death metal.\nHa suonato nella prima band chiamata Aivokasvain la chitarra a 13 anni. Dopo due anni ha lasciato la band passando dalla chitarra al basso.\nQuando nel 1996 Samuli Miettinen lascia gli IneartheD (nome originale della band prima di diventare Children of Bodom), Henkka prende il suo posto suonando un basso a 5 corde.\n\u00c8 il componente della band che si occupa delle pubbliche relazioni e delle interviste. Oltre al fatto che sa parlare finlandese, inglese, svedese e un po' di francese, \u00e8 anche il membro con il carattere pi\u00f9 compatibile per questo genere di lavori.\nHenkka \u00e8 responsabile per i cori sia in studio che dal vivo.\nSi interessa di scienze politiche e storia e utilizza molto del suo tempo libero per studiare questi argomenti seguendo anche dei corsi all'universit\u00e0 di Helsinki. \u00c8 anche un appassionato di sport, in particolare di calcio e nuoto.\nHenkka \u00e8 totalmente impegnato nei Children of Bodom e non ha nessun side-project. Lui dice che le cose pi\u00f9 importanti nella sua vita sono la sua famiglia e la sua band."}
{"id": "487013", "revid": "339392", "url": "https://it.wikipedia.org/wiki?curid=487013", "title": "F.C. Barcellona", "text": ""}
{"id": "487030", "revid": "436907", "url": "https://it.wikipedia.org/wiki?curid=487030", "title": "Neffa &amp; i messaggeri della dopa", "text": "Neffa &amp; i messaggeri della dopa \u00e8 il primo album in studio del rapper italiano Neffa, pubblicato il 14 maggio 1996 dalla Black Out e dalla Mercury Records.\nIl disco.\nIn esso Neffa fu affiancato da molti esponenti della musica rap e black italiana. Lento rispetto ad altri prodotti, riflessivo e reso famoso dalla traccia \"Aspettando il sole\" diventata buon successo radiofonico come singolo di lancio. Neffa, proveniente dall'esperienza dei disciolti Sangue Misto, ritorna a lavorare con Deda (come produttore di \"Aspettando il sole\" e \"La ballotta\") e DJ Gruff (come collaboratore nella traccia \"I messaggeri pt. 2\" e scratch in tutto il lavoro).\nIl titolo dell'album trae ispirazione dal gruppo jazz Art Blakey &amp; the Jazz Messengers di Art Blakey, mentre dal lato musicale sono presenti numerose influenze funk e soul, con numerosi campionamenti per ciascuna traccia, passando tra brani di Herbie Hancock, Miles Davis e James Brown fino ad alcuni estratti dell'album \"SxM\" dei Sangue Misto.\nTracce.\nTesti e musiche di Giovanni Pellino, eccetto dove indicato.\nFormazione.\nI crediti di seguito riportati fanno riferimento alla versione CD."}
{"id": "487032", "revid": "6923", "url": "https://it.wikipedia.org/wiki?curid=487032", "title": "Voivodato di Cracovia", "text": "Il voivodato di Cracovia \u00e8 uno dei voivodati storici della Polonia.\nVoivodato di Cracovia 1300-1795.\nIl voivodato di Cracovia nel periodo che va dal XIV secolo al 1795 (in latino: \"Palatinatus Cracoviensis\", in polacco: \"Wojew\u00f3dztwo Krakowskie\") era un'unit\u00e0 di divisione amministrativa e governo locale del Regno di Polonia, dal XIV secolo fino alla Spartizione della Polonia del 1772-1795. Faceva parte della provincia della Piccola Polonia.\nVoivodato di Cravovia 1945-1975.\nIl voivodato di Cracovia 1945-1975 (in polacco: \"wojew\u00f3dztwo krakowskie\") era un'unit\u00e0 di governo locale della Polonia tra gli anni 1945 e 1975, diviso poi in diversi voivodati: voivodato di Tarn\u00f3w, voivodato di Nowy Sacz, voivodato di Bielsko-Bia\u0142a, voivodato di Katowice e voivodato di Kielce. La citt\u00e0 capitale era Cracovia.\nVoivodato di Cracovia 1975-1998.\nIl voivodato di Cracovia (in polacco: \"wojew\u00f3dztwo krakowskie\"), chiamato anche (1975-1984) \"voivodato metropolitano di Cracovia\" (\"wojew\u00f3dztwo miejskie krakowskie\") era un'unit\u00e0 di divisione amministrativa e governo locale della Polonia negli anni 1975-1998, tramutato poi nel Voivodato della Piccola Polonia (\"Malopolskie\"). Il presidente della citt\u00e0 di Cracovia era anche governatore del voivodato.\nLa capitale del voivodato era Cracovia.\nPrincipali citt\u00e0: "}
{"id": "487049", "revid": "124123", "url": "https://it.wikipedia.org/wiki?curid=487049", "title": "Milton Avery", "text": "Biografia.\nMilton Avery nacque il 7 marzo 1885 a Altmar, un piccolo paese nello stato di New York.\nIn giovent\u00f9 svolse lavori mal pagati in fabbrica per mantenersi, studiando soprattutto da autodidatta.&lt;br&gt;\nNegli anni venti si trasfer\u00ec a New York, dove espose regolarmente nelle gallerie pi\u00f9 importanti, diventando rapidamente un pittore di successo ed entrando a far parte della scena artistica della citt\u00e0.\nCol tempo il suo modo di fare arte si evolve dall'impressionismo fino a sviluppare un proprio stile, che combina l'astrazione con immagini reali, anticipando in parte l'astrattismo americano.&lt;br&gt;\nNelle opere di questo periodo Avery si focalizza in particolare sui rapporti di colore, evitando la ricerca prospettica della profondit\u00e0.&lt;br&gt;\nIn questo si rintraccia l'influenza di Matisse, soprattutto per la riduzione sintetica delle forme a ritmi puri e per il cromatismo vibrante.\nVerso la fine degli anni quaranta Avery cominci\u00f2 a soffrire di problemi di cuore.&lt;br&gt;\nIl periodo dal 1950 in poi fu per lui un momento di transizione e cambiamento.&lt;br&gt;\nNel 1952 viaggi\u00f2 per la prima volta per l'Europa, rimanendo favorevolmente colpito soprattutto dalle citt\u00e0 e dai paesaggi della Francia e dell'Inghilterra.\nLe opere della maturit\u00e0 sono spesso ritratti, spiagge e paesaggi, che ricordano stilisticamente Adolph Gottlieb e Mark Rothko, di cui fu molto amico: la sua astrazione cromatica si basa sulla semplificazione radicale del soggetto, attuata attraverso l'appiattimento della forma e l'applicazione di colori intensi in ampie zone della tela.&lt;br&gt;\nQuesto stile diventer\u00e0 una delle caratteristiche fondamentali del modernismo.\nCol passare degli anni la sua salute peggior\u00f2 sempre pi\u00f9, rendendolo disabile e rendendogli faticoso il lavoro.\nMilton Avery mor\u00ec il 3 gennaio 1965 a New York.\nPer molti anni il suo lavoro non fu apprezzato: all'inizio della sua carriera fu considerato troppo astratto, ma paradossalmente quando l'espressionismo astratto divenne dominante fu giudicato troppo poco astratto."}
{"id": "487058", "revid": "327068", "url": "https://it.wikipedia.org/wiki?curid=487058", "title": "One Way Ticket to Hell... and Back", "text": "One Way Ticket to Hell... and Back \u00e8 il secondo album in studio del gruppo rock britannico The Darkness. \u00c8 stato pubblicato il 28 novembre 2005 dalla Atlantic Records, raggiungendo il numero 11 nella classifica degli album del Regno Unito e alla fine raggiungendo il disco di platino nel paese. Tre singoli sono stati pubblicati. Il singolo principale, \"One Way Ticket\", ha raggiunto il numero 8 nella UK Singles Chart, cos\u00ec come il secondo singolo \"Is It Just Me?\".\nContesto.\nL'album \u00e8 stato prodotto da Roy Thomas Baker, noto soprattutto per il suo lavoro con i Queen, una delle maggiori influenze su The Darkness. Il bassista Frankie Poullain ha lasciato la band durante le prime fasi di produzione dell'album, con la maggior parte delle parti di basso dell'album che sono state suonate da Dan Hawkins. Poullain ha affermato che \"Hazel Eyes\" \u00e8 la sua traccia preferita del disco, citando \"Sfido chiunque dopo un paio di bevande ad ascoltare\" Hazel Eyes \"in piedi e NON ottenere Michael Flatleys\". Poullain aveva gi\u00e0 familiarit\u00e0 con sei delle dieci canzoni dell'album, suonando \"Hazel Eyes\", \"Dinner Lady Arms\", \"Seemed Like a Good Idea at the Time\" e \"English Country Garden\" in tour con la band prima della sua partenza. Ha anche co-scritto quattro dei brani presenti nell'album. Il titolo provvisorio per l'album era The Painstaking.\nIl disco.\nContiene 10 canzoni, in cui si percepisce una grande maturazione da parte del gruppo, sia dal punto di vista tecnico che compositivo: assoli maggiormente studiati dal punto di vista del suono (in \"One Way Ticket\" viene utilizzato per esempio un effetto sitar), numerosissime sovraincisioni nei cori, utilizzo di piano, tastiere e sintetizzatori.\nLe canzoni ricoprono un ampio spettro di generi; \"dance\" anni ottanta (\"Girlfriend\"), hard rock stile Led Zeppelin (\"One Way Ticket\", \"Is It Just Me?\"), rock stile Queen (\"English Country Garden\", \"Seemed Like a Good Idea at the Time\"), pop (\"Dinner Lady Arms\"), country rock (\"Knockers\"), heavy metal (\"Bald\") e perfino musica classica (\"Blind Man\").\nUn album molto pi\u00f9 calmo e colto rispetto al precedente che ha deluso alcuni vecchi fan ma che allo stesso tempo ha portato nuovi sostenitori a The Darkness.\nCritica.\nLe recensioni per l'album sono state miste. La rivista Q lo ha proclamato il 22\u00b0 miglior album del 2005. Tuttavia, Planet Sound ha osservato come fosse lo \"scherzo sul pene pi\u00f9 costoso del mondo\", per quanto riguarda il costoso ritardo dell'album e i temi iper-maschili. In un'intervista a The Sun, Dan ha dichiarato che l'album \u00e8 costato 1 milione di sterline.\nTracce.\nTutti i brani sono stati scritti da Justin Hawkins e Dan Hawkins tranne dove indicato:"}
{"id": "487061", "revid": "1370473", "url": "https://it.wikipedia.org/wiki?curid=487061", "title": "Ferdinando Maria Perrone", "text": "Biografia.\nNato nel 1847 in una famiglia del ceto medio subalpino, trascorre l'adolescenza senza portare a termine un regolare corso di studi superiore.\nArruolatosi come garibaldino nella campagna del 1866, ricevendone una decorazione al valore, nel 1873 entr\u00f2 in rapporto con l'economista Luigi Luzzatti iniziando nel contempo a svolgere attivit\u00e0 pubblicistica e politica. Dal suo matrimonio con Cleonice Omati (1857-1935), avvenuto nel 1876, nacquero i figli Pio (31 ottobre 1876 - 16 gennaio 1952) e Mario (1\u00ba gennaio 1878 - 29 novembre 1968).\nImprenditore in Argentina.\nNel 1884 Perrone si trasferisce in Argentina dove si afferma come imprenditore e rappresentante dell'Ansaldo di Genova, per la quale nel 1895 vende l'incrociatore \"Garibaldi\". Nel 1885 si stabilisce a Buenos Aires, dove si era gi\u00e0 consolidata una robusta comunit\u00e0 di italiani. In Argentina si occupa di aziende vinicole, scrive sui principali giornali del Paese e costruisce una fitta rete di relazioni con politici e uomini d'affari. Nel 1894, su sollecitazione del cognato Antonio Omati, ingegnere e dirigente industriale dell'Ansaldo, allora di propriet\u00e0 dei fratelli Bombrini, diviene rappresentante per l'Argentina dell'impresa genovese, che grazie alla mediazione di Perrone riesce a vendere al governo del Paese sudamericano un incrociatore corazzato. Nel 1895 ottiene l'incarico di rappresentare l'Ansaldo nell'America del Sud e in Messico e, a partire dal 1896, fa la spola tra Italia e America.\nAcquisto del quotidiano genovese Il Secolo XIX.\nNel 1897 rileva dai Bombrini la propriet\u00e0 del quotidiano genovese \u00abIl Secolo XIX\u00bb. Rapporti di lavoro con la grande impresa industriale, presenza attiva sul mercato internazionale delle navi da guerra (e confronto obbligato, e istruttivo, con la realt\u00e0 dei grandi produttori navalmeccanici esteri), impegno diretto nel mondo della stampa e relazioni con la politica: Perrone, nel pieno della sua maturit\u00e0, acquisisce ulteriori conoscenze e competenze e sviluppa le sue notevoli capacit\u00e0 relazionali. Tutto ci\u00f2 gli serve per ascendere all'inizio del Novecento al vertice dell'Ansaldo.\nAnsaldo.\nNel 1902 entra nella societ\u00e0 Ansaldo, diventandone unico proprietario due anni dopo. Al suo nome si legher\u00e0 la storia dell'azienda per tutto il primo ventennio del XX secolo. Il capitano d'industria persegue - in una maniera assolutamente originale per l'epoca - l'obiettivo della completa autonomia produttiva sia nel campo della siderurgia sia in quello degli armamenti che proprio in quegli anni divenivano la principale attivit\u00e0 dell'azienda genovese.\nFerdinando Maria Perrone si impegn\u00f2 in un intenso processo di integrazione verticale della sua azienda nell'economia nel tempo: nel 1918 l'Ansaldo poteva contava su oltre 80.000 dipendenti e sul controllo di numerose societ\u00e0 tra cui A. Cerpelli &amp; C., Banca Industriale Italiana, Cantieri Officine Savoia, Dinamite Nobel, Gio. Fossati &amp; C., Lloyd Italiano, Nazionale di Navigazione, Fabbrica Aeroplani Ing. O. Pomilio, Societ\u00e0 Idroelettrica Negri, Societ\u00e0 Piemontese Automobili (SPA) e Transatlantica Italiana; poteva disporre di decine di stabilimenti.\nCon la propriet\u00e0 dei Perrone il capitale sociale dell'Ansaldo pass\u00f2 da 30 a 500 milioni di lire nei soli cinque anni della prima guerra mondiale (1914-1918). La crisi post-bellica del 1921 port\u00f2 al rilevamento dell'Ansaldo da parte di un consorzio di salvataggio promosso dalla Banca d'Italia. Diretta conseguenza fu un ridimensionamento delle strategie e delle strutture dell'impresa diretta da Perrone. Da allora venne a cessare ogni suo impegno in campo industriale mentre continu\u00f2 quello nell'ambito editoriale, concretizzatasi fra l'altro con l'acquisizione dello storico quotidiano di Genova, \"Il Secolo XIX\", ancor oggi controllato dagli eredi della famiglia Perrone. Il 2 agosto 2014 la \"Societ\u00e0 Edizioni e Pubblicazioni (SEP)\" di Carlo Perrone, editrice del quotidiano, ha annunciato in un comunicato congiunto con l'Editrice La Stampa di John Elkann (Fiat Chrysler Automobiles), editrice de \"La Stampa\", il progetto di fusione della SEP nella seconda, creando cos\u00ec una joint venture denominata \"Italiana Editrice S.p.A.\", partecipata da Fiat Chrysler Automobiles per il 77% e dalla famiglia Perrone per il 23%, compresa anche l'integrazione delle sussidiarie pubblicitarie e mass media, come Publikompass (di Ed. La Stampa), Publirama e Radio19 (entrambe di SEP).\nCon questa operazione, a partire dal 1\u00ba gennaio 2015, \u00e8 nato un gruppo editoriale composto da 240 giornalisti tra le redazioni dei due quotidiani e con una quota giornaliera di 260.000 copie vendute, alla pari degli altri maggiori gruppi editoriali, quali RCS MediaGroup, editore del \"Corriere della Sera\", e Gruppo Editoriale L'Espresso, editore de \"la Repubblica\".\nNel 2017 Italiana Editrice S.p.A. si \u00e8 fusa con il Gruppo Editoriale L'Espresso per costituire il GEDI Gruppo Editoriale S.p.A..\nArchivio.\nLa documentazione prodotta da Ferdinando Maria Perrone durante il periodo della sua attivit\u00e0 nell'Ansaldo \u00e8 conservata nel fondo \"Famiglia Perrone\" (estremi cronologici: 1843-1945) dell'Archivio storico Ansaldo della Fondazione Ansaldo (Gruppo Finmeccanica).\nBorsa di studio Ferdinando Maria Perrone.\nTale borsa viene istituita nel 1929, destinata ad uno studente del terzo anno di applicazione regolarmente iscritto alla Regia Scuola d'Ingegneria Navale di Genova. \"La somma capitale da cui deriva la borsa, di L. 100.000, donata dalla Societ\u00e0 Gio Ansaldo &amp; C. sar\u00e0 investita in titoli nominativi dello Stato, intestati alla R. Scuola d'Ingegneria Navale di Genova con annotazione di vincolo a favore della borsa stessa\"."}
{"id": "487066", "revid": "14787", "url": "https://it.wikipedia.org/wiki?curid=487066", "title": "Biblioteca nazionale francese", "text": ""}
{"id": "487067", "revid": "767487", "url": "https://it.wikipedia.org/wiki?curid=487067", "title": "The Life Burns Tour", "text": "The life burns tour \u00e8 il secondo DVD degli Apocalyptica pubblicato nel 2006. Il dvd contiene un intero concerto registrato a D\u00fcsseldorf, un piccolo documentario sul tour americano (New York, Toronto e Citt\u00e0 del Messico) e un altro sulle registrazioni del singolo \"Repressed\" oltre che una collezione di video."}
{"id": "487068", "revid": "95049", "url": "https://it.wikipedia.org/wiki?curid=487068", "title": "Quartieri di Roma", "text": "I quartieri di Roma sono le aree di nuova urbanizzazione nate soltanto dopo l'istituzione dell'ultimo rione, Prati.\nCostituiscono il secondo livello di suddivisione toponomastica di Roma Capitale e coprono una superficie di . La popolazione totale residente \u00e8 di abitanti.\nStoria.\nA seguito del notevole ampliamento della citt\u00e0 avvenuto nel trentennio dal 1890 al 1920, l'Associazione fra i Romani segnal\u00f2 all'Amministrazione l'opportunit\u00e0 di istituire nuovi Rioni e Quartieri, in aggiunta ai quindici rioni gi\u00e0 esistenti. Cos\u00ec, nel 1921, la Giunta Municipale dispose di istituire i seguenti quindici quartieri, dopo un primo tracciamento effettuato nel 1911 per i soli effetti statistici e anagrafici e di assegnare ad ognuno di essi un proprio stemma:\nL'area urbanizzata a nord del fiume Aniene era provvisoriamente chiamata Citt\u00e0 Giardino - Aniene fino al 1924, quando venne istituita come sedicesimo quartiere Monte Sacro, mentre nel 1926, \"in omaggio alla gloriosa Casa Sabauda\", il quartiere Pinciano, con annessa una parte del quartiere Parioli, \u00e8 stato denominato Vittorio Emanuele III e \"il quartiere a sinistra di via Nomentana\" venne istituito come diciassettesimo quartiere Savoia. Nel 1935 il quartiere 15, Milvio, divenne Della Vittoria, nel 1938 divenne Delle Vittorie e nel 1945 riprese il nome Della Vittoria.\nNel 1946, il quartiere Parioli venne diviso in due parti, mantenendo il nome nella parte a sud del Tevere e assumendo il nome di quartiere Tor di Quinto a nord del fiume; il quartiere Vittorio Emanuele III invece, riprese il nome originale di Pinciano mentre il quartiere Savoia venne denominato Trieste.\nIl 1\u00ba marzo 1954, con variazione del dizionario toponomastico, il suburbio S. I Parioli venne diviso in due comprensori: quartiere Q. XVIII Tor di Quinto e suburbio S. I Tor di Quinto.\nCon delibera del Commissario Straordinario n\u00ba 2453 del 13 settembre 1961, furono istituiti altri diciassette quartieri, alcuni trasformando cinque suburbi dell'area est, altri da territori dell'agro romano che, a sua volta, fu suddiviso in zone. Ai \"nuovi\" quartieri sono stati assegnati i numeri da 19 a 35.\nIl comune di Roma Capitale dunque conta attualmente trentacinque quartieri:"}
{"id": "487070", "revid": "834", "url": "https://it.wikipedia.org/wiki?curid=487070", "title": "Nando Gentile", "text": ""}
{"id": "487072", "revid": "123351112", "url": "https://it.wikipedia.org/wiki?curid=487072", "title": "FIFA Confederations Cup 2001", "text": "La FIFA Confederations Cup 2001 (in coreano: , in giapponese: ) fu la quinta edizione del torneo. Si svolse dal 30 maggio al 10 giugno 2001 in Corea del Sud ed in Giappone e vide la vittoria della .\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nFormula.\nLe otto squadre vennero divise in due gironi all'italiana di quattro squadre ciascuno. Le prime due classificate si sarebbero qualificate per la fase ad eliminazione diretta."}
{"id": "487073", "revid": "14787", "url": "https://it.wikipedia.org/wiki?curid=487073", "title": "Biblioteca nazionale di Francia", "text": ""}
{"id": "487076", "revid": "22356", "url": "https://it.wikipedia.org/wiki?curid=487076", "title": "Guanlong", "text": ""}
{"id": "487078", "revid": "125130140", "url": "https://it.wikipedia.org/wiki?curid=487078", "title": "Bisenzio (sito archeologico)", "text": "Bisenzio, o meglio Bisenzo, era il nome di un'antica citt\u00e0 sulle sponde del lago di Bolsena, che fu definitivamente abbandonata nel 1816 a causa della malaria.\nIl sito.\nA circa 3\u00a0km da Capodimonte, sulla sponda meridionale del lago di Bolsena, si trova un promontorio montuoso sul quale era ubicato l'insediamento di Bisenzo (\"Bisentium\" o \"Visentium\"), abitato fin dall'et\u00e0 del bronzo finale, ma oggi disabitato. L'antica citt\u00e0 di Bisenzo ha dato il suo nome alla vicina isola Bisentina.\nLa storia.\nNella prima et\u00e0 del ferro il centro occupava un'area di circa 100 ettari, rilevata rispetto al fondovalle assunse una certa importanza. In et\u00e0 etrusca Bisenzo era conosciuta per la produzione artigianale di calzature e ceramiche, oggi conservate nei musei di tutto il mondo. In questo periodo, si scontr\u00f2 duramente con la citt\u00e0 di Vulsinii (Orvieto) per il dominio del lago, scontro vinto da quest'ultima citt\u00e0 che, infatti, impose il suo nome al lago stesso che, in seguito, i Romani chiamarono \"Lacus Volsiniensis\". Il centro ebbe una certa importanza solo fino circa al 500 a.C.\nDistrutta dai Romani, fu ricostruita e rimase un municipio nell'orbita della citt\u00e0 di Vulci. Lo storico Gaio Plinio Cecilio Secondo la annoverava nell'elenco delle maggiori citt\u00e0 etrusche. \nIn et\u00e0 cristiana, Bisenzo fu sede vescovile. Distrutta e saccheggiata dai saraceni e dai longobardi, la sede vescovile fu spostata a Castro.\nA seguito di tali eventi molti sopravvissuti si rifugiarono nei centri del circondario. \nNel 1254 vi fu edificato un castello che estese il suo potere nell'area del lago e si scontr\u00f2 duramente con i comuni di Orvieto e Viterbo. Nel 1269, per volere di papa Bonifacio VIII, venne incamerata nel Patrimonio di San Pietro e, nel corso del Quattrocento, pass\u00f2 sotto il controllo dei Farnese, entrando nel 1537 nel ducato di Castro. \nA causa della malaria, Bisenzo fu gradualmente abbandonata e, nel 1816, con un editto di papa Pio VII, venne unita a Capodimonte. Oggi ne restano solo poche rovine, fra cui la colombaia, scavata nella roccia a picco sul lago.\nIl sito archeologico.\nNell'area archeologica di Bisenzo sono stati rinvenuti numerosi manufatti e sepolcreti etruschi sia di fase villanoviana sia delle successive fai Orientalizzante e Arcaica. Molte tombe sono state saccheggiate e danneggiate dall'azione dei \"tombaroli\"."}
{"id": "487082", "revid": "599013", "url": "https://it.wikipedia.org/wiki?curid=487082", "title": "Isola di Pianosa (Toscana)", "text": "Pianosa \u00e8 un'isola situata nel mar Tirreno, che fa parte dell'Arcipelago toscano nel parco nazionale omonimo.\nAmbiente.\nDi dimensioni medie () rispetto alle altre isole dell'arcipelago, si trova circa a sud-ovest dell'isola d'Elba, alla quale \u00e8 collegata durante la stagione turistica con regolari servizi di navigazione, e tutto l'anno con Rio Marina e Piombino grazie a Toremar.\nInclusa nella provincia di Livorno e amministrata dal comune di Campo nell'Elba, Pianosa, come dice il nome stesso, \u00e8 l'unica isola dell'arcipelago priva di alture e complessivamente pianeggiante (il punto pi\u00f9 alto raggiunge i 29 metri).\nL'isola, di forma vagamente triangolare, frappone tratti di costa rocciosa a tratti sabbiosi, il principale dei quali \u00e8 Cala San Giovanni (o Cala Giovanna), suggestiva spiaggia di sabbia bianca dove sono visibili anche i ruderi di una villa romana. Il suo territorio \u00e8 in parte a macchia e in parte coltivato a viti e olivi.\nClima.\nIl clima dell'isola, al pari delle altre isole meridionali dell'Arcipelago Toscano, risulta quello caratterizzato da valori di temperatura media pi\u00f9 elevata, sia stagionale che annuale, oltre che da un limitatissimo apporto precipitativo, con eventi meteorici concentrati soprattutto tra autunno e inverno seppur in modo spesso sporadico e limitato.\nSull'isola la temperatura media di gennaio \u00e8 di , quella media di luglio \u00e8 di , mentre la temperatura media annua di risulta la pi\u00f9 elevata tra tutte quelle misurate nel territorio della Toscana da stazioni meteorologiche. Inoltre, il valore delle precipitazioni medie annue attorno ai fanno dell'isola il luogo pi\u00f9 siccitoso della regione e tra i pi\u00f9 siccitosi d'Italia.\nToponomastica dell'isola.\nInsenature.\nCala dell'Alga, Calone del Bastiaccio, Cala del Cortini, Cala alla Fornace, Cala Giovanna, Cala della Leccetta, Cala del Marchese, Cala di Niccola, Cala alla Ruta, Cala alla Rutina, Cala dei Turchi, Calone del Bruciato, Calone di Pietro, Darsena, Darsinetta, Grottone.\nPromontori.\nPunta dei Bagni, Punta Brigantina, Punta del Grottone, Punta Libeccio, Punta Secca.\nIsolotti.\nScola, Scarpa, Scoglio della Lancia, Scoglietto Forano, Scogli del Marchese.\nRilievi e pianure.\nArco, Bellavista, Bencist\u00e0, Botte, Arco, Buonaugurio, Campo al Cairo, Campo alla Botte, Campo alle Felci, Campo al Fico, Campo ai Finocchi, Campo alle Lecce, Campo Lungo, Campo al Macchione, Campo ai Mattoni, Campo ai Meli, Campo al Palmento, Campo al Pero, Campo ai Pini, Campo di Rocco, Campo ai Sorbi, Campo alle Vanghe, Campo alla Vite, Campo al Vecchio, Cannelle, Capannello, Capannone, Capannone di Narra, Caprile dei Debbi, Caprile di Napoleone, Caprili, Caragiunche, Chiusa del Marchese, Chiusa del Murzi, Chiusetta alle Secche, Colli, Consultore, Cotoncello, Fornace ai Caprili, Fornacino, Fortino, Giudice, Gole, Grotta del Cortini, Grotta di Coscia, Grotta alle Vacche, Grottino di Attilio, Guardiola, Lucente, Macchione dei Pini, Macchioni, Marchese, Marzocco, Marine del Marchese, Masso di Marrotino, Nassa, Pian dei Bagni, Poggetto del Giudice, Poggio di Gianfilippo, Poggio alle Querce, Pozzi, Pulpito, Quercia, San Bastiano, San Marco, Scoglio della Fortezza, Sembolello, Serron Vuoto (catacombe), Specola, Spiaggia di San Giovanni, Spianate del Cortile, Spianate del Pino Selvatico, Spianate del Pulpito, Spianate di Punta Brigantina, Teglia, Ulivalto.\nStoria.\nIl nome dell'isola si rifer\u00ec, sin dall'Antichit\u00e0 classica, alla sua morfologia pianeggiante: Planasia, dall'aggettivo latino \"planus\" (\u00abpiatto\u00bb). Durante il Medioevo, il nome dell'isola si trasform\u00f2 in Planosa.. L'isola fu abitata sin dall'epoca preistorica; le pi\u00f9 antiche tracce di presenza umana sono attribuibili al Paleolitico superiore. Sono stati ritrovati anche manufatti e sepolture di popolazioni appartenenti al Mesolitico e al Neolitico, epoca a cui si data anche l'insediamento attestato sul piccolo isolotto detto la Scola, oggetto di scavo da parte della Soprintendenza per i Beni Archeologici della Toscana, che ha restituito ceramiche risalenti al primo Neolitico a ceramica impressa. Di particolare rilevanza sono le tracce di insediamenti della preistoria recente, attribuibili rispettivamente all'Eneolitico e all'et\u00e0 del bronzo. All'Eneolitico o et\u00e0 del rame (IV-III millennio a.C.) sono databili le sepolture in grotticelle naturali e artificiali rinvenute alla fine dell'Ottocento da Raffaello Foresi e Gaetano Chierici, i cui reperti sono ancora conservati nel museo di Reggio Emilia; pi\u00f9 recente il rinvenimento di un insediamento della media et\u00e0 del bronzo, oggetto di scavo da parte della Soprintendenza per i Beni Archeologici della Toscana, che attesta la presenza insulare pi\u00f9 settentrionale della caratteristica ceramica decorata in stile \"appenninico\", legato alle rotte commerciali tirreniche della met\u00e0 del secondo millennio a.C.\nIn epoca romana l'isola era chiamata Planasia per la sua conformazione pianeggiante. Luogo di deportazione, qui fu esiliato nel 6-7 d.C. Agrippa Postumo, nipote ed ex-erede di Augusto. Agrippa rimase sull'isola fino al 14, anno in cui fu giustiziato.\nFra le costruzioni d'epoca antica sono visibili, fra gli altri, i ruderi di una villa romana e un sistema di catacombe scavato su due livelli in un costone di calcarenite chiamato appunto \"Serron Vuoto\".\nLa villa romana, parzialmente conservata, \u00e8 conosciuta appunto con il nome di \"Villa di Agrippa\" o \"Bagni di Agrippa\", dal nome del nipote di Augusto. Lo stile architettonico e le tecniche di costruzione suggeriscono effettivamente che la villa sia stata edificata sul finire del I secolo a.C. e abbandonata nel corso del I secolo d.C. Attualmente \u00e8 possibile visitare il teatro e il peristilio. Le strutture furono edificate sul piano roccioso di un tratto della costa orientale, di fronte al mare, con intento chiaramente scenografico. Ai piedi della villa si trovano in mare le strutture semisommerse della peschiera, ove si allevavano specie pregiate di pesce per il consumo del \"dominus\". Altre strutture relative a peschiere si trovano racchiuse dal porticciolo moderno.\nAlcuni giacimenti archeologici subacquei testimoniano che Pianosa si trovava inserita nelle rotte commerciali del Mediterraneo romano, come del resto le altre isole dell'Arcipelago Toscano, che costituivano un importante crocevia nella navigazione dei settori occidentali della grande \u00abvia d'acqua\u00bb. Attualmente sono stati identificati due di questi giacimenti, denominati Pianosa 1 e Pianosa 2. Il giacimento Pianosa 2 \u00e8 stato scoperto da subacquei sportivi, fra il Porto Romano e lo Scoglio della Scarpa, nella parte nord-ovest dell'isola ed \u00e8 caratterizzato da anfore olearie \"Dressel\" \"20\", di produzione spagnola (I-III secolo d.C.). Assai pi\u00f9 noto e indagato in maniera sistematica dalla Soprintendenza per i Beni Archeologici della Toscana \u00e8 il giacimento Pianosa 1, posto di fronte allo Scoglio della Scola, nella parte a est dell'isola, a 36 metri di profondit\u00e0 su fondale pianeggiante, fra praterie di posidonia. Il giacimento \u00e8 caratterizzato da oltre cento anfore a vista comprendenti \"Dressel 1\", \"Dressel 2-4\" di produzione ispanica (nettamente prevalenti), \"Dressel 20\", \"Pascual 1\", \"Beltr\u00e1n 2B\" e anfore \"africane\". Difficile stabilire, per ora, la natura del giacimento (relitto, relitti diversi, scarico di porto?), sul quale le indagini sono ancora in corso. Nell'ottobre del 2006 il giacimento \u00e8 stato oggetto di ricerche sperimentali: riprese fotogrammetriche, riprese con ROV (veicolo filoguidato) georeferenziato, prelievo e ricollocamento di esemplari anforici, determinazione dei tipi. I fondi impiegati derivano dal progetto europeo VENUS (Virtual ExploratioN Underwater Sites), che riunisce archeologi, tecnici dell'ingegneria automatica sottomarina, ricercatori di sistemi fotogrammetrici computerizzati per la restituzione in 3D.\nNel Medioevo l'isola fu a lungo disputata tra Pisa e Genova e infine, nel 1399, pass\u00f2 sotto il dominio di Piombino. L'isola fu a pi\u00f9 riprese popolata e successivamente completamente abbandonata.\nNel XVI secolo fu saccheggiata pi\u00f9 volte dai turchi, e di tali assalti \u00e8 testimonianza lo scritto di Piri Re\u00ecs: \u00ab\"Sulla parte nord-est di quest'isola c'\u00e8 un castello in buone condizioni. Fu quest'isola che noi conquistammo sotto la guida del fu Kemal Reis, la saccheggiammo e facemmo prigioniera la popolazione. Pi\u00f9 tardi, tuttavia, si \u00e8 ricostruito e l'isola ora \u00e8 prospera. Davanti a questo castello c'\u00e8 un piccolo porto che d\u00e0 rifugio a piccole imbarcazioni\"\u00bb.\nVi furono nei secoli seguenti piccole colonie di elbani, che si rifugiavano nelle numerose grotte costiere dell'isola durante i periodi di pesca, e la presenza di alcuni presidi militari.\nNel 1814 Napoleone Bonaparte, durante il proprio esilio all'isola d'Elba, fece realizzare su Pianosa il presidio militare del Forte Teglia.\nIl carcere.\nNel 1856 venne istituita dal Granducato di Toscana la colonia penale agricola di Pianosa e furono inviati sull'isola i condannati destinati ad occuparsi dei lavori nei campi.\nIl carcere rimase in attivit\u00e0 durante l'epoca fascista e vi fu detenuto dal 1931 al 1935 anche il futuro presidente della Repubblica Sandro Pertini, incarcerato per motivi politici. Fino al 1965 vi scontavano la pena i detenuti ammalati di tubercolosi. Nel 1977 venne trasformato in penitenziario di massima sicurezza e la rimanente popolazione dell'isola venne evacuata. Nella struttura voluta dal generale Carlo Alberto dalla Chiesa vennero confinati inizialmente appartenenti a organizzazioni terroristiche e in seguito pericolosi esponenti delle mafie. Tra gli altri, vi vennero rinchiusi personaggi come Francis Turatello, Pasquale Barra e Renato Curcio. L'attivit\u00e0 per\u00f2 venne a diminuire. Il 5 novembre 2009, l'allora ministro della giustizia del Berlusconi IV, Angelino Alfano, annunci\u00f2 l'intenzione di riattivare pienamente il supercarcere, ma il giorno successivo, l'allora ministro dell'ambiente Stefania Prestigiacomo annunci\u00f2 che, contrariamente alle dichiarazioni del collega, il carcere non sarebbe stato riaperto.\nDopo la chiusura del carcere.\nLe attivit\u00e0 dell'istituto sono cessate definitivamente nel 2011. Da quella data \u00e8 terminato il divieto assoluto di sbarco che da un lato aveva impedito il turismo sull'isola, ma nel contempo aveva garantito il mantenersi intatto delle bellezze naturali. Rimane per\u00f2 una limitazione per i visitatori, che non possono superare il numero di 250 al giorno utilizzando il traghetto che effettua corse quotidiane partendo alle 10.00 da Marina di Campo sull'isola d'Elba e ritornandovi con partenza da Pianosa alle 17.00. Sull'isola possono trascorrere la notte alcuni turisti, poich\u00e9 \u00e8 stato ricavato un albergo di dieci camere dalla residenza del direttore della Colonia Penale realizzata nel XIX secolo. L'albergo \u00e8 gestito da una cooperativa di volontari e da detenuti in regime di semilibert\u00e0 del carcere di Porto Azzurro.\nIl Parco.\nL'isola fa parte del Parco Nazionale dell'arcipelago Toscano.\nUn'istituzione che ne protegge l'aspetto e la zona marina, rendendola un luogo piacevole per gite e viaggi. Sono vietate, in tutta la sua zona marittima, la pesca, l'immersione, l'ancoraggio, la sosta, l'accesso e la navigazione se non sotto autorizzazione specifica.\nLa visita diurna e guidata all'isola \u00e8 possibile da aprile a ottobre in gruppi, con imbarco da Marina di Campo e Piombino.\nNel 2009 \u00e8 stato installato un radar hi tech con un ampio potere di controllo che pu\u00f2 raggiungere anche le coste della Corsica e identificare anche piccoli natanti a salvaguardia del parco.\nL'Associazione per la difesa dell'Isola di Pianosa.\nSull'isola, durante il periodo delle visite turistiche, \u00e8 presente anche l\"'Associazione per la difesa dell'Isola di Pianosa\" (onlus) che cura un'interessante mostra fotografica. Costituita dopo la chiusura del carcere, \u00e8 nata dalla volont\u00e0 di alcuni ex pianosini di far conoscere la storia della comunit\u00e0 che l'abitava, promuovere la rinascita dell'isola e sensibilizzare sulla condizione del paese ormai in rovina e soggetto a frequenti crolli. Il paese di Pianosa, essendo totalmente demaniale, era abitato unicamente dalle famiglie dei dipendenti del carcere che, una volta terminato il proprio servizio, lasciavano l'isola. Perci\u00f2, alla chiusura definitiva della struttura detentiva, \u00e8 diventato un paese fantasma.\nLetteratura e fumetti.\nNel romanzo \"Comma 22\" di Joseph Heller Pianosa \u00e8 la base del reparto di bombardieri a cui appartengono quasi tutti i personaggi del libro. Nel romanzo, oltre alla base, Pianosa ospita una piccola comunit\u00e0 stanziale. Ad ogni modo nell'introduzione Heller afferma che Pianosa nella realt\u00e0 \u00e8 un'isola troppo piccola per ospitare tutti gli avvenimenti narrati nel libro. Nel numero 291 di Martin Myst\u00e8re intitolato \"Il codice Caravaggio\" il detective dell'impossibile si reca sull'isola per decifrare un complicato mistero fra templari, il Papa, i Cavalieri di Malta e il celebre pittore."}
{"id": "487084", "revid": "125221784", "url": "https://it.wikipedia.org/wiki?curid=487084", "title": "Chiesa di San Marco dei Veneziani", "text": "La chiesa di San Marco dei Veneziani \u00e8 una chiesa del centro storico di Bari, ubicata in vico San Marco.\nStoria.\nNon esistono documenti che chiariscano le origini della chiesa. La costruzione \u00e8 attribuita dal Beatillo al 1002-1003, per celebrare la liberazione di Bari dai Saraceni ad opera del doge di Venezia Pietro Orseolo II. In realt\u00e0 questa notizia \u00e8, per alcuni storici, controversa. Pi\u00f9 probabilmente l'edificio, di cui recentemente \u00e8 stata riscoperta una sottostruttura bizantina, databile al X secolo, \u00e8 stato in periodo imprecisato adoperato dalla colonia dei Veneziani, residenti a Bari per ragioni prevalentemente commerciali.\nLa prima menzione documentata risale a una pergamena del 1187: una bolla dell'arcivescovo Rainaldo a favore del vescovo di Cattaro, ove, tra i firmatari, compare un Maione, \"abbas sancti Marci\" (abate della chiesa di San Marco).\nAltri riferimenti si ritrovano fra il XIII e il XV secolo.\nIn epoca imprecisata si colloca un'epigrafe che ricorda un restauro o un ampliamento della chiesa ad opera di un medico barese di nome Giovanni, attualmente conservata presso il lapidario del Museo Diocesano: \"Lapsa vetustate domus haec tibi, Marce beate/ Durat in his annis, studio renovata Ioannis,/ Ergo, Pater, cura sibi digna rependere iura,/ Et pro collatis medium coniunge Beatis\".\nDalla visita dell'arcivescovo Tommaso Ruffo (1648-86), risulta che a quell'epoca la chiesa conduceva normale attivit\u00e0 liturgica, affidata alle cure dell'arcidiacono e dell'arciprete della cattedrale, che abitavano nei pressi.\nAlla chiesa era annessa la confraternita detta appunto di San Marco, che per\u00f2 nel 1809 si trasfer\u00ec in Sant'Agostino. Vi si insedi\u00f2 poi la confraternita di S. Antonio da Padova, che ancora oggi ne ha cura.\nDescrizione.\nEsterno.\nLa facciata della chiesa conserva in parte il suo aspetto romanico, a capanna, con tetto a doppia falda, chiusa da due alte paraste ai lati, che la dividevano in origine in tre navate.\nLa navata destra \u00e8 stata distrutta, mentre quella di sinistra, su cui si apre un piccolo portale, un tempo sormontato dall'epigrafe di un medico barese che si occup\u00f2 del restauro della chiesa, non \u00e8 visibile in quanto vi \u00e8 stata addossata una costruzione a pi\u00f9 piani, successivamente acquistata in parte dalla confraternita.\nElemento decorativo della facciata \u00e8 un rosone a raggiera, a ghirlande e colonnette, con un piccolo leone alato al centro, opera forse dello scultore Pietro Facitolo di Bari (fine XII - inizi XIII sec.).\nPi\u00f9 in basso rispetto al rosone troviamo due monofore centinate e il portale a tutto sesto (XI-XII sec.), che presenta una cornice con quattro archeggiature, di cui le due esterne sono dentellate, mentre, di quelle interne, una \u00e8 a grani di rosario, l'altra ad archetti.\nLa parte posteriore del prospetto principale ha sull'entrata della sagrestia una formella policroma che raffigura \"la Vergine del Pozzo tra i santi Marco e Antonio\".\nSovrasta la formella un campaniletto a vela con due fornici arcuati.\nInterno.\nSuccessivi restauri e modifiche, e la distruzione di una navata, hanno compromesso la struttura medievale interna.\nLe due navate sono scandite da robusti pilastri che sorreggono volte a vela o a botte.\nL'impianto di calpestio attuale \u00e8 sopraelevato rispetto all'originale.\nLe tele e gli altari manifestano gusto e stile di periodi differenti, compresi tra tardo rinascimento (un Crocifisso ligneo proveniente dalla cattedrale) e XVIII-XIX secolo.\nL'altare maggiore \u00e8 stato rifatto nel 1893 per volere dei confratelli, come attesta l'epigrafe collocata sulla parte sinistra dell'altare stesso.\nOpere.\nOpere presenti nella chiesa sono:"}
{"id": "487087", "revid": "22356", "url": "https://it.wikipedia.org/wiki?curid=487087", "title": "Abelisauride", "text": ""}
{"id": "487089", "revid": "46931", "url": "https://it.wikipedia.org/wiki?curid=487089", "title": "Thailandesi", "text": ""}
{"id": "487091", "revid": "21880", "url": "https://it.wikipedia.org/wiki?curid=487091", "title": "Casmerodius alba", "text": ""}
{"id": "487102", "revid": "339392", "url": "https://it.wikipedia.org/wiki?curid=487102", "title": "Mig-19", "text": ""}
{"id": "487107", "revid": "466539", "url": "https://it.wikipedia.org/wiki?curid=487107", "title": "Friedensreich Hundertwasser", "text": "Personalit\u00e0 controversa, anticip\u00f2 alcuni concetti di bioarchitettura e si defin\u00ec \"medico dell'architettura\" nel suo manifesto del 24 gennaio 1990. A Hundertwasser risale la corrente artistica del \"transautomatismo\".\nBiografia.\nPrimi anni.\nTrascorse l'infanzia con la madre Elsa, di origini ebraiche, data la prematura scomparsa del padre poco dopo il suo primo compleanno. Frequent\u00f2 per un anno la scuola Montessori di Vienna, dopodich\u00e9 dovette abbandonarla per gli alti costi e per volont\u00e0 della madre, che riteneva non fosse quello il genere di insegnamenti adatti per il figlio.\nDopo l'annessione nel 1938 dell'Austria al Terzo Reich, una volta che le leggi razziali giunsero nel suo Paese, dovette frequentare la giovent\u00f9 hitleriana per evitare le persecuzioni degli ufficiali delle SS.\nAdolescenza.\nA quindici anni, nel 1943, cominci\u00f2 a raccogliere ed essiccare fiori e a disegnare dal vero, per lo pi\u00f9 scorci della vecchia Vienna e foreste verdeggianti. Le sue opere giovanili non denotano affatto il clima di estrema violenza di quegli anni; i suoi disegni sono sereni, calmi e armoniosi.\nRisale al 1946 la scelta della pittura come mezzo di espressione, in seguito ai frequenti lavori presso un contadino di Schwanenstadt che lo portano ad avere un contatto diretto con la bellezza della natura. Termin\u00f2 il liceo nel 1948 e frequent\u00f2 la \"Wiener Akademie der bildenden K\u00fcnste\".\nGli studi accademici lo annoiavano e lo lasciavano indifferente; difatti li abbandon\u00f2 dopo aver appreso le tecniche di base del disegno figurativo e del nudo. La sua opera non \u00e8 per nulla influenzata dagli insegnamenti di quegli anni, ma segue un percorso personale e del tutto originale.\nParigi.\nDurante il soggiorno nella capitale francese fu ospite di amici, lavorava presso un contadino - che lo pagava in frumento - e conduceva una vita umile e semplice. Dipingeva, frequentava gallerie e manteneva forti i contatti con il mondo artistico, con tanti aspiranti pittori uno dei quali, Gianni Serra, era da lui spinto a dedicarsi al cinema, come regista, \"filmando la terra dal cielo\", tema di molti suoi dipinti - anche se non era entusiasmato dalle \"scuole\" d'oltreoceano, come l'Action painting - di cui non condivideva lo \"spreco\" del colore - o il Razionalismo in architettura, di cui divenne un attivo antagonista.\nViaggi.\nI numerosi viaggi, in Italia, Marocco, Tunisia, Giappone, Nuova Zelanda (dove abit\u00f2) mostrano una personalit\u00e0 rivolta in tutte le direzioni, pronta ad afferrare anche gli stimoli pi\u00f9 lontani e a farne tesoro.\nMorte.\nMor\u00ec per un'insufficienza cardiaca durante un viaggio per nave, nell'Oceano Pacifico, a bordo del transatlantico Queen Elizabeth 2; \u00e8 sepolto in Nuova Zelanda, suo Paese d'adozione negli ultimi anni.\nPolitica.\nIn merito agli orientamenti politici di Hundertwasser si pu\u00f2 affermare che, come conseguenza della sua esperienza di perseguitato dal regime nazista (la madre era ebrea), l'artista abbia assunto ben presto una posizione antitotalitaria (espressa anche col rifiuto dello stalinismo). \u00c8 possibile che sia stato influenzato dalla madre per quanto riguarda la \"nostalgia imperial-regia\" diffusa nel periodo fra le due guerre. Il precoce terrore per i battaglioni che marciavano inquadrati pu\u00f2 aver determinato la sua avversione per la \"geometrizzazione\" dell'uomo e della sua architettura.\nPi\u00f9 tardi, quando gi\u00e0 era diventato un artista affermato, Friedensreich Hundertwasser si contraddistinse per l'impegno ecologista e da ultimo per la sua opposizione all'unificazione europea e la lotta in difesa delle identit\u00e0 regionali.\nUno degli aspetti poco conosciuti della personalit\u00e0 dell'artista \u00e8 rappresentato dalla sua professione di fede monarchico-costituzionale.\nEcco alcune citazioni \"a favore del ritorno alla monarchia costituzionale\":\nOpere.\nHundertwasser progett\u00f2 37 edifici:\nFrancobolli.\nA Hundertwasser appartengono 26 opere, che lo stesso autore descriveva come \"bozze di francobolli\", per gli enti postali di vari paesi. Tredici di esse vennero realizzate.\nSei delle proposte non realizzate sono varianti di francobolli emessi (Austria, Nazioni Unite e Senegal) e pertanto non saranno emesse.\nSette ulteriori proposte sono in attesa del vaglio dei responsabili delle poste di Marocco e Polinesia francese, e non sono stati ancora stampati.\nFriedensreich Hundertwasser ha inoltre un suo \"adattamento per l'emissione di francobolli\".\nSulla base di tali adattamenti verranno rilasciati francobolli da parte di:\nLe Poste austriache hanno utilizzato ulteriori motivi di Hundertwasser per l'Edizione europea\ndel 1987 di Architettura Moderna (Moderne Architektur, Hundertwasserhaus), in occasione della sua morte avvenuta nel 2000 (Dipinto Blue Blues, inserito nella cornice WIPA 2000), e nel 2004 (Parco Nazionale del Danubio (Targa \"La natura libera \u00e8 la nostra libert\u00e0\")"}
{"id": "487109", "revid": "1748167", "url": "https://it.wikipedia.org/wiki?curid=487109", "title": "Stefano Folli", "text": "Biografia.\nLaureato in lettere, la sua attivit\u00e0 giornalistica inizia dalle colonne del quotidiano \"La Voce Repubblicana\", l'organo ufficiale del Partito Repubblicano Italiano. Il quotidiano chiude temporaneamente nel 1978 e torna in edicola tre anni dopo con Folli come direttore. Nel 1981 Folli viene nominato anche capo dell'ufficio stampa del partito.\nDurante i 18 mesi in cui il segretario del PRI Giovanni Spadolini \u00e8 Presidente del Consiglio, Folli somma i due incarichi precedenti con quello di portavoce del Presidente del Consiglio.\nA \"La Voce Repubblicana\" rimane fino al 1989 quando si trasferisce al quotidiano romano \"Il Tempo\". L'anno successivo inizia a collaborare con il \"Corriere della Sera\", come notista politico.\nDal 2003 al 2004 sostituisce Ferruccio De Bortoli alla direzione del \"Corriere della Sera\". Dopo la fine anticipata del rapporto con il quotidiano di via Solferino, lo stesso De Bortoli lo chiama a \"Il Sole 24 ORE\" come editorialista.\nNell'ottobre 2014 passa a \"la Repubblica\", di cui diviene editorialista"}
{"id": "487111", "revid": "1789221", "url": "https://it.wikipedia.org/wiki?curid=487111", "title": "Isuzu", "text": " \u00e8 un costruttore giapponese di automobili, veicoli commerciali e autocarri con sede a Tokyo.\nLa casa giapponese ha legato inoltre il suo nome alla produzione in massa di motori, in particolare diesel, dei quali viene considerata oggi uno dei maggiori costruttori, equipaggiando vari modelli di autovetture e veicoli commerciali di case automobilistiche diverse.\nStoria.\nLe origini.\nLa Isuzu trae le sue origini al 1893 quando si chiamava \"Tokyo Ishikawajima Shipbuilding &amp; Engineering Co., Ltd\".\nNel 1916, la Tokyo Ishikawajima Shipbuilding &amp; Engineering pianific\u00f2 una alleanza strategica con la Tokyo Gas and Electric Industrial Co. per costruire automobili. Successivamente nel 1918 venne firmato un accordo con l'inglese Wolseley che prevedeva l'acquisizione della licenza di produzione dei veicoli Wolseley.\nNel 1922 venne prodotta la prima autovettura per il trasporto passeggeri in Giappone, la Wolseley A9 con componenti provenienti dal Regno Unito, ma carrozzeria, motore e assemblaggio finale avvenivano nello stabilimento della Tokyo Ishikawajima Ship-Building &amp; Engineering. Il motore era un 4 cilindri benzina da 2.6 litri che erogava 11,6 kW con albero a camme in testa.\nDue anni pi\u00f9 tardi venne introdotto il primo autocarro, il camion CP Chiyoda e nel 1928 il secondo autocarro, il CL Sumida (dall'omonimo fiume) che sar\u00e0 proposto anche in versione autobus.\nNel 1933 la Tokyo Ishikawajima Shipbuilding &amp; Engineering Co. Ltd si fonde con la Dot Automible Manufacturing Inc. dando vita alla Automobile Industries Co., Ltd.\nNel 1934 In seguito di un incontro tra la Automobile Industries con il Ministero del Commercio e dell'Industria del governo giapponese (MITI) i due modelli prodotti dall'azienda furono ribattezzati \"Isuzu\" (nome che deriva dal fiume Isuzu). In questo caso Isuzu indicava il nome degli autoveicoli prodotti dalla neonata Automobile Industries.\nNel 1936 viene prodotto il primo motore diesel per autovetture raffreddato ad aria (i propulsori DA6 e DA4) e nel 1937 la Automobile Industries diventa un gruppo cambiando denominazione in Tokyo Automobile Industries Inc. con un capitale di 1 milione di yen.\nLa gamma di veicoli commerciali si espande nel 1938 quando inizia la produzione del modello TX40, autocarro con una capacit\u00e0 di carico utile fino a 2 tonnellate. Nel 1948 debutta il BX91, autobus urbano in grado di trasportare fino a 50 persone.\nLa nascita di Isuzu.\nSoltanto nel 1949, grazie al buon successo riscontrato dai modelli denominati Isuzu il gruppo industriale viene ribattezzato \"Isuzu Motors Limited\" con un aumento di capitale investito pari a 150 milioni di yen.\nLa parola Isuzu tradotta in inglese significa \"cinquanta campane\".\nAll'inizio degli anni 50 Isuzu firma un accordo con l'inglese Rootes Group per l'acquisto della licenza di produzione del modello Hillman Minx; nel 1953 parte l'assemblaggio della vettura ribattezzata Isuzu-Hillman Minx con componenti spediti dall'Inghilterra. Nel 1957 la produzione completa della vettura avviene in Giappone.\nNel 1959 dopo vari anni di progettazione debutta l'Isuzu Elf, il primo autocarro da 2 tonnellate di portata progettato interamente da Isuzu che sar\u00e0 disponibile in svariate versioni compresa la carrozzeria furgonata, pick-up e minibus, e sar\u00e0 uno dei modelli di maggior successo della casa giapponese.\nAll'Elf seguir\u00e0 l'Elfin, un pick-up da 2 tonnellate che debutta nel gennaio 1961 e che sar\u00e0 posizionato al di sotto dell'autocarro Elf. Il nuovo pick-up porta al debutto anche l'inedito motore diesel DL201 progettato interamente da Isuzu. Con Elf ed Elfin l'azienda avvia le esportazioni verso il sud est asiatico, in Sud America e in Canada.\nNell'ottobre dello stesso anno debutta la Isuzu Bellel, berlina quattro porte sviluppata interamente da Isuzu e prima autovettura disponibile anche con motore diesel sul mercato giapponese. Alla Bellel far\u00e0 seguito la Isuzu Bellett, pi\u00f9 compatta e proposta in numerose varianti (compreso versioni station wagon, commerciali e pick-up).\nNel 1963 Isuzu avvia la costruzione del primo stabilimento estero, ovvero in Thailandia.\nNel 1966 debutta il primo modello sportivo della casa, la 117 Coup\u00e9, presentata al Salone di Ginevra e disegnata da Giorgetto Giugiaro; questo modello venne realizzato per attirare una clientela giovanile.\nNello stesso anno viene fondata la sussidiaria Isuzu Motors Company (Thailand) Limited in Thailandia e diviene operativo lo stabilimento destinato a produrre mezzi commerciali per il mercato locale e per l'esportazione nel sud est asiatico.\nL'accordo strategico con General Motors.\nI nuovi investimenti in progetti indipendenti furono elevati e i prodotti (soprattutto le autovetture) avevano prezzi sopra la media rispetto alla concorrenza, soprattutto sul mercato domestico, quindi si rece necessario il bisogno di un partner per ridurre gli investimenti futuri; sotto la pressione del MITI, che all'epoca stava tentando di limitare il numero di case automobilistiche in Giappone, nel 1966 inizi\u00f2 una collaborazione con Fuji Heavy Industries (Subaru) per la condivisione della rete di vendita. Alcuni modelli, come la Subaru 1000, venne inserita nelle brochure Isuzu del 1967. Questo accordo termin\u00f2 nel 1968, quando fu stipulato un accordo con Mitsubishi. Anche questo fin\u00ec ancora pi\u00f9 rapidamente, nel 1969, e l'anno successivo fu avviata una collaborazione altrettanto breve con Nissan.\nNel settembre 1971, fu firmato con la General Motors quello che si \u00e8 dimostrato l'accordo pi\u00f9 durevole e proficuo nella storia Isuzu.\nIl primo risultato fu l'entrata nel 1972 di GM nell'azionario Isuzu tramite l'acquisto di una partecipazione del 34%, nello stesso anno il nuovo pick-up Isuzu Faster prodotto in Giappone inizi\u00f2 ad essere esportato in Nord America e venduto dalla rete GM ribattezzato Chevrolet LUV.\nPer simboleggiare il nuovo inizio, Isuzu adott\u00f2 anche un nuovo logo nel 1974, con due pilastri verticali come rappresentazioni stilizzate della prima sillaba in \u3044 \u3059 \u309e (\"Isuzu\").\nNel 1974 Isuzu ha introdotto sul mercato la Gemini, realizzata sulla piattaforma General Motors T della Opel Kadett C ed erede della vecchia Bellett. L'auto \u00e8 stata venduta negli Stati Uniti come Buick-Opel by Isuzu e in Australia come Holden Gemini. In Giappone invece i prodotti americani GM furono venduti tramite i concessionari Isuzu: tra questi figura la Holden Statesman rimarchiata dalla casa giapponese.\nAnche le esportazioni di Isuzu sono aumentate considerevolmente grazie alla possibilit\u00e0 di utilizzare le reti di vendita GM, infatti si pass\u00f3 dallo 0,7% della produzione totale nel 1973 al 35,2% nel 1976; questo mentre la produzione complessiva \u00e8 aumentata di oltre quattro volte nello stesso periodo.\nCome risultato della joint venture con GM, i motori Isuzu sono stati utilizzati anche dalle divisioni GM esistenti (alcune automobili Chevrolet sul mercato USA montavano i propulsori Isuzu, ad esempio le Chevrolet Chevette e i primi Chevrolet S10 e S15 antecedenti al 1985).\nGli anni ottanta.\nNel 1978 Isuzu incarica nuovamente Giorgetto Giugiaro per la progettazione di una nuova sportiva erede della 117 Coup\u00e9; nacque inizialmente il prototipo Asso di Fiori presentato al Tokyo Motor Show che diventer\u00e0 nella sua versione di produzione la Isuzu Piazza nel settembre 1980.\nNel 1981 nacque un altro veicolo di estrema importanza per il costruttore: il fuoristrada Trooper (venduto inizialmente sul mercato interno come Isuzu Rodeo Bighorn). Il Trooper si inseriva in diretta concorrenza contro i Patrol, Land Cruiser e Pajero e venne venduto in tutto il mondo con vari marchi.\nNello stesso anno Isuzu inizi\u00f2 a vendere la propria gamma di veicoli e commerciali con il proprio marchio negli Stati Uniti. L'Isuzu P'Up (il Faster di seconda generazione) \u00e8 stato il primo modello offerto. L'allora presidente di Isuzu, Toshio Okamoto, avvi\u00f2 una trattativa con Suzuki per sviluppare una piccola auto globale per conto GM. L'accordo tra i tre costruttori fu firmato nell'agosto 1981, con Isuzu e Suzuki che si scambiavano reciprocamente azioni e General Motors che acquistava una quota del 5% di Suzuki. In seguito a ci\u00f2, nel 1985 Isuzu e GM fondarono la societ\u00e0 IBC Vehicles (Isuzu Bedford Company Limited) nel Regno Unito, destinata a produrre furgoni leggeri realizzati da Isuzu e Suzuki (nello specifico i modelli Isuzu Fargo e Suzuki Carry) per essere venduto nel mercato europeo con i marchi Bedford e Vauxhall.\nDurante questo periodo Isuzu divent\u00f3 uno dei pi\u00f9 grandi produttori ed esportatori di motori diesel, con forniture per Opel, Vauxhall, Land Rover, Hindustan Motors.\nNel 1983 Isuzu sbarca in Cina, il Trooper inizia ad essere importato ufficialmente nel paese dal precursore della Qingling Motors.\nNel novembre 1984 la gamma Isuzu truck sbarca ufficialmente negli Stati Uniti con il primo esemplare del camioncino Isuzu KS22 (noto come Elf in Giappone e Bedford-Isuzu Serie N in Europa) che approda al porto di Jacksonville. Nel 1986 diventa il costruttore numero uno nel segmento dei camioncini a cabina avanzata negli Stati Uniti.\nSempre nel Nord America prosegu\u00ec la commercializzazione dei modelli Isuzu Gemini ed Impulse da parte della divisione Geo (sussidiaria di Chevrolet, gruppo GM)\nNel mercato interno giapponese le vendite nel segmento delle autovetture tradizionali furono al di sotto delle attese (a differenza dei commerciali che ottennero un enorme successo); di conseguenza la casa giapponese stipul\u00f2 accordi OEM con altri produttori per incrementare la propria quota di mercato. Nello specifico dal 1986 i modelli Suzuki Swift e Subaru Leone divennero Isuzu Geminett Geminett II).\nL'accordo con Subaru diede origine nel 1987 alla SIA (Subaru-Isuzu Automotive), una joint venture americana con stabilimento a Lafayette, diventato operativo nel 1989 con la produzione locale dell'Isuzu Faster di terza generazione.\nAlla fine degli anni ottanta il fuoristrada Trooper ottenne un ottimo successo, il pick-up Faster si era affermato in tutto il mondo e la casa giapponese rafforza la propria presenza nel settore dei fuoristrada con l'Isuzu MU, progetto basato sulla piattaforma del Trooper ma posizionato pi\u00f9 in basso in termini di prezzo. L'Isuzu MU debutta nel 1989 in versione tre porte e l'anno seguente viene presentata la versione 5 porte wagon. Sar\u00e0 venduto e prodotto in tutto il mondo con diversi marchi; in Europa debutter\u00e0 nel 1991 prodotto nel Regno Unito dalla IBC Vehicles e venduto come Opel Frontera.\nGli anni novanta.\nIsuzu pose fine alle vendite negli Stati Uniti della Impulse nel 1992 e della Stylus nel 1993 concentrandosi solamente su fuoristrada, pick-up e sui veicoli commerciali.\nUn nuovo accordo di fornitura di veicoli OEM con Honda venne firmato nel 1993 e prevedeva la commercializzazione dei modelli Isuzu Faster e Trooper a marchio Honda sui mercati internazionali e la commercializzazione dei modelli Honda Domani (Civic), Odyssey e Accord a marchio Isuzu sul mercato giapponese.\nNel 1996 viene fondata la Isuzu Motor Polska con sede a Tychy in Polonia dove verr\u00e0 realizzato uno stabilimento produttivo di motori operativo dal 1999; l\u00ec verr\u00e0 realizzato il famoso motore Isuzu Circle L che equipagger\u00e0 molte autovetture Opel. Sempre a met\u00e0 anni novanta Isuzu diviene il costruttore numero 3 al mondo di motori diesel.\nNel dicembre 1998 General Motors e Isuzu hanno creato DMAX, una joint venture 60-40 per la produzione di motori V8 diesel destinati ad autocarri con sede a Moraine.\nLe vendite dei veicoli Isuzu negli Stati Uniti crollarono raggiungendo il picco nel 1996 dopo l'introduzione del pick-up Isuzu Hombre, un rebadge del Chevrolet S10. Nel fine anni novanta nel Nord America anche la gamma fuoristrada sub\u00ec un forte calo di vendite.\nNel 2001 viene lanciato l\u2019Axiom un SUV basato sullo stesso telaio a longheroni dei Faster, Trooper e MU/Frontera ma con vocazione stradale; tuttavia, a causa di una cattiva gestione delle campagne pubblicitarie e della mancanza di assistenza da parte di GM la produzione cess\u00f3 nel 2004.\nCon l\u2019uscita di produzione dei fuoristrada Trooper e MU/Frontera il costruttore concentrer\u00e0 la sua produzione solo sui veicoli commerciali, pick-up e motori diesel e marini.\nAnni 2000.\nGli anni duemila hanno visto il costruttore ridimensionare la propria gamma di prodotti uscendo totalmente dal segmento dei veicoli passeggeri e dai fuoristrada. L\u2019unico modello che diventer\u00e0 di estrema importanza per il costruttore sar\u00e0 il pick-up D-Max, sviluppato con General Motors, che debutter\u00e0 nel 2002 come erede dello storico Faster e sar\u00e0 prodotto in Thailandia e in numerosi paesi asiatici e sud americani. La presenza nel segmento dei commerciali e veicoli industriali invece diventer\u00e0 strategica con la gamma Elf/Serie N e Forward/Serie F che saranno venduta in tutto il mondo e diventer\u00e0 il modello pi\u00f9 venduto del segmento in Giappone.\nNel 2001 viene creata la joint venture J-Bus Ltd con Hino Motors per la commercializzazione di autobus sia a marchio Isuzu che Hino, dal 2004 invece la divisione Isuzu Bus, Hino Bus e la joint venture J-Bus si fondono in un'unica societ\u00e0 dando vita al nuovo costruttore effettivo di autobus J-Bus che opera con entrambi i marchi (Isuzu e Hino) e accorpa tutti gli ex stabilimenti dei due costruttori per la produzione di carrozzerie e componenti per autobus.\nUn accordo di estrema importanza viene firmato con Volvo Trucks nel 2019 e prevede la cessione da parte di Volvo della divisione UD Trucks alla Isuzu per 2,3 miliardi di dollari. Tale cessione avverr\u00e0 nell\u2019aprile 2021 e la UD Trucks viene acquisita ufficialmente da Isuzu. Allo stesso tempo Volvo Truck ed Isuzu siglano un accordo ventennale per lo sviluppo di camion e veicoli commerciali elettrici e a guida autonoma."}
{"id": "487112", "revid": "28682", "url": "https://it.wikipedia.org/wiki?curid=487112", "title": "Frankenstein junior", "text": ""}
{"id": "487113", "revid": "297802", "url": "https://it.wikipedia.org/wiki?curid=487113", "title": "Give Up The Ghost", "text": ""}
{"id": "487114", "revid": "18397", "url": "https://it.wikipedia.org/wiki?curid=487114", "title": "Gemona", "text": ""}
{"id": "487117", "revid": "124837414", "url": "https://it.wikipedia.org/wiki?curid=487117", "title": "Va, pensiero", "text": "Va\"\", pensiero (Va, pensiero, sull'ali dorate) \u00e8 uno dei cori pi\u00f9 noti della storia dell'opera, collocato nella parte terza del \"Nabucco\" di Giuseppe Verdi (1842), dove viene cantato dagli Ebrei prigionieri in Babilonia.\nIl poeta Temistocle Solera scrisse i versi ispirandosi al salmo 137, \"Super flumina Babylonis\" (\"Sui fiumi di Babilonia\").\nAnalisi musicale.\nIl coro \u00e8 nell'insolita tonalit\u00e0 di Fa diesis maggiore.\nNella breve introduzione orchestrale le sonorit\u00e0 iniziali, sommesse e misteriose, si alternano all'improvvisa violenza degli archi in tremolo e le ultime battute, con i ricami di flauto e clarinetto in pianissimo, sembrano voler evocare quei luoghi cari e lontani di cui parlano i versi.\nLa cantilena in 4/4, sommessa ed elegiaca, che si snoda sull'ampia onda del semplice accompagnamento a sestine, trova il momento di maggior vigore alle parole \u00abArpa d'or dei fatidici vati\u00bb, prima di ripresentarsi un'ultima volta (\u00abO t'ispiri il Signore un concento\u00bb) arricchita dalle fioriture dei legni.\nUna curiosit\u00e0 \u00e8 che Rossini defin\u00ec \u00abuna grande cavolata quella di unire contralti, tenori, bassi\u00bb.\nTesto e parafrasi.\nQui sotto \u00e8 riportato il testo musicato da Verdi, che differisce da quello stampato nel libretto in una sola parola: \"tepide\" anzich\u00e9 \"libere\".\n&lt;poem lang=\"it\" style=\"float:left;\"&gt;Va, pensiero, sull'ali dorate;\nva, ti posa sui clivi, sui colli,\nove olezzano tepide e molli\nl'aure dolci del suolo natal!\nDel Giordano le rive saluta,\ndi Sionne le torri atterrate.\nO, mia patria, s\u00ec bella e perduta!\nO, membranza, s\u00ec cara e fatal!\nArpa d'or dei fatidici vati,\nperch\u00e9 muta dal salice pendi?\nLe memorie nel petto raccendi,\nci favella del tempo che fu!\nO simile di S\u00f2lima ai fati\ntraggi un suono di crudo lamento,\no t'ispiri il Signore un concento\nche ne infonda al patire virt\u00f9!&lt;/poem&gt;\n&lt;poem style=\"margin-left:2em; float:left;\"&gt;Va\u2019 Pensiero, sulle tue ali d'oro\nVa\u2019 e posati sui pendii e sulle colline,\nDove profuma tiepida e deliziosa\nL'aria della nostra terra natale.\nSaluta le rive del Giordano,\nE le torri distrutte di Sion!\nOh mia Patria, cos\u00ec bella ma perduta,\nOh ricordo cos\u00ec caro, ma cos\u00ec doloroso.\nArpa d\u2019oro dei profeti del fato,\nPerch\u00e9 pendi silenziosa dal salice?\nRiaccendi nel nostro cuore i ricordi,\nParlaci ancora della nostra Storia gloriosa!\nMemore della sorte di Gerusalemme,\nFai risuonare un canto di cocente dolore,\nOppure il Signore ti ispiri una musica,\nChe infonda la forza contro i patimenti.&lt;/poem&gt;\nAnalisi lessicale e sintattica.\nLe principali particolarit\u00e0 lessicali di \"Va pensiero\" riguardano la presenza di termini aulici, come voleva la prassi di prosa e poesia ottocentesca. In particolare: \"clivi\", \"olezzano\", \"membranza\", \"favella\", \"fatidici\", \"traggi\", \"concento\", nonch\u00e9 i nomi propri \"Sionne\" e \"Solima\", dove Sionne indica la fortezza di Gerusalemme, situata sul monte Sion, mentre \"Solima\" deriva dall'antica denominazione greca della citt\u00e0 (\u1f39\u03b5\u03c1\u03bf\u03c3\u03cc\u03bb\u03c5\u03bc\u03b1, \"Hieros\u00f3lyma\"), anche se c'\u00e8 un'opinione minoritaria che sostiene che \"Solima\" sia una forma poetica di \"Shlomo\", cio\u00e8 Salomone, ai cui fati (cio\u00e8 profezie, Salomone era il \"re saggio\" per eccellenza) si farebbe riferimento.\nLo stile elevato corrisponde non solo ad una scelta lessicale classica, di sapore latino, ma \u00e8 tesa anche a rispettare la prosodia, la lunghezza dei versi e le rime, che contrassegnano la composizione.\nL'inno sembra costruito specularmente: i primi quattro versi (1-4) e gli ultimi quattro (13-16) sono raccolti in una frase unica, mentre le quartine centrali (vv. 5-7 e 11-12) sono composte da pi\u00f9 proposizioni esclamative o interrogative retoriche. \nCome inno, genere di lunga tradizione, il componimento deve rispettare una struttura metrica ben nota nella letteratura italiana ed europea. Si tratta di 16 decasillabi, divisi in 4 quartine. Le strofe presentano un ritmo anapestico, con gli accenti che cadono sulle sedi 3-6-9. \u00c8 per questo che al verso 13 la parola \"simile\" si legge con l'accento piano sulla seconda sillaba (\"sim\u00ecle\") anzich\u00e9 con l'accento sdrucciolo sulla prima.\nSecondo la prassi della poesia per musica, l'ultimo verso di ogni quartina \u00e8 tronco, cio\u00e8 costituito da nove sillabe metriche.\nTale schema, impiegato anche nelle canzonette da melodramma, \u00e8 quello proprio dell'ode, che condivide con l'inno un rigido codice, rappresentando un modello riservato a testi \"alti\", per significato e valore civile e religioso, epico e patriottico. Il tono oratorio \u00e8 perci\u00f2 solenne e ingiuntivo, destinato ad ottenere la persuasione e trascinare l'ascoltatore all'azione. Il testo \u00e8 ricco perci\u00f2 di interiezioni (\"Oh mia patria\", \"Oh membranza\"), di esclamazioni (\"Va', ti posa\", \"saluta\", \"raccendi\", \"ci favella\", \"traggi\", \"t'ispiri\").\nMolto classicheggianti sono anche le personificazioni indirette del pensiero e dell'arpa, per mezzo dell'apostrofe, una figura retorica volta ad indurre una forte emozione e un coinvolgimento intenso. La relazione comunicativa che si instaura \u00e8 espressa dai pronomi di persona. Il coro si rivolge col \"tu\" prima al pensiero, la patria e la membranza, poi all'arpa e solo alla fine assume il plurale della prima persona: \"ci favella, ne infonda\".\nAlle scelte retoriche e lessicali si accompagnano una solida architettura sintattica e un'attenzione particolare all'eufonia, che innalza ancor maggiormente l'effetto complessivo del componimento, in primo luogo per mezzo dell'alternanza delle rime. La distribuzione, sonora quanto spaziale, \u00e8 la seguente:\nIn ciascuna quartina, con l'eccezione della seconda, i due versi centrali rimano unicamente tra loro, mentre il primo e l'ultimo rimano con i versi rispettivi della quartina seguente. Solo nella seconda quartina \u00e8 il secondo verso a rimare col primo della precedente. L'effetto \u00e8 un legame sonoro interno di ciascuna coppia di quartine."}
{"id": "487118", "revid": "767487", "url": "https://it.wikipedia.org/wiki?curid=487118", "title": "Les Luthiers", "text": "Les Luthiers \u00e8 un gruppo di musica-commedia proveniente dall'Argentina, molto popolare anche in altre nazioni in cui si parla la lingua spagnola come Spagna, Colombia, Messico, Per\u00f9, Cile, Uruguay e Venezuela.\nSi formarono nel 1967, nel momento di massimo splendore di attivit\u00e0 dei cori delle universit\u00e0 di stato argentine.\nLa loro caratteristica principale \u00e8 la perenne presenza di strumenti musicali particolari creati appositamente per i loro show \u2013 non a caso \"luthier\" in lingua francese significa \"liutaio\" \u2013 alcuni di essi sono estremamente sofisticati, vengono quindi abilmente impiegati nei loro recital per produrre la musica ed i testi di alta classe e soprattutto di humor raffinato."}
{"id": "487123", "revid": "339392", "url": "https://it.wikipedia.org/wiki?curid=487123", "title": "Grave Danger", "text": ""}
{"id": "487124", "revid": "834", "url": "https://it.wikipedia.org/wiki?curid=487124", "title": "Va pensiero, sull'ali dorate", "text": ""}
{"id": "487127", "revid": "3732", "url": "https://it.wikipedia.org/wiki?curid=487127", "title": "Gaspare Barbiellini Amidei", "text": "Biografia.\nGaspare Barbiellini Amidei nacque nel 1934 in mare aperto, a bordo del transatlantico \"Conte Rosso\" in navigazione nell'Oceano Indiano. I suoi genitori erano Bernardo Barbiellini Amidei, esponente di spicco del Pnf e Anna Maria Pull\u00e8. Nei documenti ufficiali, Barbiellini Amidei risultava nato a Marciana nella \u201csua\u201d isola d'Elba, patria elettiva. L'amore per l'Elba ed il suo mare, il continuo ritorno a casa resteranno costantemente uno dei punti focali della vita privata: nell'isola infatti vivevano tutti i suoi familiari, compresa la moglie Clarice e i due figli. Nel 1940 perde il padre Bernardo, caduto in guerra in Grecia e decorato di Medaglia d'oro al valor militare alla memoria.\nLaureato con lode con una tesi sulle Dodici tavole, Barbiellini fu poi ordinario di Filosofia e Sociologia della Conoscenza in diverse universit\u00e0 italiane (Ca' Foscari, Bergamo, L'Aquila e Tuscia) nonch\u00e9 \"visiting professor\" all'Universit\u00e0 della Svizzera italiana.\nUomo di fede profonda, scrittore e saggista prolifico, nei suoi ultimi anni aveva affrontato con intensit\u00e0 le domande sulla religione nella societ\u00e0 contemporanea. Tra le sue riflessioni, il tema del volontariato sociale, la necessit\u00e0 di scoprire le mille tracce di Dio, il rapporto tra economia ed esistenza, e come incuriosire le nuove generazioni sui temi fondanti della religione.\nAlla fine del 2006, in aggiunta alla conduzione di una serie di trasmissioni televisive, era stato nominato primo editorialista per il \"Quotidiano Nazionale\" del gruppo Monti-Riffeser comprendente \"Il Resto del Carlino\", \"Il Giorno\" e \"La Nazione\". Scomparve improvvisamente a Roma il 12 luglio 2007.\n\u00c8 sepolto all'isola d'Elba, nel cimitero di Marciana.\nLa carriera giornalistica.\nAlla fine del 1952, appena diciottenne, Gaspare Barbiellini Amidei inizi\u00f2 il praticantato (obbligatorio per chi vuole intraprendere la professione di giornalista in Italia) presso il quotidiano politico \"Secolo d'Italia\". Raggiunse in pochi anni il grado di redattore capo (con Giorgio Almirante direttore), poi pass\u00f2 a \"Il Giornale d'Italia\" .\nPoco pi\u00f9 che trentenne, nella seconda met\u00e0 degli anni sessanta entr\u00f2 al Corriere della Sera. Cominci\u00f2 dalla pagina della Cultura, di cui divenne in seguito responsabile. Gest\u00ec i rapporti con le grandi firme del Corriere: Eugenio Montale, Alberto Moravia e Pier Paolo Pasolini che Barbiellini volle portare sulla prima pagina del quotidiano milanese.\nAl Corriere raggiunse il grado di vicedirettore vicario. L'assassinio del giovane collega e amico Walter Tobagi da parte delle Brigate Rosse (1980) fu un colpo tragico e duro.\nAnd\u00f2 poi a Roma a dirigere \"Il Tempo\" (dal 1987 al 1989). In seguito torn\u00f2 a scrivere sul \"Corriere della Sera\", come editorialista. Sempre particolarmente attento al rapporto genitori-figli, collabor\u00f2 per molti anni con il settimanale Oggi, dove cur\u00f2 la rubrica \u201cI nostri ragazzi\u201d. Collabor\u00f2 con il supplemento domenicale de \"Il Sole 24 Ore\", Il \"Quotidiano Nazionale\", \"Il Resto del Carlino\" e \"La Nazione\". \"Il Giorno\" lo accolse come sua prima firma.\nA pi\u00f9 riprese collabor\u00f2 con la radio pubblica italiana; ide\u00f2 e condusse trasmissioni d'informazione e approfondimento sulle reti Rai, su Raisat e Sat 2000.\nLa produzione saggistica.\nLa scuola e la condizione giovanile furono fra i temi prediletti della sua produzione giornalistica e saggistica, per aiutare gli adulti a comprendere i figli e i ragazzi a capire i genitori, per contrastare la rassegnata decadenza della scuola italiana.\nPer oltre 15 anni dalle pagine del settimanale \u201cOggi\u201d, nella rubrica \u201cI nostri ragazzi\u201d (titolo anche di una serie di fortunati libri), Barbiellini Amidei raccont\u00f2 la quotidianit\u00e0 del rapporto con i figli, l'importanza della chiarezza dei ruoli, la centralit\u00e0 della scuola, la necessit\u00e0 di principi e valori.\nNei numerosi saggi indic\u00f2 la scuola e lo studio quali tappe imprescindibili di una cittadinanza responsabile, di ogni sviluppo professionale, in primis nel giornalismo, di valorizzazione della civilt\u00e0. Uomo di fede profonda, \u00e8 stato uno dei pi\u00f9 acuti esponenti del liberalismo cattolico italiano degli ultimi quarant'anni.\nAutore di diversi saggi sul pensiero cristiano e sul marxismo (\u201cDopo Maritain\u201d, \u201cIl minusvalore\u201d, \u201cLa riscoperta di Dio\u201d, \u201cPerch\u00e9 credere\u201d), si era formato sui testi di Maritain e Simone Weil contribuendo alla divulgazione in Italia del loro pensiero. In \"Dopo Maritain\", aveva rilanciato la raccomandazione del maestro francese alla Chiesa cattolica di riappropriarsi della dimensione di popolo. Tenere insieme nella ricerca vitale del rinnovamento culturale e sociale della religione, le profondit\u00e0 radicate nella Bibbia e nella Patristica e il fervore della fede dei semplici. Perpetuamente in viaggio tra religione di Chiesa e piet\u00e0 popolare, tra fede e ragione, Gaspare Barbiellini Amidei era un cattolico romano \u201c\"anche nell'ironia, quella forma di distacco grazie al quale la fedelt\u00e0 non rinuncia all'intelligenza critica, anzi se ne nutre\u201d\" (Giancarlo Zizola, Il Sole 24 Ore, 15/07/2007).\nImpegnato a raccontare la Chiesa e a spiegarne l'opera e la parola senza essere un vaticanista, cercava sempre di metterne in evidenza la cifra profonda, il messaggio universale, e al tempo stesso di favorirne con i propri scritti la relazione con la societ\u00e0 moderna.\nGiovanissimo diresse il mensile di cultura \"Elsinore\" e fu segretario generale dell'Istituto Accademico di Roma. Da sempre animava il Premio letterario Isola d'Elba - Raffaello Brignetti.\nNella sua carriera di giornalista e saggista ricevette, tra gli altri, i premi Marzotto, Saint Vincent, Estense, Napoli, Hemingway, Gardone, San Benedetto del Tronto.\nDi lui, ha ricordato il 12 luglio 2007 il Presidente della Repubblica Giorgio Napolitano, resta \"\u201cil raffinato intellettuale che come giornalista ha commentato e analizzato con sguardo critico, passione civile ed uno stile narrativo incisivo, i pi\u00f9 importanti avvenimenti italiani e mondiali; come scrittore ha offerto lucide testimonianze dei grandi valori della vita, nei rapporti tra genitori e figli, e analizzato in profondit\u00e0 le questioni morali, anche nei loro risvolti politici, la religione nel nostro tempo\u201d.\"\nPremio Giornalistico Gaspare Barbiellini Amidei.\nIl Premio Giornalistico Gaspare Barbiellini Amidei intende valorizzare il miglior articolo pubblicato su giornali, periodici e web e il miglior servizio radio-televisivo trasmesso da emittenti locali e nazionali realizzati da due giornaliste/i under 35 anni che abbiano saputo raccontare l'Italia, l'Europa contemporanea anche in una prospettiva internazionale, come appare agli occhi di chi \u00e8 nei primi anni della professione, con l'obiettivo di incoraggiare un giornalismo libero, innovativo e di qualit\u00e0.\nIl Premio \u00e8 nato nel 2008 sotto l\u2019Alto Patronato del Presidente della Repubblica, con il patrocinio dell'Ordine Nazionale dei Giornalisti, dell'Ordine dei Giornalisti del Lazio, della Federazione Nazionale Stampa Italiana, dell'Associazione Ticinese dei Giornalisti e della Citt\u00e0 di Lugano, in collaborazione con il Comune di Marciana.\nSono stati giurati speciali per le passate edizioni anche Andrea Riccardi, Ferruccio de Bortoli, Fulco Pratesi, Tullio De Mauro, Stefano Rodot\u00e0, Umberto Eco, Dacia Maraini, Staffan de Mistura, Cristina Comencini, Ermanno Olmi e Laura Morante.\nVita privata.\nSpos\u00f2 Clarice de' Medici Tornaquinci con cui ebbe due figli, Beatrice, docente universitaria di filologia romanza, e Federico, economista alla Banca d'Italia.\nAltri progetti.\nGaspare Barbiellini Amidei \u00e8 stato anche emblema e anima del Premio Letterario Isola d'Elba, creato da Rodolfo Doni e Geno Pampaloni nel 1962; manifestazione che prosegue ed \u00e8 uno degli eventi culturali pi\u00f9 attesi dell'anno, nella terza isola d'Italia (vedasi http://www.premioletterarioelba.it/)."}
{"id": "487128", "revid": "619191", "url": "https://it.wikipedia.org/wiki?curid=487128", "title": "Programmazione non-lineare", "text": "In matematica, programmazione non lineare \u00e8 il processo di soluzione di un sistema di equazioni e disequazioni su un insieme di variabili reali incognite, con una funzione obiettivo da massimizzare o minimizzare.\nFormulazione matematica del problema.\nIl problema pu\u00f2 essere impostato semplicemente come segue:\noppure\ndove\no\nProcedure di soluzione del problema.\nSe la funzione obiettivo \"f\" \u00e8 lineare, e lo spazio del vincolo \u00e8 un politopo, allora siamo di fronte a un problema di programmazione lineare, che pu\u00f2 essere risolto con metodi di programmazione lineare.\nAnche quando la funzione obiettivo \u00e8 convessa su tutte le funzioni di costo (guardando dal basso), si possono applicare soluzioni di programmazione lineare.\nPer la soluzione di problemi non convessi ci sono molti metodi. Un approccio possibile \u00e8 usare formulazioni particolari dei problemi di programmazione lineare. Un altro metodo coinvolge l'uso di tecniche branch and bound, con cui la programmazione \u00e8 divisa in sottoclassi da risolvere con approssimazioni lineari che vanno a formare un limite inferiore per il costo totale all'interno della suddivisione. Con suddivisioni successive, a un certo punto si otterr\u00e0 una soluzione effettiva il cui costo \u00e8 minore o uguale del valore pi\u00f9 basso ottenuto per ogni soluzione approssimativa. Questa soluzione \u00e8 ottimale, anche se non necessariamente unica. L'algoritmo pu\u00f2 anche essere fermato prima, se si ha certezza che la miglior soluzione ottenibile non superi che di una data percentuale una soluzione gi\u00e0 trovata. Questo vale soprattutto per problemi grandi, difficili, o dai costi non certi.\nLe condizioni di Kuhn-Tucker forniscono le condizioni necessarie perch\u00e9 una soluzione sia ottimale.\nEsempi.\nEsempio bidimensionale.\nUn problema elementare pu\u00f2 essere definito dai vincoli\ne da una funzione obiettivo da massimizzare\ncon x = (\"x\"1, \"x\"2)\nEsempio tridimensionale.\nUn altro problema elementare pu\u00f2 essere definito dai vincoli\ne dalla funzione obiettivo da massimizzare\ncon x = (\"x\"1, \"x\"2, \"x\"3)"}
{"id": "487129", "revid": "1305772", "url": "https://it.wikipedia.org/wiki?curid=487129", "title": "Francesco Spoto", "text": "Biografia.\nFrancesco Spoto, dopo l'infanzia trascorsa nel paese natale di Raffadali, studi\u00f2 presso l'Istituto della Congregazione dei Missionari Servi dei Poveri, affrontando con successo gli studi e diventando sacerdote della stessa Congregazione il 22 luglio 1951.\nIl suo ministero sacerdotale fu, nei primi tempi, dedicato a sviluppare le opere tipiche della Congregazione dei Missionari Servi dei Poveri, cio\u00e8 l'accoglienza e l'educazione di bambini provenienti da famiglie povere e disagiate e l'assistenza nei confronti dei nullatenenti.\nLe sue qualit\u00e0 umane gli valsero immediati riconoscimenti, al punto che, giovanissimo, a soli 35 anni, fu eletto superiore generale della Congregazione fondata da Giacomo Cusmano (23 luglio 1959).\nGli anni di Francesco Spoto alla guida della Congregazione furono anni di grande crescita e nuovi impegni. In particolare Francesco Spoto fece nascere il nuovo studentato teologico a Roma e inaugur\u00f2 la missione di Biringi nell'attuale Repubblica Democratica del Congo.\nQuando, nel 1964, la guerra civile tra i fedeli di Patrice Lumumba e quelli di Mobutu Sese Seko giunse a toccare la missione dei Bocconisti, Francesco Spoto si rec\u00f2 a visitare i suoi confratelli, rimanendo intrappolato nel territorio della missione. Fatto prigioniero assieme ai suoi confratelli e picchiato a sangue, il 3 dicembre riusc\u00ec a fuggire ma, a causa degli stenti e delle percosse subite, mor\u00ec pochi giorni dopo la fuga, a Erira. Il giorno della fuga, offr\u00ec la propria vita per i tre confratelli che erano con lui: \"Signore, ti offro la mia vita, ma salva i miei confratelli\". I compagni sarebbero tornati tutti salvi.\nIl 14 ottobre 1984 le sue spoglie mortali sono state riportate a Palermo, dove attualmente sono sepolte, dal 1987, nella Chiesa del Cuore Eucaristico di Ges\u00f9 in Corso Calatafimi.\nIl 16 dicembre 1992, su consenso di Papa Giovanni Paolo II, \u00e8 stato aperto il processo di beatificazione del Servo di Dio.\nIl 26 giugno 2006, Papa Benedetto XVI ha autorizzato, in udienza privata, il cardinale Jos\u00e9 Saraiva Martins, prefetto della Congregazione per le cause dei santi, a promulgare il decreto di beatificazione di padre Francesco Spoto, a motivo del riconosciuto martirio \"in odium fidei\".\nLa cerimonia di beatificazione si \u00e8 tenuta sabato 21 aprile 2007 nella Basilica-Cattedrale di Palermo, presieduta dall'inviato speciale di Benedetto XVI, l'Arcivescovo Metropolita emerito di Palermo il Cardinale De Giorgi."}
{"id": "487134", "revid": "124648993", "url": "https://it.wikipedia.org/wiki?curid=487134", "title": "Pro Recco Waterpolo 1913", "text": "La Pro Recco Waterpolo 1913, nota pi\u00f9 semplicemente come Pro Recco, \u00e8 una societ\u00e0 pallanuotistica di Recco, fondata nell'estate del 1913 con il nome di \"Rari Nantes Enotria\", .\nDal 2016 il presidente \u00e8 Maurizio Felugo, mentre dal 2021 l'allenatore \u00e8 Sandro Sukno. La Pro Recco gioca le partite interne nella Piscina Punta Sant'Anna.\n\u00c8 la squadra della citt\u00e0 di Recco, gioca nella Serie A1 dal 1953, anno in cui \u00e8 stata promossa dalla Serie B, nella sua storia ha vinto 33 scudetti (il primo nel 1959, l'ultimo nel 2019), 15 Coppe Italia, 9 Coppe dei Campioni e 7 Supercoppe Europee, inoltre \u00e8 l'unica squadra italiana ad aver vinto il grande slam (Campionato, Coppa Italia, Coppa Campioni, Supercoppa Europea); questo traguardo \u00e8 stato raggiunto nelle stagioni 2006-07, 2007-08 e 2011-12. La Pro Recco ha vinto anche tre scudetti nel campionato di pallanuoto indoor e svariati titoli nel nuoto sincronizzato.\nNella stagione 2011-2012 ha partecipato al campionato di Lega Adriatica (competizione tra squadre croate, slovene e montenegrine), vincendo il torneo, alla sua quarta edizione, il 18 marzo 2012 a Fiume.\nSempre nella stagione 2011-2012 ha partecipato anche al Campionato italiano di pallanuoto femminile, vincendo la competizione.\nStoria.\nLa nascita.\nLa Pro Recco venne fondata con il nome \"Rari Nantes Enotria\" nell'estate del 1913 in mare, davanti ai Bagni Enotrio a Recco. Con il nome di Societ\u00e0 Nuoto Enotria la squadra ottenne nel 1922 l'affiliazione alla Federazione Italiana Rari Nantes e partecip\u00f2 al campionato fino al 1929. Successivamente cambi\u00f2 denominazione pi\u00f9 volte, chiamandosi via via Pro Recco, Fascio Giovanile di Combattimento Recco, Gruppo Sportivo Fascista, Dopolavoro Recco. Dopo la pausa bellica, nel 1946 i vecchi giocatori decisero di ricostituire la squadra di pallanuoto e scelsero il nome di Pro Recco, come la squadra di calcio cittadina.\nL'ascesa ai vertici.\nNel 1953 la Pro Recco vinse il campionato di Serie B e ottenne la promozione in Serie A, gi\u00e0 l'anno prima per\u00f2 il Recco era stata promossa in Serie A ma dovette rinunciare vista la mancanza di una piscina di gioco, infatti secondo la Federazione Italiana Nuoto un arbitro non poteva dirigere una squadra che giocava le proprie partite in mare aperto. Nella stagione 1959, sette ragazzi terribili tutti di Recco, vinsero a sorpresa il titolo italiano nella finale di Trieste e l'anno successivo due cardini della squadra, Franco Lavoratori, ed Eraldo Pizzo, detto \"il Caimano\", il giocatore del secolo della pallanuoto mondiale, vinsero la medaglia d'oro alle Olimpiadi di Roma del 1960.\nQuesta la formazione vincente i cui pallanuotisti furono nominati subito a furor di popolo i \"Sette re di Recco\": Merello, Guidotti, Maraschi, Pizzo, Cevasco, Giraldi, Lavoratori, a cui nelle stagioni successive si aggiunsero altri campioni come Ghibellini e Alberani, Guerrini e Lonzi. Allenata da Piero Pizzo, fratello di Eraldo, fra il 1959 ed il 1974, in sedici anni, la Pro Recco vinse ben quattordici scudetti, oltre a una Coppa Italia e la Coppa dei Campioni 1964-65 a Milano, stabilendo il record di imbattibilit\u00e0 di 153 partite tra il 1965 e il 1973.\nLa seconda Coppa dei Campioni e gli anni bui.\nNella stagione 1978, sotto la guida del presidente Gianangelo Perrucci, il Recco torn\u00f2 campione vincendo il suo quindicesimo scudetto, il titolo fu bissato nel 1982. Nel frattempo per motivi di sponsor cambi\u00f2 nome in \"Kappa Recco\" e successivamente \"Recco Stefanel\". Il presidente Perrucci lasci\u00f2 la sua carica e venne eletto presidente della Federazione Italiana Nuoto. Nel 1983 e nel 1984 conquist\u00f2 altri due scudetti e la Coppa dei Campioni 1983-84, vinti sotto la presidenza di Eraldo Pizzo. Anche in questa formazione giocarono grandi atleti come Marco Galli, Paolo Ragosa e Marco D'Altrui.\nTra il 1985 ed il 2000, con Fulvio Tornich prima e Gianni Carbone dopo alla presidenza, la Pro Recco affront\u00f2 un periodo di riorganizzazione societaria che la tenne lontana dai vertici della classifica. La squadra disput\u00f2 contro la Rari Nantes Florentia lo spareggio per evitare la retrocessione nel campionato 1985-86 e l'anno successivo, in una stagione senza retrocessioni per il passaggio da 12 a 14 squadre, si classific\u00f2 all'ultimo posto della Serie A1. Le difficolt\u00e0 create anche dall'avvento del semiprofessionismo spinsero la societ\u00e0 a puntare sul vivaio: nel campionato 1991-92 una Pro Recco basata in larga parte sulla formazione che nel 1991 aveva vinto il Campionato Juniores raggiunse la finale dei play-off, che vide i biancocelesti sconfitti alla terza partita contro la Rari Nantes Savona. \u00c8 di questo periodo anche l'apertura al tesseramento dei giocatori stranieri nel campionato italiano: nella Pro Recco militarono fra gli altri Horkai, Pa\u0161kvalin, Gy\u00f6ngy\u00f6si, Mshvenyeradze, Perovi\u0107, Vi\u010devi\u0107, Jeleni\u0107, Monostori, Van der Meer, Tchomakhidze.\nGli anni 2000 e la gestione Volpi.\nDal 2000 al 2005 la Societ\u00e0 viene gestita da un gruppo di imprenditori genovesi guidati da Fabrizio Parodi e col sostegno di Gianangelo Perrucci come presidente onorario e Gabriele Volpi, ex-pallanuotista della Pro Recco negli anni '60. Nel nuovo costosissimo organico giocano Massimiliano Ferretti, Alberto Angelini attuale capitano \"azzurro\", Tibor Benedek. Vladimir Vujasinovi\u0107, Danilo Ikodinovi\u0107, Luca Giustolisi e il portiere Jes\u00fas Roll\u00e1n.\nIn questi anni la Pro Recco torna ai vertici della pallanuoto italiana ed europea vincendo lo scudetto nell'annata 2001-02, la terza Coppa dei Campioni nel 2002-03 e la Supercoppa LEN e raggiungendo una finale in Coppa LEN.\nAlla fine del campionato 2004-05 Gabriele Volpi assume la presidenza. L'anno dopo con Giuseppe Porzio in panchina riesce a conquistare il ventesimo scudetto, quello che vale la seconda Stella d'Oro, mentre sfugge la vittoria in Eurolega con la sconfitta in finale contro lo Jug Dubrovnik.\nNelle stagioni 2006-07 e 2007-08 la Pro Recco ottiene il \"grand slam\" Campionato-Coppa Italia-Eurolega-Supercoppa Europea. Nella successiva vince i due titoli nazionali ma perde l'Eurolega contro il Primorac Kotor a Fiume. La vittoria in Europa torner\u00e0 l'anno dopo, sconfiggendo proprio il Primorac Kotor per 9-3 nella finale di Napoli. La supremazia in Italia viene ribadita col quinto scudetto consecutivo e con la quarta Coppa Italia consecutiva.\nNella stagione 2010-2011 vince campionato, Coppa Italia e Supercoppa perdendo a Roma la finale di Champions contro il Partizan.\nIn estate poi la nazionale di pallanuoto vince il Mondiale a Shanghai con 7 componenti della Pro Recco sui 13 totali: Tempesti, Gitto, Figlioli, Giorgetti, Felugo, Figari e Pastorino.\nLa campagna acquisti per la stagione 2011-2012 porta la Pro Recco ad avere una rosa di 25 giocatori, finalizzata alla partecipazione al Campionato italiano, alla Champions League (nuova denominazione dell'Eurolega) e alla Jadranska Liga, o Lega Adriatica, competizione che fino ad allora vedeva sfidarsi i migliori club del campionato croato, di quello montenegrino e di quello sloveno. Il 18 marzo 2012 la Pro Recco si aggiudica la Lega Adriatica battendo in finale a Fiume per 15-4 il Primorje dopo aver vinto tutti gli incontri disputati (19). Inoltre in questa stagione vince nuovamente il campionato ai danni dell'AN Brescia e la sua settima Champions League 2011-2012 a Oradea (Romania) sempre contro il Primorje (3 marcature di Ivovi\u0107). Perde per\u00f2 la finale di Coppa Italia a Napoli contro l'AN Brescia.\nIl 6 giugno l'allenatore Giuseppe Porzio rassegna le sue dimissioni dopo sette anni.\nIn seguito Riccardo Tempestini, allenatore della squadra femminile, viene promosso a Direttore Generale dell'area tecnica e Angiolino Barreca viene confermato nella qualit\u00e0 di Amministratore Delegato.\nIl 14 luglio il presidente onorario Gabriele Volpi e i suoi figli Simone e Matteo, rispettivamente presidente e vicepresidente, rassegnano le dimissioni dai loro incarichi con un breve comunicato sul sito della squadra in cui motivano la decisione in virt\u00f9 \"delle delusioni provocate in particolar modo negli ultimi anni dalle gestioni e politiche della LEN, FIN e dall'atteggiamento tenacemente negativo mantenuto dalla maggior parte delle societ\u00e0 di pallanuoto nazionali ed europee\".\nDurante la gestione Volpi la Pro Recco ha vinto 21 titoli in 7 anni: 7 scudetti consecutivi, 4 Champions League, 6 coppe Italia consecutive, 3 supercoppe europee e una Lega Adriatica.\nPer le Olimpiadi di Londra 2012 vengono convocati 7 campioni del mondo della Pro Recco: Tempesti, Gitto, Figlioli, Felugo, Pastorino, Fiorentini e Giorgetti mentre Figari rimane a casa.\nQuesti torneranno poi in patria con la medaglia d'argento dopo aver perso la finale contro la Croazia.\nLe gestioni Barreca e Felugo.\nPer la stagione 2012-2013 la Pro Recco ricomincia da capo e si affida a Riccardo Tempestini, gi\u00e0 allenatore della squadra femminile Campione d'Europa e direttore generale del club, come nuovo allenatore della squadra. Nel mese di dicembre 2012 La Pro Recco si aggiudica lo scudetto della stagione 2012-2013 pur essendosi classificata seconda al termine della \"regular season\" con 60 punti (contro i 61 del Brescia.\nNei playoff ha poi battuto l'Acquachiara in semifinale guadagnandosi cos\u00ec l'accesso alle finali.\nLa gara 1 della finale si \u00e8 svolta a Brescia, la Pro Recco dopo una partita molto combattuta ha vinto per 7-8.\nGara 2 si \u00e8 svolta alla Piscina comunale di Sori il 18 maggio 2013, ma i giocatori bresciani sono riusciti a tenere il passo solo fino a met\u00e0 secondo tempo: poi la Pro Recco \u00e8 riuscita a guadagnare un vantaggio molto consistente, la partita si \u00e8 conclusa sul punteggio di 13-5. La Pro Recco si \u00e8 quindi aggiudicata il suo 27\u00ba titolo italiano e l'ottavo scudetto consecutivo vinto.\nLa stagione 2013-2014 vede il ritorno della Pro Recco alle competizioni europee. I biancocelesti accedono alla fase a gironi della Champions League superando due turni di qualificazione. Il rendimento non all'altezza delle aspettative porta all'esonero di Riccardo Tempestini e al ritorno sulla panchina di Giuseppe Porzio. La squadra si aggiudica la Coppa Italia superando nella Final Four di Brescia (18-19 marzo 2014) il Posillipo (14-7) e l'AN Brescia (11-6). A maggio arriva anche il ventottesimo scudetto, nono consecutivo: nella serie di tre partite contro l'AN Brescia la Pro Recco vince a Sori per 7-6 il 10 maggio, viene sconfitta col medesimo risultato il 14 maggio alla piscina Mompiano di Brescia e vince per 12-7 la gara decisiva nella piscina di Sori. Non arriva invece la vittoria in Champions League, vero obiettivo della societ\u00e0: nella Final Six disputata a Barcellona la Pro Recco perde il 29 maggio il quarto di finale contro il Partizan Belgrado per 18-19 dopo i tiri di rigore, e il giorno dopo viene sconfitta dall'AN Brescia per 10-9 nella finale per il 5\u00ba posto.\nPer la stagione 2014/2015 Porzio non viene confermato e viene scelto Igor Milanovi\u0107, che tra il 2009 e il 2014 ha vinto 11 titoli con il Partizan (3 campionati serbi, 3 coppe nazionali, 1 Champions, 1 Supercoppe LEN, 2 Euro Interliga e 1 Tom Hoad Cup) vincendo al primo tentativo Campionato, Coppa Italia e Champions League. Si \u00e8 trattato questo del 4\u00aa \"Triplete\" realizzato in 8 anni, mentre diventano 10 i campionati nazionali vinti di fila, per un totale di 29.\nA fine stagione Milanovic viene sostituito da Amedeo Pomilio, vice allenatore della Nazionale, che nel febbraio 2016 stabilisce un nuovo record per la pallanuoto: 35 vittorie consecutive nel massimo campionato, una striscia positiva iniziata dopo la sconfitta contro il Brescia nel dicembre 2014, superando cos\u00ec le 34 di Porzio del 2010-2011.\nIl 5 febbraio l'ex campione della Pro e ora DG Maurizio Felugo viene nominato presidente insieme al nuovo consiglio direttivo, composto dalle new entry Antonio Gozzi (imprenditore e presidente dell'Entella), Matteo Campodonico (Ceo di WyScout), Alessandro Martini (presidente del Rapallo Nuoto) e Giuseppe Pontremoli (nuovo vicepresidente dello Spezia Calcio) e dalle conferme di Eraldo Pizzo, Vittorio e Giovanni Bisso, Giovanni Carbone e Giovanni Rainero.\nLa stagione si chiude con la vittoria di Supercoppa LEN, Campionato e Coppa Italia mentre in Champions la Pro si ferma in semifinale; Pomilio viene sostituito dall'ex giocatore bianco celeste Vladimir Vujasinovi\u0107 che vince subito la Coppa Italia nel marzo 2017 contro l'AN Brescia.\nIl 23 marzo societ\u00e0 e comune presentano il progetto di ristrutturazione della Piscina di Punta Sant'Anna con un esborso di 500.000 euro da parte della Pro, forte di una convenzione che durer\u00e0 fino al 2020; nell\u2019area ex IML, oltre alla piscina coperta da 1400 spettatori, \u00e8 prevista anche la costruzione di un palazzetto da 400 spettatori. Il 22 aprile la Pro Recco festeggia le 73 vittorie consecutive in Serie A1 con il 15-1 contro il Quinto: \u00e8 il nuovo record per la striscia vincente pi\u00f9 lunga dello sport italiano superando i 72 successi della Teodora Pallavolo Ravenna. Il record si interrompe la partita seguente con la sconfitta contro il Brescia che accorcia cos\u00ec le distanze. Eliminati dalla Champions per mano del Jug Dubrovnik in semifinale, in campionato ha per\u00f2 la meglio sul Brescia vincendo il suo 12\u00ba campionato consecutivo.\nSempre contro il Brescia nel 2018 vince nuovamente campionato e Coppa Italia mentre perde la finale di Champions contro l\u2019Olympiakos il 9 giugno a Genova. Il 13 giugno Vujasinovic viene esonerato e due giorni dopo viene ingaggiato Ratko Rudi\u0107, per l'International Swimming Hall of Fame uno dei migliori allenatori di pallanuoto della storia, gi\u00e0 vincitore di 4 ori olimpici e 3 campionati mondiali con le nazionali di Jugoslavia, Italia e Croazia. Il 10 marzo 2019 vince la Coppa Italia numero 14 battendo ancora il Brescia e poi il campionato numero 33.\nA Recco tramite la San Rocco Immobiliare da anni Volpi sta lavorando al progetto del recupero dell'area dell'ex Iml e della piscina di Punta Sant'Anna, vicino alla quale \u00e8 proprietario di un ristorante. \nLa fase finale della LEN Champions League 2019-2020 si sarebbe dovuta tenere proprio a Recco nel giugno 2020 ma a marzo, in piena emergenza COVID-19, Volpi fa sospendere i lavori a Punta Sant\u2019Anna per realizzare le tribune capaci di ospitare circa 2.600 spettatori, allestimento che contando anche gli spogliatoi \u00e8 costato 1,5 milioni di euro.\nDopo lo stop dovuto al COVID, nel 2020-2021 sotto la guida di Gabriel Hern\u00e1ndez la Pro Recco vince la Coppa Italia e dopo sei anni di nuovo la Champions battendo il Ferencv\u00e1ros mentre in campionato, dopo 14 scudetti vinti di fila, \u00e8 il Brescia ad avere la meglio in finale. \nDopo l\u2019addio di Hern\u00e1ndez, il 16 giugno 2021 viene ingaggiato l\u2019ex calciatore bianco-celeste Sandro Sukno il quale agguanta il primo successo alla guida del club ligure il 20 dicembre seguente vincendo la Supercoppa LEN contro il .\nLa squadra femminile.\nNel 1970 Recco, assieme ad altre localit\u00e0 del Golfo Paradiso, fu tra le pioniere in Italia dell'attivit\u00e0 pallanuotistica femminile. Quella prima parentesi durer\u00e0 per\u00f2 solo un paio d'anni, prima di venire espressamente vietata dalla Federazione.\nIl tentativo fu ripreso con maggior fortuna da molte delle stesse protagoniste nel 1979. Dopo un paio di tornei nazionali sperimentali, disputati nel 1983 e 1984 e non ancora riconosciuti dalla Federnuoto, la Pro Recco femminile si sciolse definitivamente nel 1985, all'alba del primo campionato ufficiale.\nNell'estate del 2011 la Pro Recco ha acquisito dal Rapallo Nuoto il titolo sportivo della squadra di pallanuoto femminile, finalista nel campionato 2010-2011 e detentrice della Coppa LEN Femminile, trasferendo di fatto l'intera squadra, incluso il settore giovanile, e il relativo staff a Recco. Alla guida della prima squadra viene nominato il tecnico toscano Riccardo Tempestini, mentre all'allenatore uscente Mario Sinatra viene affidata la responsabilit\u00e0 del settore giovanile. Il 29 ottobre si \u00e8 aggiudicata la Supercoppa Europea sconfiggendo per 9-8 la formazione spagnola del Club Nataci\u00f3 Sabadell nella finale giocata a Sori. Il 5 maggio 2012 a Kiri\u0161i (RUS) la Pro Recco ha conquistato la Coppa dei Campioni battendo per 8-7 la squadra greca del Vouliagmneni, ed il 19 maggio ha conquistato il suo primo titolo di campione d'Italia, battendo in finale a Civitavecchia la Rari Nantes Imperia per 9-5. A fine stagione restituisce il titolo sportivo a Rapallo.\nPer le Olimpiadi di Londra 2012 vengono convocati 6 componenti della Pro Recco sui 13 totali: Gigli, Abbate, Bianconi, Rambaldi, Cotti e Frassinetti."}
{"id": "487139", "revid": "57342", "url": "https://it.wikipedia.org/wiki?curid=487139", "title": "Pierluigi Battista", "text": "Biografia.\nFiglio di Vittorio, che fu volontario nella Repubblica Sociale Italiana e poi dirigente del Movimento Sociale Italiano, si laurea in lettere moderne nel 1978 all'Universit\u00e0 La Sapienza di Roma, iniziando la sua attivit\u00e0 giornalistica nei mensili \"Mondoperaio\" e \"Pagina\", collaborando poi a \"L'Espresso\". Nel 1985 viene assunto come redattore, nella sede romana della Laterza, dal direttore editoriale Enrico Mistretta con cui instaura una collaborazione estremamente proficua. Nel 1988 inizia a lavorare per il settimanale \"Epoca\" e per il mensile Storia Illustrata entrambi diretti da Alberto Statera. Due anni pi\u00f9 tardi si trasferisce al quotidiano \"La Stampa\" come responsabile della redazione romana ed editorialista. Nel 1996 accetta la proposta di Giuliano Ferrara ed \u00e8 suo vice a \"Panorama\". L'anno seguente Ferrara lascia la direzione del settimanale e Battista rientra a \"La Stampa\" come editorialista.\nNel 2004 conduce il programma di approfondimento su Rai 1 \"Batti e ribatti\", occupando il posto di Enzo Biagi, che era stato allontanato con l'editto bulgaro. Dal 2005 al marzo 2009 \u00e8 vicedirettore del \"Corriere della Sera\", con delega per le pagine culturali. Nell'aprile 2009 \u00e8 tornato a Roma come inviato editorialista del quotidiano di via Solferino. Dall'inizio del 2009 tiene regolarmente una rubrica (\"Finale di partita\") di attualit\u00e0 e costume su \"Magazine\", settimanale del quotidiano milanese. \nIl 18 gennaio 2021 annuncia l'abbandono del \"Corriere della Sera\" dopo 16 anni, a partire dal 31 gennaio. Il 26 gennaio successivo inizia a scrivere sull'edizione italiana di \"HuffPost\".\nHa condotto tre edizioni della trasmissione televisiva di LA7 \"Altra storia\"."}
{"id": "487143", "revid": "124507320", "url": "https://it.wikipedia.org/wiki?curid=487143", "title": "Catena alimentare", "text": "Una catena alimentare, catena trofica o piramide alimentare \u00e8 l'insieme dei rapporti tra gli organismi di un ecosistema. Ogni ecosistema ha una sua catena alimentare, spesso descritta come piramide, per il ridursi della biomassa dei consumatori via via successivi, secondo rapporti descritti dall'ecologia (frequentemente 1/10 rispetto al sottostante); siccome un individuo pu\u00f2 appartenere a pi\u00f9 di una catena alimentare, si crea una vera e propria rete alimentare.\nDescrizione.\nGli organismi che hanno lo stesso ruolo nella catena alimentare appartengono allo stesso livello di alimentazione. Al primo livello ci saranno i produttori primari, al secondo gli erbivori (o consumatori primari).\nIl trofico dei nutrienti, ovvero l'assunzione della biomassa di organismi da parte di altri organismi, comporta una dispersione di energia: per ogni passaggio della catena, circa 80-90% dell'energia potenziale viene dissipata sotto forma di calore; di conseguenza, catene alimentari lunghe (costituite da numerosi livelli trofici) dovranno avere alla base una copiosa produzione primaria. Lo stesso fattore comporta una sempre minore popolazione di una data specie, tanto pi\u00f9 elevato \u00e8 il livello trofico a cui essa appartiene. \nIl passaggio di energia pu\u00f2 avvenire anche tra organismi appartenenti allo stesso livello trofico.\nIl flusso di energia attraverso un livello trofico \u00e8 uguale all'assimilazione totale (A) a quel livello, che a sua volta \u00e8 uguale alla produzione (P) di biomassa e materia organica pi\u00f9 la respirazione (R):\nA=P+R\nLe catene alimentari si dividono in:\nLa qualit\u00e0 delle risorse \u00e8 importante almeno quanto la quantit\u00e0 di energia indirizzata nelle differenti catene alimentari (es. la qualit\u00e0 di un estratto fotosintetico ottenuto da un fungo micorrizico \u00e8 molto pi\u00f9 elevata di quella delle foglie morte in termini di facilit\u00e0 di assimilazione). \nTutte le catene alimentari possiedono un feed-back in cui i consumatori trasportano spesso nutrienti o prodotti ormonali che possono incidere sulle risorse della pianta.\n\u00c8 una sequenza che parte sempre dai produttori.\nI produttori.\nAlla base di ogni catena alimentare ci sono i produttori, ossia degli organismi autotrofi, ovvero capaci di organizzare i composti chimici nel terreno (o nell'acqua), cos\u00ec da produrre autonomamente riserve alimentari (zuccheri, amidi). Questo processo \u00e8 attuabile tramite l'energia fornita dalla fotosintesi clorofilliana. I produttori sono infatti gli unici esseri viventi che riescono a trasformare l'energia solare (energia luminosa + energia termica) in energia chimica (energia di legame).\nI consumatori.\nDopo i produttori, ci sono i consumatori, ossia organismi eterotrofi non indipendenti nella produzione di cibo. Infatti questi organismi necessitano di mangiare altri organismi per assimilare sostanze nutritive. Nell'ambito dei consumatori si distinguono pi\u00f9 livelli trofici, generalmente 3:\nOgnuno di questi ordini rappresenta un livello trofico.\nGli ordini di consumatori, comunque, sono virtualmente illimitati. La dispersione di energia ad ogni passaggio, per\u00f2, comporta che la popolazione delle specie appartenenti a livelli trofici elevati sia sempre e comunque limitata (le aquile, poste al sesto livello trofico di una catena trofica alpina, hanno un territorio di caccia molto ampio proprio per questo motivo.\nUna specie pu\u00f2 occupare pi\u00f9 livelli trofici, a seconda della fonte di energia alimentare di cui si nutre. Le specie onnivore, come gli orsi e gli esseri umani, non occupano un livello fisso, ma lo variano a seconda di cosa si cibano.\nI decompositori.\nI bioriduttori sono generalmente dei batteri che decompongono i resti animali e vegetali in sostanze riutilizzabili dai produttori. Hanno un ruolo molto importante perch\u00e9 determinando la decomposizione della materia organica, rimineralizzano le sostanze nutritive (specialmente azoto e fosforo) che sono riutilizzate dagli organismi autotrofi, consentendo al ciclo di ricominciare; inoltre trasformano le molecole organiche in molecole inorganiche.\nCascata trofica.\nUna cascata trofica \u00e8 un processo ecologico che parte all'inizio della catena alimentare e si propaga fino alla fine. Il classico esempio \u00e8 quello che \u00e8 accaduto nel Parco Nazionale di Yellowstone, negli Stati Uniti, quando sono stati reintrodotti i lupi nel 1995."}
{"id": "487145", "revid": "110157", "url": "https://it.wikipedia.org/wiki?curid=487145", "title": "Fritz-Walter-Stadion", "text": "Il Fritz-Walter-Stadion di Kaiserslautern \u00e8 lo stadio della locale squadra di calcio, i \"diavoli rossi\" del e ha ospitato alcune partite della Coppa del Mondo FIFA 2006.\nCostruito nel 1920 su una collinetta chiamata \"Betzenberg\", venne perci\u00f2 chiamato \"Betzembergstadion\". Nel 1985 lo stadio fu intitolato al leggendario capitano della nazionale tedesca dell'Ovest, Fritz Walter, che guid\u00f2 la squadra alla conquista del primo titolo mondiale (il famoso \u201cmiracolo di Berna\u201d del 6 giugno 1954) e fu uno storico giocatore dei \"diavoli rossi\".\nNonostante la capienza iniziale fosse di appena 18.000 posti, lo stadio \u00e8 stato pi\u00f9 volte ampliato e ristrutturato. L'ultimo intervento, in vista della Coppa del Mondo 2006, \u00e8 stato svolto dal 2002 al 2005, e ha portato la capienza complessiva a 48.500 posti per gare internazionali con l'ampliamento delle tribune est e ovest, la ristrutturazione della tribuna nord e la costruzione di due torri per la stampa e i vip. I lavori sono costati 48,3 milioni di euro finanziati dallo Stato della Renania-Palatinato per 21,7 milioni, dalla citt\u00e0 di Kaiserslautern per 7,7 e dal Kaiserslautern F.C. per 18,9 milioni di euro.\nHa ospitato 5 partite dei Mondiali di Germania 2006;"}
{"id": "487146", "revid": "184574", "url": "https://it.wikipedia.org/wiki?curid=487146", "title": "Esame di maturit\u00e0 in Italia", "text": "Lesame di stato in Italia (denominato ufficialmente Esame di Stato conclusivo del corso di studio di istruzione secondaria superiore, in breve \"Esame di Stato\", con la riforma Berlinguer), \u00e8 la prova finale che conclude il corso di studi della scuola superiore italiana. \nChi lo supera consegue un diploma di scuola secondaria di secondo grado, necessario per l'accesso all'universit\u00e0 e a svariati indirizzi professionali.\nSinossi storica.\nNumerose sono state le modifiche apportate nel corso degli anni agli esami, per adeguarli di volta in volta alle istanze socio-culturali di ciascuna diversa epoca e al mutare delle esigenze e degli obiettivi della scuola secondaria; modifiche che hanno riguardato sia la struttura delle prove scritte e orali, sia la composizione delle commissioni giudicatrici, sia le formule per l'assegnazione dei voti finali.\nQueste le riforme succedutesi in Italia a partire da quella del 1923:\nDescrizione, finalit\u00e0 e tempistiche.\nSecondo la legge 10 dicembre 1997, n. 425, l'esame ha come fine \u00abl'analisi e la verifica della preparazione di ciascun candidato in relazione agli obiettivi generali e specifici propri di ciascun indirizzo di studi; essi si sostengono al termine del corso di studi della scuola secondaria superiore e, per gli istituti professionali e per gli istituti d'arte, al termine dei corsi integrativi\u00bb.\nOltre alla funzione pratica, l'esame di Stato (o di maturit\u00e0 come veniva designo fino al 1997) riveste, come suggerisce il nome precedente, un ruolo di rito di passaggio all'interno della societ\u00e0 italiana, dall'adolescenza all'et\u00e0 adulta: col termine della scuola secondaria la persona passa simbolicamente nel mondo degli adulti e si prepara per l'universit\u00e0 e/o il mondo del lavoro.\nL'esame di maturit\u00e0 pu\u00f2 essere sostenuto da tutti gli studenti che abbiano frequentato un qualsiasi indirizzo della scuola secondaria di secondo grado della durata quinquennale. Complessivamente, si tiene al termine della tredicesima annata complessiva di scolarit\u00e0, calcolata a partire dalla prima elementare: stante ci\u00f2, l'anno scolare in cui si svolge \u00e8 di norma quello in cui si compiono i 19 anni d'et\u00e0 (anche se esistono eccezioni relative ad anticipi o abbreviazioni di corso).\nIn Italia negli esami di Stato di alcune scuole secondarie di secondo grado esiste l\u2019acronimo ESABAC. Tale acronimo nasce dall\u2019unione di \u00ab Esame di Stato \u00bb italiano e \u00ab Baccalaur\u00e9at \u00bb francese. Viene offerta la possibilit\u00e0 per gli studenti liceali italiani e francesi di conseguire, con lo stesso esame, il diploma italiano e il diploma francese con i quali iscriversi all\u2019universit\u00e0 in Francia oppure in Italia.\nGli atti prodromici.\nLa scelta delle materie.\nIntorno alla fine di gennaio dell'anno scolastico, il Ministero della pubblica istruzione sceglie le materie per la seconda prova scritta, differenti per ogni indirizzo scolastico, e le date di svolgimento delle prove scritte, comuni a tutti gli istituti italiani (nonch\u00e9 per le scuole italiane all'estero dell'emisfero boreale). Nello stesso periodo, nella maggior parte dei casi, vengono decisi anche i commissari interni (i professori del Consiglio di classe del quinto anno di scuola secondaria superiore) che faranno parte della commissione d'esame.\nIl documento del 15 maggio.\nIn vista dell'esame , viene steso, entro il 15 maggio, il \"Documento del Consiglio di Classe\" che contiene le relazioni collegiali dei docenti sulle rispettive classi, relazioni che mettono in luce i metodi didattici adottati, i programmi svolti e i risultati conseguiti. Il documento \u00e8 pubblico e visionabile da chiunque sul sito web della scuola.\nL'assegnazione del punteggio.\nSecondo la legge n. 425/1997, i maturandi ottenevano durante il triennio (gli ultimi tre anni di scuola superiore) un punteggio - i cosiddetti \"crediti scolastici\" - definito alla fine di ogni anno in base ai seguenti criteri in ordine di importanza: la media dei voti ottenuti, la condotta, le attivit\u00e0 svolte durante il corso dell'anno scolastico e altri fattori ritenuti pi\u00f9 o meno rilevanti dai docenti. Durante il terzo e il quarto anno venivano assegnati 6 punti massimi per anno (12 in totale), mentre nell'ultimo anno, il quinto, si poteva arrivare a un limite di 8 punti annuale (20 in tutto). Questi costituivano parte integrante del voto finale dell'esame, insieme ai 45 punti massimi delle prove scritte (15 per ogni prova) e ai 35 della prova orale. Inoltre, a discrezione della commissione d'esame, possono essere aggiunti altri punti (chiamati anche \"punti bonus\") per un massimo di cinque, assegnati a conclusione dell'esame. Il punteggio minimo per la promozione \u00e8 60, mentre il massimo \u00e8 100. Per gli studenti che avessero raggiunto i 100/100 senza l'aggiunta dei cosiddetti \"punti bonus\" la commissione poteva assegnare la lode (quest'ultima fino al 2007 non prevista ufficialmente, ma assegnata con criteri vari da molte commissioni d'esame agli studenti pi\u00f9 brillanti).\nNell'anno scolastico 1998/1999, il primo in cui entr\u00f2 in vigore la votazione in centesimi introdotta dalla riforma Berlinguer, i punti di credito erano attribuiti solo agli studenti dell'ultimo anno, nel 1999/2000 a quelli degli ultimi due anni. La distribuzione dei punti \"6+6+8\" entr\u00f2 a regime solo nel 2000/2001.\nCon la nuova normativa regolata dalla legge 11 gennaio 2007, n. 1 sono state attuate le seguenti modifiche:\nA coloro che conseguono il punteggio massimo di 100 punti senza fruire del \"bonus\" la commissione pu\u00f2 attribuire la lode, purch\u00e9 il candidato abbia riportato negli ultimi 3 anni scolastici valutazioni uguali o superiori a 8 per tutte le materie. Per l'attribuzione della lode \u00e8 inoltre richiesta l'unanimit\u00e0 della commissione. \nIn sintesi:\nL'attuale suddivisione dei punti alla maturit\u00e0 \u00e8 iniziata con l'anno scolastico 2008/2009; tuttavia a partire dal 2019 \u00e8 stata stabilita una nuova ripartizione del punteggio massimo nel voto in centesimi:\nL'ammissione all'esame di Stato.\nAll'esame di Stato sono ammessi:\nLa nuova legge introduce l'ammissione all'esame: a partire dall'anno scolastico 2008/09, possono sostenere l'esame gli studenti dell'ultimo anno che nello scrutinio finale abbiano riportato una valutazione sufficiente (almeno sei decimi) della media generale e che abbiano comunque saldato, entro il 15 marzo dello stesso anno di riferimento, tutti i debiti formativi contratti negli anni scolastici precedenti.\nL'esame si compone di quattro prove, delle quali tre sono scritte e una \u00e8 orale. A ogni prova l'esaminando deve munirsi di un documento d'identit\u00e0 valido (carta d'identit\u00e0, patente, o passaporto) e dell'occorrente necessario. Alla fine dell'anno scolastico i consigli di classe espongono i quadri in cui vengono riportati i crediti ottenuti nel triennio e la somma totale: gli studenti vengono cos\u00ec ammessi allo svolgimento dell'esame di Stato.\nLe commissioni d'esame.\nLa riforma Moratti stabiliva che le commissioni d'esame erano costituite soltanto da tutti i docenti componenti i singoli consigli di classe con funzione di commissari interni e da un presidente esterno comune a tutte le commissioni operanti nell'istituto.\nSecondo quanto disposto dalla legge finanziaria n. 448/2001 sono state reintrodotte le commissioni miste, costituite per met\u00e0 da commissari esterni e per met\u00e0 da membri interni della classe e presiedute da un presidente anch'esso esterno. Il numero massimo dei commissari \u00e8 di sei, tranne che per alcuni indirizzi di studio nei quali ne vengono assegnati quattro. Ogni due classi sono nominati un presidente unico e tre commissari esterni comuni alle classi stesse. Le materie affidate ai membri esterni, come anche la materia oggetto della seconda prova scritta, sono scelte dal Ministero della pubblica istruzione. La nomina del presidente e dei commissari esterni \u00e8 di competenza dell'Amministrazione, sulla base delle domande avanzate dagli interessati, mentre la designazione dei commissari interni \u00e8 effettuata dal Consiglio di classe, tra i docenti titolari dell'insegnamento delle materie non affidate ai commissari esterni. \nIn sede di designazione, i Consigli di classe devono tener conto dell'esigenza di assicurare un'equa e ponderata ripartizione delle materie oggetto di studio dell'ultimo anno, cercando di favorire, per quanto possibile, l'accertamento della conoscenza della lingua straniera studiata durante l'anno. A ogni commissione sono assegnati non pi\u00f9 di trentacinque candidati. Ciascuna commissione di istituto legalmente riconosciuto o pareggiato \u00e8 abbinata a una commissione di istituto statale o paritario. La presenza nella commissione di sei componenti, tra i quali alcuni titolari di insegnamenti di pi\u00f9 discipline, e quella del presidente, munito anch'egli di competenze disciplinari specifiche, assicurano allo svolgimento dell'esame, e in particolare alla conduzione del colloquio, il carattere di multidisciplinarit\u00e0 previsto dalla legge.\nLe prove.\nPrima prova.\nSi tratta della composizione di un testo di lingua italiana, ed \u00e8 l'unica prova comune per tutti gli indirizzi di studi. Allo studente viene fornito un fascicolo con le tracce disponibili e i materiali utili per lo svolgimento.\nDurante lo svolgimento della prova, della durata di sei ore dalla consegna della traccia, \u00e8 possibile consultare dizionari di lingua italiana.\nPrima della Riforma Fedeli.\nLa prova consisteva in uno dei quattro temi principali (a scelta dello studente):\nOrdinamento attuale.\nLa prima prova ha subito dei cambiamenti messi in atto per la prima volta durante l'esame di maturit\u00e0 svolto alla fine dell'anno scolastico 2018/2019.\nLa prova si articola adesso come segue:\nSeconda prova.\nQuesta prova \u00e8 differenziata per ogni tipo di istituto e si basa su una materia che caratterizza il corso di studi: a met\u00e0 dell'anno scolastico il ministero rende note le scelte per l'anno in corso. Per i corsi in cui le opzioni possibili sono soltanto due (liceo classico e liceo scientifico tecnologico) non c'\u00e8 alcuna norma che preveda che le materie vengano alternate con regolarit\u00e0, ma di fatto \u00e8 sempre successo cos\u00ec. \nLa seconda sessione d'esame dura generalmente dalle quattro alle otto ore, a seconda della materia d'esame; fanno eccezione solo i licei artistici e gli istituti statali d'arte, in cui la durata varia fra tre e cinque giorni. \u00c8 permesso l'uso della strumentazione necessaria per svolgere la prova, come ad esempio un vocabolario di lingua latina o greca antica nel caso dei licei classici, dizionari di lingue straniere nel caso dei licei linguistici, una calcolatrice nel caso dei licei e degli istituti scientifici od un manuale negli istituti tecnici e professionali.\nCon l'attuazione della riforma Fedeli, la seconda prova pu\u00f2 vertere su una o pi\u00f9 materie d'indirizzo. Durante l'anno scolastico 2018/2019 le materie scelte dal Ministero dell'istruzione, dell'universit\u00e0 e della ricerca sono state due per quanto riguarda i licei. Dunque gli studenti hanno dovuto svolgere lo stesso esame su pi\u00f9 di una materia d'indirizzo, nel caso dei Licei Linguistici su due lingue, nel caso dei Licei Classici su latino e greco e nel caso dei Licei Scientifici su matematica e fisica.\nTerza prova.\nCon la riforma del Ministro Valeria Fedeli, a partire dall'anno scolastico 2018/2019, la terza prova non viene pi\u00f9 effettuata.\nQuesta prova scritta verteva su quattro o cinque materie scelte tra quelle del programma didattico dell'ultimo anno. La prova poteva consistere in diversi tipi:\nLa lingua straniera \u00e8 in ogni caso inserita obbligatoriamente fra le materie della prova. Le materie della terza prova e le modalit\u00e0 venivano scelte dalla commissione dell'esame di Stato tra le materie per cui sono abilitati i commissari, nel rispetto del documento del Consiglio di classe (materie diverse per ogni Istituto).\nIl tempo massimo per lo svolgimento di questa prova era dalle due alle tre ore (solitamente due ore e mezzo), salvo le dovute eccezioni diversificate in base alle peculiarit\u00e0 delle varie prove.\nQuarta prova (attualmente Terza Prova).\nCon la riforma del Ministro Valeria Fedeli, che ha visto la sua prima attuazione nell'anno scolastico 2018/2019, quella che era prima conosciuta come Quarta Prova prende adesso il nome di Terza Prova.\nNel caso di istituti a opzione linguistico-internazionale (francese, spagnolo e tedesco) e dei licei classici europei presso i Convitti Nazionali, esiste una quarta prova vertente sulle discipline specifiche del tipo di scuola frequentato. \nNel caso di licei con lingua francese a opzione ESABAC (Esame di Stato italiano e Baccalaur\u00e9at), la prova si articola in una prima prova di lingua e letteratura francese e una seconda prova di storia. Il contenuto di tali prove \u00e8 inviato alle scuole dal Ministero dell'Educazione Nazionale, analogo francese del Ministero dell'Istruzione, Universit\u00e0 e Ricerca italiano.\nL'esito di tale prova fa media con l'esito della seconda prova scritta per calcolare il voto dell'esame di Stato, e - aggiunto a un eventuale colloquio svolto contestualmente alla prova orale - costituisce da s\u00e9 la valutazione del diploma straniero.\nL'esito degli scritti.\nLe due, eventualmente tre, prove scritte vengono valutate collegialmente dalla commissione e si assegna a ciascuna un punteggio fino a 20 punti, con il punteggio minimo per la sufficienza pari a 12. L'esito globale delle singole prove scritte, nonch\u00e9 il totale espresso in quarantesimi, deve essere esposto pubblicamente entro il giorno prima dell'inizio dei colloqui orali, insieme al conteggio dei crediti formativi pregressi. \nProva orale.\nLa sessione orale \u00e8 un colloquio con tutti i docenti della commissione su argomenti dell'ultimo anno del corso di studi. L'ordine di interrogazione (che nella maggior parte dei casi si articola in diversi giorni, o al massimo in un paio di settimane) parte dalla lettera estratta durante il primo giorno d'esame; solamente in casi eccezionali e motivati \u00e8 possibile modificare l'ordine dei candidati.\nPrima della Riforma Fedeli.\nIl colloquio si apriva con un argomento a scelta del candidato o con l'esposizione di un percorso interdisciplinare sviluppato intorno a un tema centrale consistente nella discussione di una \"tesina scolastica\", scelto e preparato dallo studente stesso, che solitamente si avvaleva di supporti cartacei o multimediali. Normalmente le commissioni chiedevano che almeno titolo, argomenti e bibliografia della tesina venissero consegnati durante le prove scritte, in modo che i docenti avessero tempo di esaminarli. Successivamente alla presentazione della tesina, ogni commissario poneva domande relative alla propria materia.\nOrdinamento scolastico attuale.\nA partire dall'anno scolastico 2018/2019 la tesina \u00e8 stata sostituita dalla scelta di tre buste ognuna vertente su uno specifico argomento sulla base della quale il maturando deve sostenere la prova.\nIl colloquio si divide dunque in tre parti:\nIl colloquio (che deve essere quanto pi\u00f9 possibile interdisciplinare) pu\u00f2 comprendere tutte le materie curricolari, a patto che fra i membri della commissione sia compreso un docente qualificato all'uopo (ad esempio il docente incaricato per matematica pu\u00f2 interrogare anche in fisica, se ha l'abilitazione a insegnarla e il collega titolare non fa parte della commissione). Al termine del colloquio la procedura richiede che lo studente venga informato sulle motivazioni delle valutazioni degli scritti, che dichiari le proprie intenzioni per il futuro (facolt\u00e0 universitaria o scelte lavorative) e controfirmi il registro in cui vengono riportati gli argomenti su cui \u00e8 stato interrogato.\nConclusione.\nDopo la conclusione di tutti i colloqui gli Istituti pubblicano i risultati ufficiali e definitivi delle prove. Nella maturit\u00e0 2008 i voti in centesimi non sono stati pubblicati per la normativa sulla privacy. Dalla maturit\u00e0 2009 i voti finali tornano a essere pubblicati.\nLa consegna del diploma.\nIl diploma, che costituisce legalmente la prova dello svolgimento dei cinque anni di studi di scuola secondaria e dell'esame di Stato, viene consegnato in apposite cerimonie o presso le segreterie amministrative delle scuole. Il documento \u00e8 necessario per l'iscrizione all'universit\u00e0 e agli studi post-diploma. Viene realizzato dall'Istituto Poligrafico e Zecca dello Stato e riporta (in italiano, inglese, francese, spagnolo e tedesco) i dati principali dello studente.\nSegretezza delle tracce.\nNel 1976, con una telefonata effettuata alla vigilia della prova d'italiano, uno sconosciuto, spacciandosi per il provveditore agli studi, riusc\u00ec a convincere una suora, preside di un istituto pavese, a prendere la busta contenente i titoli dei temi d'italiano, custodita in cassaforte, ad aprirla rompendo i sigilli di ceralacca con cui si usava garantirne l'integrit\u00e0 e a farsi leggere il contenuto, adducendo a pretesto un possibile errore di trascrizione da correggere. Al termine della telefonata, la preside, colta da dubbi, denunci\u00f2 l'accaduto. La prova d'italiano venne rimandata su tutto il territorio nazionale, l'esame cominci\u00f2 con un giorno di ritardo con quella che era la \"seconda\" prova, mentre vennero preparati nuovi temi per la prova d'italiano. Questo non \u00e8 l'unico caso noto in cui il contenuto di un testo d'esame venne divulgato in anticipo: un rinvio di ben cinque giorni delle prove d'esame, limitatamente ai soli licei classici, si era reso necessario nel luglio del 1948, in seguito al furto del plico sigillato subito dal prof. Mario Attilio Levi in un autobus a Roma.\nNella cultura di massa.\nData la sua forte carica emotiva presso gli studenti e la sua marcata connotazione come rito di passaggio, l'esame di Stato \u00e8 stato pi\u00f9 volte il soggetto di media italiani dedicati all'adolescenza. Il caso forse pi\u00f9 eclatante \u00e8 quello della canzone di Antonello Venditti, \"Notte prima degli esami\", a cui si sono poi ispirati un film omonimo, il suo seguito, un remake francese (\"Nos 18 ans\"), e una miniserie, \"Notte prima degli esami '82.\"\nRiferimenti dell'esame di maturit\u00e0 (e della sua preparazione) sono presenti nel film \"Ecce bombo\", di Nanni Moretti. Altri riferimenti pi\u00f9 o meno marcati all'esame di Stato sono presenti anche nei film \"Che ne sar\u00e0 di noi\" di Giovanni Veronesi, \"Ovosodo\" di Paolo Virz\u00ec, \"Tre metri sopra il cielo\" di Luca Lucini, \"Ultimi della classe\" di Luca Biglione, \"Immaturi\" di Paolo Genovese, \"Meno male che ci sei\" di Luis Prieto e ClasseZ di Guido Chiesa. Oltre a essere presenti nei lungometraggi, sono presenti allusioni nelle serie TV \"I liceali e Fuoriclasse.\""}
{"id": "487149", "revid": "1564499", "url": "https://it.wikipedia.org/wiki?curid=487149", "title": "Rainulfo Drengot", "text": "Biografia.\nRainulfo apparteneva alla famiglia dei Drengot-Quarrell originaria di Villaines-la-Carelle, una localit\u00e0 vicino Alen\u00e7on, nella Bassa Normandia. Rainulfo aveva quattro fratelli: Gilberto, soprannominato Buatere, Asclettino, Osmondo e Rodolfo.\nOsmondo, il fratello maggiore di Rainulfo, aveva ucciso una persona vicina al duca Riccardo II di Normandia e perci\u00f2, accusato di tale assassinio, fu bandito dal regno. Cos\u00ec lui e tutti i suoi fratelli, insieme ad una masnada di 250 guerrieri composta da altri esiliati, guerrieri senza terra ed avventurieri, si diressero in un pellegrinaggio a Monte Sant'Angelo sul Gargano, al santuario dell'arcangelo-soldato Michele (1017). Alcune fonti affermano che i guerrieri Normanni fecero una tappa anche a Roma per incontrare papa Benedetto VIII. Le fonti divergono sul capo della compagnia di ventura: Orderico Vitale e Guglielmo di Jumi\u00e8ges dicono che fosse Osmondo. Per Rodolfo il Glabro era Rodolfo. Leone Ostiense, Amato di Montecassino e Ademaro di Chabannes nominano invece Gilberto Buat\u00e8re: infatti la maggior parte delle cronache dell'Italia meridionale indicano in Gilberto il capo normanno nella battaglia di Canne (1\u00ba ottobre 1018).\nGli inizi in Puglia.\nQui i normanni guidati dai Drengot cominciarono ad offrire la loro protezione, dietro pagamento di un compenso, ai pellegrini diretti al santuario, in modo da metterli al riparo dalle scorrerie di altri predoni, facendosi presto conoscere per la loro bravura nelle armi.\nFu cos\u00ec che si unirono alle forze di Melo di Bari, il quale, dopo la fallita rivolta antibizantina del 1009-1011, cercava quel sostegno militare che scarseggiava tra i longobardi e che l'imperatore Enrico II gli aveva negato. Ma la battaglia combattuta a Canne (1\u00ba ottobre 1018) fu per gli insorti un vero disastro: le truppe furono decimate e il loro capo, Gilberto, fratello di Rainulfo, cadde in battaglia (secondo un'altra versione eliminato dopo la battaglia dallo stesso Rainulfo, che ne prese il posto). I superstiti della banda trovarono comunque rifugio ad Ariano, sull'Appennino campano, sede di un'importante contea longobarda; qui, nel giro di qualche anno, riuscirono a usurpare il potere, tanto che la contea normanna di Ariano venne formalmente riconosciuta dall'imperatore Enrico II di Franconia gi\u00e0 nel 1022.\nSuccessivamente Rainulfo Drengot emerse come capo indiscusso delle rimanenti milizie normanne che, a loro volta, dalla Puglia dovettero ritirarsi in Campania. Qui, secondo Amato di Montecassino, si ritrovarono senza alleati e circondati da nemici, ma riuscirono a trarre vantaggio dalle forti rivalit\u00e0 che dividevano gli indisciplinati principi longobardi.\nRainulfo fu in un primo tempo al servizio del principe longobardo Pandolfo IV di Capua. \"\u00abSotto la sua protezione\u00bb\" \u2013 scrive Amato - \"\u00abessi si diedero a saccheggiare i territori dei vicini e a tormentare i suoi nemici. Ma visto che la mente umana \u00e8 incline all'avidit\u00e0 e alla fine il denaro trionfa sempre, di tanto in tanto essi lo abbandonarono... Vendettero i propri servigi come poterono, a seconda delle circostanze, offrendo di pi\u00f9 a chi dava di pi\u00f9\u00bb\".\nBen presto la bilancia del potere nella Campania longobarda cadde proprio nelle mani dei Normanni. \"\u00abI Normanni non desiderarono mai che uno qualsiasi dei longobardi riportasse una vittoria decisiva, poich\u00e9 questo avrebbe potuto giocare a loro svantaggio. Sostenendo ora l'uno ora l'altro, essi fecero s\u00ec che nessuno fosse sconfitto del tutto\u00bb\"\nNuovi rinforzi normanni incrementarono il numero di soldati sotto il suo comando. \nConte di Aversa.\nRainulfo Drengot si alle\u00f2, cos\u00ec, con il duca Sergio IV di Napoli. Dopo ripetuti successi, nel 1030 il duca Sergio gli offr\u00ec l'ex roccaforte bizantina di Aversa, a nord di Napoli, insieme al titolo di conte e alla mano di sua sorella, Sichelgaita, che per\u00f2 nel 1034 mor\u00ec. Rainulfo spos\u00f2 allora la figlia del duca di Amalfi e nipote di Pandolfo IV di Capua, acerrimo nemico di Sergio. Da questo momento cominci\u00f2 l'opera di espansione del proprio territorio, a spese soprattutto dell'Abbazia di Montecassino.\nIl titolo comitale di Aversa gli fu riconosciuto e confermato nel 1037 dall'imperatore Corrado II. Dopo aver sconfitto in battaglia i Bizantini nel 1038, Rainulfo si dichiar\u00f2 principe, formalizzando la propria indipendenza da Napoli e dai suoi precedenti alleati longobardi. Conquist\u00f2 il principato del suo vicino Pandolfo e con l'approvazione di Corrado lo un\u00ec al proprio, costituendo cos\u00ec l'entit\u00e0 politica pi\u00f9 vasta di tutto il Mezzogiorno d'Italia.\nNel 1039 fu al fianco di Guaimario IV di Salerno e dell'imperatore Corrado.\nNel frattempo Guglielmo d'Altavilla, detto \"Braccio di Ferro\", rientrava nel settembre del 1042 a Melfi, dove tutti i normanni lo elessero come capo supremo. Egli si rivolse a Guaimario V, principe longobardo di Salerno, e allo stesso Rainulfo Drengot, conte di Aversa, proponendo ad entrambi un'alleanza alla pari.\nL'unificazione delle due famiglie normanne, gli Altavilla e i Drengot, fu motivo di forza, perch\u00e9 esse si basavano concretamente sui loro possedimenti di Aversa e di Melfi. Guaimario offr\u00ec il riconoscimento ufficiale delle conquiste normanne: alla fine dell'anno il principe longobardo, Rainulfo e Guglielmo si recarono a Melfi dove riunirono un'assemblea dei baroni Longobardi e Normanni, che termin\u00f2 al principio dell'anno successivo (1043).\nIn questa assemblea generale Guaimario V di Salerno garant\u00ec agli Altavilla il dominio su Melfi. Guglielmo Braccio di Ferro si separ\u00f2, cos\u00ec, da Rainulfo I Drengot, a capo dei territori della Campania, che ottenne anche la sovranit\u00e0 su Siponto e sul Gargano, ex territori bizantini.\nTutti offrirono i loro omaggi come vassalli a Guaimario, che riconobbe a Guglielmo I d'Altavilla il primo titolo di conte di Puglia. Per legarlo a s\u00e9 gli offr\u00ec in moglie la nipote Guida, figlia del duca Guido di Sorrento. Guaimario riconferm\u00f2 il titolo di conte anche allo stesso Rainulfo.\nMorte e successione.\nRainulfo Drengot mor\u00ec nel giugno del 1045 senza figli; gli successe il nipote Asclettino II, figlio di suo fratello Asclettino I.\nLe principali fonti storiche sulla vita e le imprese di Rainulfo sono le opere degli storici Amato di Montecassino e Guglielmo di Apulia, suoi contemporanei."}
{"id": "487153", "revid": "131358", "url": "https://it.wikipedia.org/wiki?curid=487153", "title": "Germania 2006", "text": ""}
{"id": "487155", "revid": "767487", "url": "https://it.wikipedia.org/wiki?curid=487155", "title": "Angela Gossow", "text": "Biografia.\nHa suonato con vari gruppi, tra cui Asmodina e Mistress, per poi prendere il posto di Johan Liiva nel 2000 negli Arch Enemy. Mentre la maggior parte delle cantanti metal usano uno stile di voce soave e melodico, Angela \u00e8 una delle poche a cantare in growl, stile generalmente usato da cantanti maschi. La sua grande passione, sin da ragazza, erano il thrash e il death metal, ammirando cantanti come David Vincent, Chuck Billy, Phil Anselmo e John Tardy.\nPrima di esercitare la professione musicale, Angela era studentessa di economia e lavorava nel settore della pubblicit\u00e0. Nel 1999 collaborava con una metal-zine on-line, conobbe personalmente gli Arch Enemy a Bochum. Dopo averli intervistati, Angela diede al chitarrista Christopher Amott una demo dei Mistress. Agli Arch Enemy piacque la sua performance e si tennero in contatto per diversi mesi.\nQuando Johan Liiva e gli Arch Enemy si divisero, Gossow fu contattata direttamente dal chitarrista Michael Amott per l'audizione, dove risult\u00f2 selezionata. Il primo album pubblicato con gli Arch Enemy fu \"Wages of Sin\", uscito nel 2001. Subito prima del loro primo tour in Giappone, la Gossow perse totalmente la voce e le diagnosticarono dei noduli alla corde vocali. Dopo 6 mesi di stop impiegati a curarsi e a reimparare come parlare, respirare e cantare \u00e8 potuta tornare a cantare.\n\u00c8 vegana e politicamente si definisce anarchica. Nel 2008 Angela ha prestato la voce come doppiatrice per un personaggio di \"Metalocalypse\", serie animata che va in onda sul canale Adult Swim. Il 17 marzo 2014, la Gossow ha annunciato il suo abbandono dagli Arch Enemy dal ruolo di cantante, mantenendo tuttavia le funzioni manageriali all'interno del gruppo. Il suo posto \u00e8 stato ricoperto da Alissa White-Gluz."}
{"id": "487158", "revid": "1961764", "url": "https://it.wikipedia.org/wiki?curid=487158", "title": "Marici", "text": "I Marici sono un antico popolo celtoligure della Provincia di Pavia, della Provincia di Alessandria e Provincia di Piacenza.\nFonti.\nEssi sono ricordati da Plinio come fondatori di Pavia insieme ai Levi:\nNessun altro cenno sui Marici dagli autori antichi. Da secoli peraltro gli storici hanno pensato di identificare con essi un popolo padano nominato da Polibio:\n \nEsisteva dunque un popolo, gli \"Anamari\", che abitava a sud del Po, attorno a Casteggio (Clastidium), situata a pochi chilometri da Pavia. Il fatto che Polibio non nomini, elencando i popoli della zona, i Marici, e Plinio non nomini gli Anamari, pu\u00f2 naturalmente spiegarsi identificando i due nomi (nelle forme usate in epoca diversa) con lo stesso popolo. Nella tradizione manoscritta, alquanto trascurata, gli Anamari appaiono anche come Anari e Anani.\nAll'identificazione di Anamari e Marici si opporrebbe l'attribuzione degli Anamari ai Celti, da parte di Polibio. Ma lo stesso errore Polibio lo commette a proposito dei Levi. Certo \u00e8 che Clastidium, citt\u00e0 degli Anamari, \u00e8 detta ligure dal ben informato Livio:\nGli storici hanno creduto che gli Anamari abitassero presso Piacenza, ma solo per l'arbitraria correzione (da parte di Cluverio) di Marsiglia con Piacenza nel brano citato di Polibio. Questi in realt\u00e0 non faceva altro che applicare la sua visione molto semplificata della geografia italiana: credeva che gli Appennini e le Alpi si congiungessero sopra Marsiglia (cfr. quanto detto sui Levi), gli Anamari erano il pi\u00f9 occidentale popolo padano a lui noto lungo gli Appennini: ne concludeva che erano presso Marsiglia. Non \u00e8 detto dunque che gli Anamari giungessero fino a Piacenza. Rimane certo che dopo aver stipulato un trattato con gli Anamari, i romani proseguono nel loro territorio seguendo la futura via Postumia fino ad attraversare il Po nella zona di confluenza con l'Adda. Non sappiamo dove sfociasse l'Adda ma comunque tra Piacenza e Cremona. \nA questo punto, quale area possiamo attribuire ai Marici? Certamente da Casteggio, quindi dall'Oltrep\u00f2 Pavese, giungevano fino alle porte di Pavia, in cui convivevano con i Levi. Erano per\u00f2 diffusi anche in Lomellina, come indica il nome della Porta Marica, nelle antiche mura di Pavia, da dove usciva la strada per la bassa Lomellina. Una porta con lo stesso nome era presente nelle mura di Alessandria, demolite solamente nel '900 e ben visibile sulle mappe e sulle incisioni che rappresentano la citt\u00e0 vecchia. Si estendevano anche nei monti a sud di Casteggio, come indica il toponimo \"Vicomaricus\" (oggi Vigomarito, frazione di Menconico presso Varzi, ma anche Vicomarino, frazione di Ziano Piacentino, in provincia di Piacenza); e a ovest di Casteggio, presso Voghera, dove l'atlante del Magini (1620, ma basato su un rilievo pi\u00f9 antico) pone il paese di \"Mezzomerico\", ancora esistente come \"Mareghi\" nella carta del Borgonio.\nAncora, potremmo identificare con i Marici i Maricii, che secondo Bernardo Sacco, storico pavese del XVI secolo, abitavano nel \"Castrum Mariciorum\" presso Sannazzaro de' Burgondi, situato nella bassa Lomellina, distrutto dal Po. Agli stessi \u00e8 attribuita Pietra Marazzi, gi\u00e0 \"Petra Mariciorum\", presso Alessandria. Questo ci consentirebbe di estendere l'area dei Marici, su entrambe le sponde del Po, dalla Provincia di Pavia alla vicina Provincia di Alessandria.\nAltro termine toponomastico della zona \u00e8 Bosco Marengo (Lucus Maricorum) sempre vicino ad Alessandria\nEtnonimo.\nStanislao Bardetti, considerava Mares un eroe eponimo dei Marici al contrario di quanto scritto da Predestino. Predestino descriveva Mares come un centauro, visse 123 anni resuscitando tre volte e diede origine agli Ausoni. .\nTrib\u00f9.\nSecondo C.Goggi i Marici o Anamari erano formati da diverse fazioni: Kerdiciati, Kellelati, Iriati e Levi. \nSecondo lo studioso la citt\u00e0 di Ticinum non poteva essere stata fondata da due popoli diversi, quindi questi due gruppi dovevano far parte di un unico popolo: gli Anamari. A riprova del collegamento tra Levi e Kellelati Goggi cita i vocaboli presenti nella Tabula alimentaria Traianea come ad esempio i monti Leveli.\nAlla trib\u00f9 dei Kerdiciati Goggi collega Casteggio ossia \"Karstiton\" o \"Klastiton\" e l'idronimo Chero da \"Kerno\". \nI Kellelati non sarebbero altro che gli abitanti di Veleia: Ilvates. .\nPrima della conquista romana nel loro territorio erano presenti piccoli insediamenti di Etruschi, liguri Statielli e Bagienni e celti Boi come documentato dalla Tabula alimentaria Traianea.\nRitrovamenti archeologici.\nIn uno scavo archeologico condotto a Casteggio \u00e8 stata ritrovata una testa in bronzo di arte Lateniana. Questo ritrovamento non permette di definire se l'etnia della popolazione fosse Ligure o meno ma testimonia la presenza di cultura celtica nella zona. . \nIl glottologo Poccetti propone un legame tra la misteriosa dramma Anarekartos di ignoto ritrovamento, con la popolazione degli Anares. "}
{"id": "487162", "revid": "729019", "url": "https://it.wikipedia.org/wiki?curid=487162", "title": "Natal'ja Vodjanova", "text": "Biografia.\nNata a Gor'kij, ora Ni\u017enij Novgorod, Natal'ja viveva in condizioni di grande povert\u00e0 nel quartiere cittadino di Avtozavod con la madre (Larisa Kusakina) e due sorelle minori dal lato materno\u02d0 Oksana (1987) e Kristina (1995), la prima delle quali affetta da autismo e paralisi cerebrale. I suoi genitori divorziarono quando aveva 2 anni e non ha avuto pi\u00f9 contatti con il padre fino a che non \u00e8 diventata una top model.\nHa lavorato con la madre nei lavori di fattoria gi\u00e0 dall'et\u00e0 di 11 anni e ha fatto la venditrice ambulante di frutta. A 15 anni la Vodianova si iscrisse ad un corso di portamento, regalatole dal fidanzato, dove impar\u00f2 norme di comportamento e di etichetta. Venne poi notata, durante un casting, da un rappresentante di una agenzia che la propose per le passerelle di parigine. A 17 anni si trasfer\u00ec a Parigi, dove inizi\u00f2 la sua carriera di modella.\nCarriera.\nA 19 anni fu scelta come testimonial del profumo Gucci, e successivamente ha lavorato con Rocco Barocco, Calvin Klein, prendendo anche parte al film di Roman Coppola \"CQ\", con Billy Zane. In seguito compare sulla copertina di \"Harper's Bazaar\", \"Vogue\", \"Allure\" e \"Elle\", e, con le campagne di Louis Vuitton, Marc Jacobs, Calvin Klein e Miss Sixty nel suo curriculum, la Vodianova \u00e8 diventata una vera top model. Tra le molte campagne che l'hanno resa famosa ricordiamo la campagna del profumo Shalimar di Guerlain, fotografata da Paolo Roversi. Sempre per Roversi ha posato per alcune celebri foto di nudo.\nNel 2009 \u00e8 stata chiamata dalla prima rete televisiva russa per condurre le semifinali dell'Eurovision Song Contest 2009 dall'Arena Olimpica di Mosca; la trasmissione, tra le pi\u00f9 seguite d'Europa, ha registrato oltre 150 milioni di telespettatori. A dicembre partecipa, insieme ad altre colleghe, ad un particolare editoriale di \"Vogue Italia\" dedicato alla piattaforma di microblogging Twitter: le foto, ad opera di Steven Meisel, vengono scattate in bassa qualit\u00e0 per emulare i \"post\" degli utenti del celebre social network.\nNel 2009 secondo la rivista \"Forbes\", Natal'ja Vodjanova \u00e8 stata la settima modella pi\u00f9 pagata del mondo. Nel 2012 e stata inserita al terzo posto, con un guadagno di 8,6 milioni di dollari. Nel 2002 ha preso parte al video di \"I Get Along\" dei Pet Shop Boys Nel 2013 ha un ruolo nel film \"Belle du Seigneur\", dove interpreta Ariane. Nel 2015 viene inserita dalla rivista \"Forbes\" al quinto posto tra le modelle pi\u00f9 pagate, con un guadagno di 7 milioni di dollari. L'anno successivo \u00e8 per la quinta volta tra le protagonista del Calendario Pirelli, dopo le edizioni del 2003, 2004, 2006 e 2015, e viene nuovamente inserita, dalla rivista \"Forbes\", all'ottavo posto fra le modelle pi\u00f9 pagate, con un guadagno di 5.5 milioni di dollari, ex aequo con la modella Lara Stone.\nVita privata.\nNel novembre 2001 sposa civilmente Lord Justin Portman, milionario inglese, all'ottavo mese di gravidanza. Il 22 dicembre 2001 d\u00e0 alla luce il primo figlio, Lucas. Nel settembre 2002 la coppia celebra il matrimonio religioso a San Pietroburgo. La coppia ha avuto altri due figli: Neva, nata il 24 marzo 2006, e Viktor, nato il 13 settembre 2007. Nel giugno 2011 i due si separano.\nSempre nel 2011 annuncia la sua relazione con Antoine Arnault, figlio del fondatore della LVMH Bernard Arnault, direttore e amministratore delegato del marchio Berluti. La coppia ha due figli, Maxim, nato il 2 maggio 2014, e Roman, nato l'8 maggio 2016. I due si sono sposati a Parigi il 22 settembre 2020.\nImpegno sociale.\nLa sua fondazione Naked Heart Foundation nasce nel 2004 a seguito della tragedia di Beslan, con lo scopo iniziale di costruire moderni parchi giochi in aree urbane problematiche di tutta la Russia, e successivamente di aiutare i bambini con progetti speciali di apprendimento e di educare anche le famiglie e gli insegnanti che abbiano a che fare con questi bambini in difficolt\u00e0 (fisica o psichica); oggi si sta espandendo anche in Sudamerica.\nNel 2015 lancia l'app filantropica Elbi, una piattaforma che permette di effettuare una \"micro-beneficenza\": per ogni specifico progetto proposto dagli enti benefici autorizzati presenti sulla piattaforma, si possono donare: tempo, pensieri di sostegno o contributi economici (a partire da un euro / dollaro / sterlina...).\nNell'agosto 2015 Natal'ja ha denunciato il comportamento discriminatorio del proprietario di un bar di Ni\u017enij Novgorod, che ha cacciato (facendo poi intervenire anche la polizia locale) la sorella ventisettenne Oksana, affetta da autismo e paralisi cerebrale, e la sua accompagnatrice dal locale, accusandola di allontanare i clienti per la sua condizione."}
{"id": "487163", "revid": "287204", "url": "https://it.wikipedia.org/wiki?curid=487163", "title": "Giovanni Bianconi", "text": " \nBiografia.\nAlla fine degli anni settanta, durante gli studi in Scienze Politiche alla LUISS, inizia la carriera giornalistica collaborando, con una propria rubrica, al quotidiano \"Avvenire\". Per molti anni redattore del quotidiano torinese \"La Stampa\", divenne poi inviato del Corriere della Sera, per il quale segue vicende giudiziarie e di cronaca.\nHa scritto vari libri, raccontando vicende criminali avvenute a Roma: dalla Banda della Magliana, al \"terrorismo nero\" dei Nuclei Armati Rivoluzionari di Giusva Fioravanti. Ha analizzato, con l'ausilio della documentazione giudiziaria e dei rapporti investigativi dell'epoca, il fenomeno delle Brigate Rosse e la complessa - e in parte ancora oscura - vicenda del sequestro di Aldo Moro."}
{"id": "487168", "revid": "1543377", "url": "https://it.wikipedia.org/wiki?curid=487168", "title": "Ostrava", "text": "Ostrava (in slesiano: \"Uostrawa\"; in tedesco: \"Ostrau\"; in polacco: \"Ostrawa\") \u00e8 la terza citt\u00e0 per grandezza della Repubblica Ceca dopo Praga e Brno, e il capoluogo della regione di Moravia-Slesia. \u00c8 situata alla confluenza dei fiumi Ostravice, Oder e Opava. La sua storia e la sua crescita sono state fortemente condizionate dall'estrazione e dalla lavorazione del carbone nero di alta qualit\u00e0. Il carbone, soprattutto nel passato recente, ha contribuito all'inquinamento dell'atmosfera, depositandosi su case e strade. Ostrava si guadagn\u00f2 il soprannome di \"cuore d'acciaio della Repubblica\" durante il comunismo in Cecoslovacchia. Molte delle industrie pesanti oggigiorno sono state chiuse o trasformate.\nGeografia fisica.\nTerritorio.\nOstrava si trova nel nord-est della Repubblica Ceca, vicina ai confini polacco (15\u00a0km) e slovacco (55\u00a0km). Si estende sulla parte settentrionale della valle naturale che va da nord a sud.\nClima.\nIl clima locale \u00e8 temperato, con estati tiepide e inverni freddi e umidi. A causa della posizione della citt\u00e0, le influenze del clima continentale sono leggermente pi\u00f9 forti che nel resto del Paese. La temperatura media \u00e8 di 8,6 \u00b0C (gennaio: -2,4 \u00b0C, luglio: 17,8\u00a0\u00b0C), le precipitazioni annuali ammontano a 600mm.\nStoria.\nIl territorio di Ostrava nella preistoria era un importante centro del commercio, essendo attraversato dalla Via dell'Ambra. Gli archeologi hanno provato che l'area attorno a Ostrava \u00e8 abitata da almeno 25.000 anni, sebbene il nome della citt\u00e0 sia citato per la prima volta appena nel 1229. Fino alla fine del XVIII secolo, Ostrava era una piccola citt\u00e0 di provincia, con una popolazione attorno al migliaio di abitanti.\nNel 1763 furono scoperti grandi depositi di carbone nero, che port\u00f2 al boom industriale e a un'ondata di immigrazione nei secoli seguenti. Durante il XIX secolo furono aperte molte miniere e intorno alla citt\u00e0 si stabilirono le prime fabbriche per la lavorazione dell'acciaio; la crescita industriale fu resa possibile anche grazie alla Ferrovia del Nord che arrivava da Vienna (1847). Il XX secolo vide un'ulteriore espansione industriale della citt\u00e0, accompagnata da un aumento della popolazione e della qualit\u00e0 della vita. Durante la seconda guerra mondiale, Ostrava, importante fonte di acciaio per gli armamenti, dovette subire pesanti bombardamenti che arrecarono moltissimi danni alla citt\u00e0 e alla sua economia.\nDalla Rivoluzione di velluto del 1989, la citt\u00e0 ha subito grandi cambiamenti. \u00c8 in corso un grande ammodernamento industriale: le miniere sono state chiuse nel 1994 e gran parte degli stabilimenti per la lavorazione del ferro nel quartiere di V\u00edtkovice nel 1998. L'inquinamento \u00e8 ancora uno dei fattori che rendono la qualit\u00e0 della vita ad Ostrava peggiore di quella di altre citt\u00e0 ceche.\nMonumenti e luoghi d'interesse.\nAnche se Ostrava non \u00e8 di solito tra le mete pi\u00f9 ambite dei turisti della Repubblica Ceca, ci sono alcuni luoghi interessanti da visitare.A nord del centro cittadino c'\u00e8 il \"Museo delle miniere\" (Hornick\u00e9 muzeum) che mostra una collezione unica di macchinari utilizzati per l'estrazione del carbone e gli equipaggiamenti necessari, oltre a una ricostruzione di un villaggio di cacciatori di mammuth. Si possono anche visitare i corridoi sotterranei.\nUn'altra attrazione che sta diventando sempre pi\u00f9 popolare specialmente tra le nuove generazioni e la \"via Stodoln\u00ed\" (\"Stodoln\u00ed ulice\"), che \u00e8 in realt\u00e0 un insieme di vie nel centro della citt\u00e0 che ospitano locali unici per lo stile e l'atmosfera. La pi\u00f9 importante manifestazione che ha luogo in questa zona \u00e8 i \"Colori di Ostrava\", un festival musicale estivo che ospita molti musicisti e gruppi da tutto il mondo.\nLa \"Torre del Nuovo Municipio di Ostrava\" \u00e8 il luogo dove si pu\u00f2 avere una vista panoramica della citt\u00e0 e dei dintorni, da 85 metri d'altezza. Se le condizioni del cielo lo permettono, si possono vedere le catene montuose dei Beschidi e dei Jeseniky.\nPopolazione e demografia.\nNel 2003, la popolazione ufficiale abitante a Ostrava era di 315.442 abitanti, distribuiti in 23 distretti, formati dall'unione delle originarie 34 piccole cittadine e villaggi. Ostrava copre un'area di 212\u00a0km\u00b2, e la densit\u00e0 di popolazione \u00e8 di 1.505 abitanti per km\u00b2.\nEtnie e minoranze straniere.\nStoricamente, tra i gruppi etnici pi\u00f9 influenti, oltre ai cecoslovacchi a Ostrava vi erano molti polacchi, tedeschi ed ebrei. Durante e dopo la seconda guerra mondiale, comunque, la situazione \u00e8 completamente cambiata, dato che molti ebrei di Ostrava furono uccisi o trasportati nei campi di concentramento (il 17 ottobre 1939 avvenne il primo trasporto verso un campo maggiore a Nisko, nel Governatorato Generale - il primo caso in Europa).Dopo la guerra, i tedeschi furono espulsi da Ostrava secondo i decreti di Benes. La popolazione della citt\u00e0 \u00e8 pertanto divenuta un misto di cechi, slovacchi e polacchi.\nLingue e dialetti.\nLa popolazione che vive nei dintorni di Ostrava parla un particolare dialetto, che si nota per l'abbreviazione di tutte le vocali e per l'accento sulla penultima sillaba, che lo rende molto simile alla lingua polacca.\nQualit\u00e0 della vita.\nA causa del recente ammodernamento dell'industria pesante della zona, il tasso di disoccupazione \u00e8 salito oltre la media nazionale (18,4% nel 2004).\nCultura.\nNella citt\u00e0 di Ostrava \u00e8 ambientata una parte del romanzo \"Lo scherzo\" di Milan Kundera.\nTeatro.\nA Ostrava vi sono quattro teatri: \nInoltre esistono anche: \nIndustria e miniere di carbone.\nAlcune delle maggiori industrie della Repubblica Ceca si trovano nella citt\u00e0 di Ostrava. Gli impianti per la lavorazione del ferro di V\u00edtkovice si trovano nei quartieri della citt\u00e0 e sono specializzati nella metallurgia e nell'ingegneria meccanica. Questi stabilimenti furono fondati nel 1828 e oggigiorno, dopo quasi due secoli di esistenza, sono in fase di trasformazione: la parte pi\u00f9 vecchia del complesso, chiamata \"Doln\u00ed oblast\", fu chiusa e sono in corso dibattiti sull'apertura di un museo industriale proprio nei palazzi dell'ex-fabbrica. Nov\u00e1 hu\u0165 (i \"Nuovi Stabilimenti\", fondati nel 1951), appartengono ora al complesso internazionale Mittal Steel, altra azienda importante di Ostrava.\nContrariamente alle credenze popolari ceche, Ostrava non \u00e8 pi\u00f9 una citt\u00e0 mineraria: tutte le miniere sono state chiuse dopo la Rivoluzione di velluto nel 1989 nell'ottica dell'ex-sindaco Ev\u017een To\u0161enovsk\u00fd's di modernizzare le industrie cittadine.\nInfrastrutture e trasporti.\nLa ferrovia giunse a Ostrava nel 1847. Era la Ferrovia del Nord austriaca, che portava da Vienna a P\u0159erov attraverso B\u0159eclav, e continuava poi in direzione di Cracovia. Nel 1855 fu costruita anche la linea per Opava. Oggi la rete ferroviaria comprende linee per Fr\u00fddek-M\u00edstek \u2013 Vala\u0161sk\u00e9 Mezi\u0159\u00ed\u010d\u00ed e Hav\u00ed\u0159ov \u2013 \u010cesk\u00fd T\u011b\u0161\u00edn.\nL'Aeroporto Internazionale di Ostrava-Mo\u0161nov \u00e8 a circa 30 minuti dalla citt\u00e0, raggiungibile con l'autobus e con il treno dopo che vi \u00e8 stata costruita una stazione ferroviaria per i mondiali di Hockey 2015 svoltisi proprio a Ostrava. La maggior parte dei visitatori, comunque, arriva in citt\u00e0 in treno da Praga (impiegando circa 3,5 ore), da Brno (2,5 ore), Olomouc (75 minuti). Ostrava \u00e8 anche relativamente vicina a Vienna, Bratislava, Cracovia e Varsavia. L'autostrada D1, completata nel 2010, porta fino a Praga attraverso Brno e fino in Polonia a Katowice. \u00e8 in costruzione il prolungamento della superstrada 'Rudn\u00e1' che raggiunger\u00e0 la citt\u00e0 di Opava.\n\u00c8 invece semplice girare per la citt\u00e0 con il sistema di trasporto pubblico: Ostrava ha tutti i tre tipi di trasporto pubblico in Repubblica Ceca: autobus, tram e filobus.\nLa stazione ferroviaria di Ostrava \u00e8 centro del servizio ferroviario suburbano della Moravia-Slesia (\"Esko\")."}
{"id": "487172", "revid": "24019", "url": "https://it.wikipedia.org/wiki?curid=487172", "title": "Sistema di numerazione binario", "text": ""}
{"id": "487173", "revid": "125864321", "url": "https://it.wikipedia.org/wiki?curid=487173", "title": "Confederazione Generale del Lavoro", "text": "La Confederazione Generale del Lavoro (CGdL) \u00e8 stata l'organizzazione sindacale fondata a Milano, tra il 29 settembre e il 1\u00ba ottobre del 1906, per iniziativa delle Camere del Lavoro, dalle Leghe di resistenza e federazioni sindacali e da 700 sindacati locali per un totale di 250.000 iscritti. La gran parte dei suoi dirigenti e degli iscritti furono anche attivi nel Partito Socialista Italiano (furono socialisti sia il fondatore Rinaldo Rigola, primo segretario della CGdL, sia i suoi successori Ludovico D'Aragona e Bruno Buozzi). Col fascismo la sua esistenza cesser\u00e0 e continuer\u00e0 nella clandestinit\u00e0 per poi rinascere nel 1944, con il Patto di Roma, nella CGIL (Unitaria) che nel 1950, attraverso le sue scissioni, dar\u00e0 vita alle attuali confederazioni sindacali italiane CGIL - CISL - UIL.\nStoria.\nDal 1906 al \"Biennio rosso\".\nAgli inizi del XX secolo in Italia, il movimento sindacale cominci\u00f2 a darsi una dimensione nazionale, dovuto all'ampio sviluppo dei Sindacati di Categoria e delle Camere del Lavoro. Divenne quindi sempre pi\u00f9 impellente la necessit\u00e0 di coordinare le varie realt\u00e0 del movimento sindacale, a questo scopo al \"Congresso Sindacale di Milano\" del 1902 fu istituito il \"Consiglio Nazionale della Resistenza\".\nIn occasione del suo terzo congresso, che si tenne a Genova nel gennaio 1905, all'interno del Consiglio Nazionale della resistenza, i riformisti ed i rivoluzionari sostanzialmente si equivalevano. La Camera del Lavoro di Milano chiedeva, senza ottenerla, l'approvazione di un documento che proponeva l'ostruzionismo ad oltranza in Parlamento fino all'approvazione di una legge contro l'intervento dell'esercito nelle vertenze sul lavoro, in riferimento all'assunzione di impegno, presa da un gruppo di parlamentari socialisti il 21 settembre 1904, a margine dello sciopero generale. Nel 1906 il Consiglio Nazionale di Resistenza, travolto dalle tensioni sempre\nmaggiori tra riformisti e rivoluzionari, si dissolse. \nLa Confederazione Generale del Lavoro fu istituita nel contesto del primo Congresso di Milano del 29 settembre - 1\u00ba ottobre 1906. Come segretario generale fu scelto il riformista Rinaldo Rigola, che gi\u00e0 in precedenza si era contraddistinto per aver cercato di trovare la sintesi politica tra le spinte radicali dei rivoluzionari, che guidavano gran parte delle Camere del Lavoro, e le posizioni moderate dei riformisti. Tuttavia durante i primi anni all'interno della confederazione si svilupparono dei contrasti fra i sindacati nazionali di categoria, che si ispiravano al sindacalismo riformista e le Camere del Lavoro dove prevaleva la corrente del sindacalismo rivoluzionario; questi ultimi, nel novembre 1912, guidati da Alceste de Ambris e Filippo Corridoni, crearono l'Unione Sindacale Italiana (USI). Il Segretario Generale della Confederazione Generale del Lavoro Rigola rimase in carica fino al 1918.\nNelle elezioni del 1919 il Partito socialista italiano, con il 32,4% dei voti, si afferm\u00f2 come primo partito tuttavia, non avendo stabilito alleanze con gli altri partiti, si pose all'opposizione annullando di fatto il grande successo elettorale.\nLe azioni di protesta e di lotta, che avevano caratterizzato il 1919, si intensificarono ulteriormente nel 1920; infatti, in quell'anno, vi furono in Italia pi\u00f9 di 2.000 scioperi ed i lavoratori organizzati in sindacati avevano superato i 3.500.000, di questi 2.150.000 erano iscritti alla Confederazione Generale del Lavoro. Nel marzo 1920 presso la FIAT di Torino, ebbe inizio il cosiddetto sciopero delle lancette; lo sciopero generale, indetto alla met\u00e0 di aprile, coinvolse circa 120.000 lavoratori di Torino e provincia, ma ne la direzione nazionale della CGdL ne quella del Partito socialista appoggiarono l'iniziativa torinese, e la vertenza si chiuse con un concordato. Lo sciopero si concluse il 24 aprile senza che i lavoratori avessero ottenuto il riconoscimento delle proprie richieste, compresi i Consigli di fabbrica.\nIntanto anche il padronato industriale e agrario si era organizzato a livello nazionale: il 7 marzo 1920 fu fondata a Milano la Confederazione generale dell'industria e il 18 agosto la Confederazione generale dell'agricoltura.\nA seguito delle richieste, principalmente volte ad ottenere significativi incrementi salariali, presentate il 18 giugno 1920 dalla FIOM alla \"Federazione degli industriali meccanici e metallurgici\", si apr\u00ec una lunga vertenza. Questa fu interrotta il 13 agosto dagli industriali che il 31 agosto, su indicazione della Confindustria, misero in atto la serrata a livello nazionale; nei 4 giorni che seguirono in Italia furono occupate quasi tutte le fabbriche metallurgiche. \nIl 9 settembre il Consiglio direttivo della C.G.d.L. si riun\u00ec dove si ventil\u00f2 anche l'ipotesi di un'iniziativa insurrezionale, l'indomani si tenne una riunione congiunta fra la direzione della C.G.d.L. e quella del P.S.I. ed infine l'11 settembre il Consiglio nazionale della C.G.d.L. approv\u00f2 una mozione che sanciva la rinuncia a fare dell'occupazione la prima fase di un pi\u00f9 ampio moto rivoluzionario e si pose quale obiettivo immediato della lotta, non la rivoluzione socialista ma soltanto \"il riconoscimento da parte del padronato del principio del controllo sindacale delle aziende\".\nIl Biennio nero.\nAl \"biennio rosso\" segu\u00ec il Biennio nero (1921-22). \nDopo la conclusione della vicenda dell'occupazione delle fabbriche e dopo le elezioni amministrative, il movimento fascista, che fino ad allora aveva avuto un ruolo piuttosto marginale, inizi\u00f2 la sua ascesa politica che fu caratterizzata dal ricorso massiccio e sistematico alle azioni squadristiche.\nDopo la Strage di Palazzo d'Accursio a Bologna, nel novembre 1920, le azioni squadristiche aumentarono di numero ed intensit\u00e0, spesso gli obiettivi erano le Camere del lavoro, le Case del popolo, le cooperative, le leghe. \nIl culmine fu raggiunto il 28 ottobre 1922, con la marcia su Roma, ed il 30 ottobre il re Vittorio Emanuele III incaric\u00f2 Mussolini di formare un nuovo governo.\nIl periodo fascista.\nDopo l'ascesa al potere di Mussolini l'azione repressiva prosegu\u00ec, per culminare nell'uccisione del deputato socialista Giacomo Matteotti nel giugno 1924.\nNel dicembre 1924 si tenne a Milano il VI Congresso della CGdL, nel gennaio del 1925 il regime diede inizio alla trasformazione dell'ordinamento giuridico con il varo di una serie di provvedimenti liberticidi (Leggi fascistissime), con le quali fu annullata qualsiasi forma di opposizione al fascismo. \nSul piano sindacale, con il Patto di Palazzo Vidoni del 2 ottobre 1925, la Confindustria ed il sindacato fascista si legittimarono reciprocamente quali unici rappresentanti di capitale e lavoro. Infine con la legge n. 563 del 3 aprile 1926, si stabil\u00ec che soltanto i sindacati fascisti, potevano essere \"legalmente riconosciuti\", fu istituita una speciale Magistratura per la risoluzione delle controversie di lavoro e si cancell\u00f2 il diritto di sciopero.\nIl 21 aprile 1927 fu approvata la Carta del Lavoro dove sono contenuti i principi sociali del fascismo, la dottrina del corporativismo, l'etica del sindacalismo fascista e la politica economica fascista.\nIl 4 gennaio del 1927, in seguito ai provvedimenti emessi dal fascismo, il vecchio gruppo dirigente della CGdL, tra cui Ludovico D'Aragona, che era stato Segretario generale dal 1918 al 1925, e Rinaldo Rigola decise l'auto-scioglimento dell'organizzazione.\nLa loro decisione fu fermamente osteggiata dai comunisti e dai socialisti di sinistra, Bruno Buozzi, Segretario generale dal 1925, ricostitu\u00ec la CGdL nel febbraio 1927 a Parigi, nello stesso mese a Milano, i comunisti diedero vita clandestinamente, alla loro Confederazione Generale del Lavoro.\nPertanto fino alla caduta della dittatura fascista, convissero due Confederazioni Generali del Lavoro: una di ispirazione riformista e l'altra comunista. Nel novembre 1929, Palmiro Togliatti mise in atto la \"svolta\", ponendo in atto la \"tattica del socialfascismo\" decisa dalla Terza Internazionale per contrastare i riformisti. Gli effetti di tale scelta produssero delle tensione che culminarono con l'espulsione di alcuni dirigenti del partito. A seguito dell'espulsione di Paolo Ravazzoli dal Partito Comunista d'Italia, a capo della CGdL \"clandestina\" nel 1930, fu chiamato Giuseppe Di Vittorio. \nI rapporti tra le due Confederazioni tuttavia rimasero tesi fino al 1933 infatti, con l'ascesa al potere di Hitler, le diverse componenti della sinistra riuscirono a trovare un terreno comune di iniziativa, e nel 1934 nacque il Patto di unit\u00e0 d'azione tra PCd'I e PSI. Anche fra i sindacati i rapporti divennero pi\u00f9 collaborativi, il 15 marzo 1936 Buozzi e Di Vittorio si incontrarono a Parigi per firmare la \"'piattaforma d'azione della CGL unica\".\nIl periodo bellico e la resistenza.\nNel marzo-aprile 1943, prima della caduta di Mussolini, al nord vi erano stati degli scioperi contro il regime. Dopo l'arresto di Mussolini, il nuovo Governo Badoglio commissari\u00f2 le vecchie strutture sindacali fasciste: cos\u00ec Bruno Buozzi divenne il nuovo Commissario dei sindacati dell'Industria, Achille Grandi dei sindacati dell'Agricoltura mentre a Giuseppe Di Vittorio era stata affidata l'organizzazione dei braccianti. Dopo l'8 settembre, a seguito della nascita della Repubblica Sociale Italiana, inizi\u00f2 la Resistenza partigiana contro il nazifascismo. Un valido contributo alla lotta di Liberazione venne anche dai lavoratori che organizzarono degli scioperi nel novembre-dicembre 1943 e nel marzo e nel giugno 1944, in quelle occasioni migliaia di operai furono deportati nei campi di lavoro e di concentramento tedeschi. In alcuni casi costituirono delle brigate partigiane, come la Brigata Proletaria costituita dagli operai dei Cantieri Riuniti dell'Adriatico di Monfalcone. \nMentre al nord si intensificava il movimento resistenziale, al sud, anche grazie all'occupazione da parte degli Alleati, riprese l'attivit\u00e0 politica e sindacale, favorendo la ricostituzione delle Camere del Lavoro, che a Napoli avvenne subito dopo le \u201cquattro giornate\u201d (28 settembre - 1\u00ba ottobre 1943).\nNel novembre 1943, fu indetto a Napoli un Convegno che costitu\u00ec il \"Segretariato Meridionale della Confederazione Generale del Lavoro\" e nomin\u00f2 un Comitato direttivo provvisorio, composto da Enrico Russo, segretario generale, Vincenzo Iorio e Vincenzo Gallo per il Partito Comunista Italiano, Vincenzo Bosso e Nicola Di Bartolomeo, Antonio Armino e Dino Gentili per il Partito d'Azione (Pd'A). Il 20 febbraio 1944 ripresero le pubblicazioni dello storico giornale della CGL, \"Battaglie Sindacali\", che ebbe come redattore capo il professor Libero Villone, anch'egli comunista dissidente. \nTra la fine del 1943 e l'inizio del 1944 la Confederazione Generale del Lavoro si estese in tutto il Meridione, divenendo il punto di riferimento per i sempre pi\u00f9 accesi movimenti di lotta, nelle fabbriche, nelle citt\u00e0 e nelle campagne.\nIl patto di Roma e la CGIL unitaria.\nI principali esponenti del sindacalismo italiano avevano proseguito il lavoro di dialogo unitario, che culmin\u00f2 il 3 giugno 1944, nella firma del Patto di Roma che fu siglato da Giuseppe Di Vittorio per i comunisti, Achille Grandi per i democristiani ed Emilio Canevari per i socialisti, che sostitu\u00ec Bruno Buozzi che era stato ucciso dai nazisti. Nacque cos\u00ec la CGIL (Confederazione Generale Italiana del Lavoro), dal compromesso tra le tre principali forze politiche italiane, che si connota come filiazione diretta dei partiti del Comitato di Liberazione Nazionale (CLN)."}
{"id": "487174", "revid": "253269", "url": "https://it.wikipedia.org/wiki?curid=487174", "title": "William Powell", "text": "Biografia.\nWilliam Powell nacque a Pittsburgh, in Pennsylvania, da una famiglia agiata. Contravvenendo all'ambizione paterna, che lo avrebbe voluto avvocato, decise di fare l'attore e, all'et\u00e0 di 18 anni, si trasfer\u00ec a New York, dove frequent\u00f2 con successo l'Accademia americana di arti drammatiche.\nDopo aver lavorato come attore teatrale nella provincia americana, nei primi anni venti divent\u00f2 un nome celebre a Broadway. Perfetto interprete di commedie brillanti, venne notato dai produttori cinematografici, che lo fecero debuttare nel 1922 per impiegarlo come attore romantico in film sentimentali e d'avventura.\nGrazie alla sua piacevole voce non ebbe problemi con il passaggio dal muto al sonoro. Nel 1930 divorzi\u00f2 dalla sua prima moglie, l'attrice Eileen Wilson, dalla quale ebbe il suo unico figlio, William David Powell, morto suicida nel 1968. Nei primi anni trenta divent\u00f2 un divo di primo piano quando, scritturato dalla Metro-Goldwyn-Mayer, interpret\u00f2 una serie di commedie di successo, una su tutte \"L'uomo ombra\" (1934) di W. S. Van Dyke, al fianco di Myrna Loy, in cui interpret\u00f2 con verve ed eleganza il sofisticato detective Nick Charles, nato dalla penna di Dashiell Hammett. La coppia ebbe un enorme successo tanto che interpretarono altri 14 film assieme, compresi i sequel dell'Uomo Ombra. Nel 1935 partecip\u00f2 al film \"La maschera di mezzanotte\", al fianco di Ginger Rogers. Il secondo matrimonio con l'attrice Carole Lombard dur\u00f2 dal 1931 al 1933, e accanto a lei Powell interpret\u00f2 il ruolo dell'elegante barbone nella commedia \"L'impareggiabile Godfrey\" (1936) di Gregory La Cava, per cui ottenne una candidatura all'Oscar. Dopo il divorzio, Powell ebbe un'intensa relazione con Jean Harlow, con la quale recit\u00f2 nei film \"Tentazione bionda\" (1935) e \"La donna del giorno\" (1936). Il loro legame fu interrotto nel 1937 dall'improvvisa morte di lei, stroncata a soli 26 anni da una nefrite acuta. Per la \"bionda platino\", dopo due matrimoni fallimentari, l'attore aveva rappresentato l'unico compagno affidabile. Nella camera ardente della Harlow spicc\u00f2 il cuscino di fiori di Powell, accompagnato da un biglietto con la semplice scritta \"Buonanotte, tesoro\".\nLa morte dell'attrice e un tumore che gli venne diagnosticato lo spinsero a ridurre l'attivit\u00e0 lavorativa. Gli anni quaranta infatti videro Powell protagonista di ben poche pellicole rispetto al decennio precedente. Nel 1943 spos\u00f2 l'attrice Diana Lewis, con cui vivr\u00e0 felicemente fino alla morte. Durante il decennio torn\u00f2 a interpretare il ruolo di Nick Charles in alcuni sequel de \"L'uomo ombra\", e ottenne una nuova candidatura all'Oscar per la sua interpretazione del brusco banchiere protagonista del dramma \"Vita col padre\" (1947) di Michael Curtiz. Molti cinefili ricordano la sua delicata interpretazione di un vedovo in cerca di una nuova moglie nel film \"Come sposare un milionario\" (1953) di Jean Negulesco, accanto a Lauren Bacall, Marilyn Monroe e Betty Grable. Nel 1955, dopo un'ultima interpretazione nella commedia \"La nave matta di Mister Roberts\" di John Ford, si ritir\u00f2 dalle scene.\nMor\u00ec all'et\u00e0 di 91 anni. Venne sepolto nel Desert Memorial Park a Cathedral City, accanto al figlio e alla sua ultima moglie."}
{"id": "487176", "revid": "818832", "url": "https://it.wikipedia.org/wiki?curid=487176", "title": "8\u00b0 alpini", "text": ""}
{"id": "487181", "revid": "6923", "url": "https://it.wikipedia.org/wiki?curid=487181", "title": "Collevecchio (Montorio al Vomano)", "text": "Collevecchio \u00e8 una localit\u00e0 appartenente al territorio del comune di Montorio al Vomano (in Provincia di Teramo). \nGeografia fisica.\nCollevecchio sorge sulla collina di Colle Croce, sito a circa 10\u00a0km da Teramo e a 3\u00a0km dal capoluogo di comune.\nA circa 1\u00a0km vi \u00e8 la strada statale 80 del Gran Sasso d'Italia, la strada che collega Giulianova sulla costa adriatica con L'Aquila.\nStoria.\nCollevecchio ebbe importanza storica tant'\u00e8 che il vescovo di Teramo usava fregiarsi del titolo di Barone di Collevecchio.\nLe prime notizie ufficiali su Collevecchio sono relative all'anno 894 quando il vescovo di Teramo Giovanni I, facendo scambi di territorio con il conte aprutino Adelberto, citava nei documenti il Monastero di Santa Maria, che si pensa potesse trovarsi nel territorio di Collevecchio.\nNell'anno 1813 Collevecchio perdeva la sua autonomia e veniva annessa a Montorio al Vomano. Nel censimento del 1881 la localit\u00e0 contava solo 42 abitanti. \nL'edificio della scuola elementare di Collevecchio risale agli inizi del Novecento. La strada che dalla ex statale Teramo-Montorio (ora declassata a strada provinciale) risale al paese, \u00e8 stata asfaltata nella met\u00e0 degli anni sessanta del novecento. L'acqua fu portata nell'anno 1935, in seguito alla costruzione dell'Acquedotto del Ruzzo, costruito dall'impresa Massimo Del Fante.\nRecentemente l'antico borgo si \u00e8 in parte spopolato. Gli abitanti si sono spostati verso il bivio con il vecchio tracciato della statale 80 dove sono sorte nuove case. Molti abitanti si sono spostati a Teramo o emigrati altrove. A circa due chilometri, in direzione di Teramo, sorge una fabbrica di liquori realizzata dalla famiglia Paesani che produce il famoso \u201cAmaro Gran Sasso\u201d.\nChiesa.\nIl patrono di Collevecchio \u00e8 san Sebastiano. La chiesa di San Sebastiano si trova dentro il paese. Si suppone che questa chiesa dipendesse dal monastero di Santa Maria posto a valle. Era infatti pratica comune che i monasteri possedessero anche un castello posto sulle alture viciniori dove, in caso di pericolo, ci si potesse rifugiare. Questo modo di fare fu attuato dopo le invasioni saracene del secolo IX. Il castello di Collevecchio fu costruito proprio a tale scopo.\nAvendo i monaci bisogno di una chiesa, oltre al castello fu costruita anche la chiesa di San Sebastiano che il papa Anastasio IV avrebbe detta monacale \"\"Monasterium S. Sebastiani in Gomano\". Nella contrada San Sebastiano forse sorgeva una cappella dedicata al santo. Le antiche campane di Collevecchio si trovano nella chiesa di San Michele di Colledonico, localit\u00e0 non molto distante.\nLe attuali campane sono abbastanza recenti e la pi\u00f9 antica reca la data 1870. La stessa fu fusa dalla ditta Della Noce di Penna Sant'Andrea. All'interno vi \u00e8 inciso: \"Fideles voco-Festas honoro-Mortuos ploro-Tempestates fugo-1870 Della Noce T\". Sulla campana mezzana \u00e8 riportata la data del 1914 e sembra che la campana pi\u00f9 piccola sia dello stesso anno.\nLa chiesa ha sub\u00ecto diversi restauri. Nel 1857 dall'abate don Paolo Cesj, nativo di Teramo, con il contributo della popolazione. Nel 1900 un altro restauro ne ridusse le dimensioni. Dai racconti pare emergere che in quella data fu murata nelle fondamenta una pietra con inciso l'anno mille.\nNel 1931-1932 la chiesa \u00e8 stata abbellita con altari e con una balaustrata marmorei. Nel 1942, su interesse dell'insegnante Angiolina Di Salvatore in Sabatini, furono raccolte offerte e fu realizzato un altare in marmo dedicato a san Gabriele dell'Addolorata. La chiesa di San Sebastiano \u00e8 ad un'unica navata.\nPiane di Collevecchio.\nL'antica Collevecchio sembra sorgesse dove oggi si trova la localit\u00e0 Piane di Collevecchio.\nNel 1989 furono rinvenute sorgenti di acque salse e sulfuree che il Ministero ha riconosciuto \u201c\"acqua termale\"\u201d. Si sta pensando di costruire un centro termale che potrebbe avere riflessi turistici e occupazionali.\nA Piane di Collevecchio si tiene in debita considerazione il mulino ad acqua di propriet\u00e0 degli eredi Salvi Rocco, costruito nel 1867 da Giuseppe, Angelo e Francesco Salvi. Il mulino fu utilizzato fino al 1962. Attualmente viene utilizzato per visite scolastiche.\nChiesa di Piane di Collevecchio.\nL'antica chiesa monacale di Santa Maria si trovava in un profondo avvallamento lungo il \"Fosso dello Zolfo\". La costruzione doveva sorgere tra alte ripe, quasi alla confluenza del fosso con il fiume Vomano. Nella zona vi \u00e8 infatti una contrada che si chiama Santa Maria, o secondo alcuni San Martino. Non rimangono tracce della chiesa a causa dell'erosione dei due corsi d'acqua ma gli anziani della zona raccontano dell'esistenza di questa chiesa. Scavando, si dice siano stati ritrovati preziosi oggetti che hanno fatto la fortuna degli scopritori.\nIntorno al 1927 su interessamento dell'architetto Pio Ferretti fu costruita la chiesetta dedicata a Sant'Emidio. Pio era uno dei fratelli del sacerdote don Gregorio Ferretti, ucciso dai partigiani il 24 maggio 1944. Gli abitanti raccontano che Gregorio fosse un uomo di profonda cultura e di grandissima bont\u00e0 d'animo. Non sapeva negare gli aiuti che gli venivano richiesti, senza fare distinzione di partiti o di ideologie.\nPoich\u00e9 in passato aveva mostrato simpatia per il tramontato regime, fu invitato da vari amici a nascondersi. Rifiut\u00f2 di farlo in quanto in coscienza non aveva nulla da rimproverarsi e gli sembrava una vilt\u00e0 nascondersi. Una sera alcuni partigiani si recarono nella sua abitazione, posta appena sotto il paese in direzione di Collevecchio, e gli chiesero qualcosa da mangiare e anche un po' di soldi. Don Gregorio ne diede loro con la sua normale generosit\u00e0.\nQuando fu ora di andarsene, quegli uomini lo invitarono ad uscire con loro, ed appena fuori casa estrassero delle pistole e lo uccisero. I nomi dei colpevoli pare fossero conosciuti dalla gente del posto ma nessuno ha voluto mai pronunciarli pubblicamente. Il suo nome \u00e8 inserito nel libro: * Roberto Beretta, Storia dei preti uccisi dai partigiani, collana Religione, Piemme, 2005. pp.\u00a0319 ISBN 88-384-8459-7\nTradizioni di Piane di Collevecchio.\nTra le trazioni in uso a Piane di Collevecchio vi sono il \"Sant'Antonio\": gruppi di giovani si travestono con costumi tipici e vanno di casa in casa a cantare canzoni chiedendo in cambio donazioni in natura (salsicce, formaggio, uova).\nUn gioco tradizionale \u00e8 quello della \"rutula\"\" (ruzzola) consistente nel lancio di pizze di formaggio (solo in passato) o forme similari in legno o gomma, per mezzo di un laccio avvolto intorno alla circonferenza. Il gioco \u00e8 ancora praticato e recentemente \u00e8 stato qui svolto un Campionato italiano. \nIl patrono di Piane di Collevecchio \u00e8 Sant'Emidio."}
{"id": "487183", "revid": "21880", "url": "https://it.wikipedia.org/wiki?curid=487183", "title": "Opilioacaro", "text": ""}
{"id": "487186", "revid": "2160750", "url": "https://it.wikipedia.org/wiki?curid=487186", "title": "Elettrodomestico", "text": "Gli elettrodomestici sono apparecchi o piccole macchine alimentati ad energia elettrica e destinati ad uso domestico.\nStoria.\nMolti oggetti che oggi definiamo elettrodomestici preesistevano all'elettrificazione basandosi, per il loro funzionamento, sull'energia fisica umana o animale; ne sono esempi tra i tanti: il frullatore azionato a mano, la lavatrice azionata a mano, l'aspirapolvere a soffietto, il massaggiatore a rullo (divenuto in seguito vibromassaggiatore).\nI primi tentativi di elettrificare gli utensili d'uso quotidiano furono sperimentati nel campo degli oggetti di piccole dimensioni, primi fra tutti e a partire dalla fine del 1800, gli oggetti dotati di resistenza elettrica come teiere e bollitori.\nI motori elettrici ad induzione (concepiti da Nikola Tesla) applicati alle tecnologie d'uso quotidiano fecero la loro comparsa successivamente e solo in ragione di una significativa riduzione delle loro dimensioni ad opera, tra gli altri, di Chester Beach e di L. H. Hamilton (1908 circa). Questa seconda generazione di elettrodomestici procedeva alla sistematica sostituzione della forza muscolare con quella elettrica. Il primo passo fu quello di affiancare letteralmente i motori elettrici agli oggetti domestici esistenti (come ancora oggi accade, ad esempio, per le macchine per la tiratura della pasta fatta in casa) in seguito i motori elettrici furono integrati nell'oggetto stesso, soprattutto a partire dal 1920 in coincidenza con lo sviluppo di un'\"estetica del rivestimento\" (scocca) fino ad allora non impiegata in oggetti d'uso quotidiano.\nTra i primi oggetti d'uso quotidiano ad essere elettrificati troviamo sorprendentemente i vibromassaggiatori, ovvero le tecnologie elettromedicali utilizzate per il massaggio dei muscoli.\nLa diffusione di elettrodomestici in Europa crebbe in larga misura tra il 1930 e il 1970, soprattutto nel Nord Europa (AEG, Electrolux, Siemens, Braun, Philips), e in misura considerevole anche in Inghilterra e Francia. Solo negli anni Settanta per\u00f2 si assiste ad una vera e propria esplosione.\nIn Italia lo sviluppo dell'industria degli elettrodomestici prende avvio a partire dalla fine degli anni Quaranta e si deve per lo pi\u00f9 ad aziende come: Candy (lavatrici), CGE (piccoli elettrodomestici tra cui un'incredibile centrifuga in ghisa), Smeg (frigoriferi, piccoli elettrodomestici, forni, lavastoviglie), Fiat (frigoriferi e lavatrici), Omre (piccoli elettrodomestici soprattutto frullatori e macinacaff\u00e8 dal design molto ricercato), Rex (frigoriferi), Zanussi (frigoriferi).\nNegli Stati Uniti il fenomeno della massiccia diffusione degli elettrodomestici inizia a partire dagli anni Venti, General Electric (di Thomas Alva Edison) e Westinghouse (di George Westinghouse) prime fra tutte, in coincidenza con la nascita dello stile progettistico dello \"Streamline Decade\" o \"Machine Age\" caratterizzato dall'impiego di forme aerodinamiche anche per oggetti \"stanziali\" e d'uso quotidiano. Tra i designer pi\u00f9 famosi di questo periodo troviamo Raymond Loewy che progett\u00f2 anche per l'Electrolux e in seguito per la NASA. Lo streamline contagi\u00f2 nei due decenni successivi anche i designer nord europei fino alla rivoluzione compiuta dalla tedesca Braun nel 1950 che inaugur\u00f2 lo stile della \"Buona Forma\", un design essenziale contrapposto agli eccessi stilistici dello streamline.\nUn ruolo essenziale nella storia del design elettrodomestico fu giocato dall'azienda tedesca AEG grazie al suo designer Peter Behrens che nei primi decenni del Novecento lavor\u00f2 assiduamente (non solo nel campo degli elettrodomestici) sul concetto di oggetti coordinati.\nTra gli elettrodomestici pi\u00f9 curiosi troviamo: l'aspirapolvere/frullatore prodotto da varie aziende europee tra cui l'italiana Arista nel 1950; l'aspirapolvere volante, il Constellation realizzato verso la fine degli anni Cinquanta dalla Hoover, un aspirapolvere a forma sferica che scivolava su un cuscinetto d'aria (da qualche anno rimesso sul mercato con un restyling minimo) e, sempre della Hoover il Celebrity Air-Ride model S3005 (1973), sempre un aspirapolvere a cuscinetto d'aria questa volta con una scocca che ricordava esplicitamente un disco volante.\nTipi.\nGli elettrodomestici vengono comunemente suddivisi in:\nestrattore di succo ecc."}
{"id": "487188", "revid": "27723", "url": "https://it.wikipedia.org/wiki?curid=487188", "title": "Interazione mareale", "text": ""}
{"id": "487189", "revid": "270833", "url": "https://it.wikipedia.org/wiki?curid=487189", "title": "Ferrari F40", "text": "La Ferrari F40 \u00e8 un'auto sportiva prodotta dalla casa automobilistica italiana Ferrari, virtuale erede della Ferrari 288 GTO Evoluzione, costruita tra il 1987 e il 1998 (per gli ultimi esemplari \"F40 GTE\"), la cui erede fu la F50. Il disegno della carrozzeria \u00e8 stato realizzato dallo studio Pininfarina da Aldo Brovarone e Leonardo Fioravanti sotto la guida di Nicola Materazzi (che progett\u00f2 motore, cambio e altre parti meccaniche della vettura e aveva in precedenza disegnato la carrozzeria della 288 GTO Evoluzione, dalla quale l'F40 riprende numerosi tratti stilistici) e Pietro Camardella.\nProfilo e contesto.\nNata per celebrare i primi quarant'anni di attivit\u00e0 sportiva della casa automobilistica modenese, la \"F40\" fu presentata in anteprima alla stampa presso il centro civico di Maranello, il 21 luglio 1987, da Enzo Ferrari, Leonardo Fioravanti e Nicola Materazzi. Nel successivo mese di settembre venne esposta al pubblico durante il salone dell'automobile di Francoforte.\nTra le altre particolarit\u00e0 la vettura ha quella quali il kevlar per il telaio, le fibre di vetro per la carrozzeria, resine aeronautiche per i serbatoi e il plexiglas per i finestrini laterali e di essere stata, al momento della sua presentazione l'auto stradale pi\u00f9 veloce mai costruita con i suoi 324\u00a0km/h dichiarati (spesso sensibilmente superati in vari test), record poi battuto nel 1991 dalla Bugatti EB 110.\n\u00c8 stata l'ultima Ferrari dotata di motore turbocompresso e costruita sotto la supervisione di Enzo Ferrari, fino all'introduzione nel 2014, ben 27 anni dopo, della Ferrari California T.\nStoria.\nL'idea di festeggiare i 40 anni di vita della Ferrari con un'auto particolare si presenta subito complessa viste le prestazioni e le caratteristiche tecniche della 288 GTO. Pertanto viene realizzata un'auto che richiami una vettura da Formula 1 dell'epoca adattata all'uso stradale. Questa Ferrari inoltre doveva dare la supremazia prestazionale al cavallino nel mercato mondiale. Ci riuscirono ampiamente, sia per i primati velocistici noti, sia per comportamento stradale.\nAl momento della presentazione l'unica rivale diretta era la Porsche 959, che era stata anch'essa concepita per le competizioni in pista riservate al Gruppo B e rimase in produzione fino al 1988, mentre negli anni novanta fu messa in commercio la Jaguar XJ220, prodotta tra il 1992 e il 1994. La prima presentazione ufficiale alla stampa avvenne a Maranello il 21 luglio 1987, mentre al livello internazionale la vettura esord\u00ec al Salone dell'automobile di Francoforte sempre dello stesso anno.\nVenne utilizzato il kevlar per rinforzare la scocca e la fibra di vetro per la carrozzeria, che ha un coefficiente aerodinamico di 0,34. Il cofano motore (posteriore) si apre a conchiglia come sulle vetture Sport Prototipo e presenta un'estesa superficie trasparente in plexiglas che lascia in mostra il motore. Del design della F40 fu incaricato al Centro Studi e Ricerche Pininfarina di Cambiano TO diretto da Leonardo Fioravanti, da sviluppare sulla meccanica di una 288 GTO Evoluzione con carrozzeria tecnico-sperimentale, mantenendone la cellula abitacolo, a sua volta derivata dalla 288 GTO. Affidato all\u2019ufficio stile guidato da Aldo Brovarone, lo stile fu definito dai bozzetti di Pietro Camardella e grazie ad un'approfondita ottimizzazione aerodinamica, condotta in galleria del vento Pininfarina dall'ing. Mario Vernacchia, anch'egli stilista al CSRP. Mentre il telaio in acciaio e materiali compositi era gi\u00e0 quello definitivo, il motore di 2.855\u00a0cm\u00b3 era arrivato a sprigionare anche 650 CV. La Ferrari intendeva cos\u00ec esplorare la robustezza del propulsore con tali potenze in gioco e la possibilit\u00e0 di evoluzioni per l'impiego agonistico. La F40 infatti rispondeva al clich\u00e9 tecnico del Gruppo B, mai abolito ufficialmente negli allegati tecnici, ma che all'epoca non era pi\u00f9 ammesso in nessuna competizione sanzionata dalla Federazione Internazionale dell'Automobile.\nDopo approfondite prove in pista si omolog\u00f2 per la produzione un V8 con qualche cm\u00b3 in pi\u00f9 (2.936 cm\u00b3, per la precisione) e parecchi cavalli in meno, per soddisfare le esigenze di trattabilit\u00e0 nell'uso quotidiano e soprattutto per rispettare le stringenti norme sulle emissioni. Come per la Ferrari 288 GTO, anche l'F40 fu subito oggetto di speculazioni: all'inizio il prezzo di listino venne fissato intorno a 374 milioni di lire, ma sul mercato non ufficiale le vetture vennero vendute a cifre vicine ai 1,5/2 miliardi di lire.\nIl numero di esemplari prodotti, pianificati inizialmente in 400, venne aumentato fino al limite invalicabile di 1.000 esemplari. Proprio nel momento in cui il valore dell'auto era all'apice per\u00f2, la vettura ottenne l'omologazione negli Stati Uniti, fino ad allora negata a causa delle caratteristiche estreme della macchina. La Ferrari dovette quindi rispettare il contratto con l'importatore statunitense che obbligava la casa di Maranello a destinare il 22% della produzione di ogni modello al mercato americano. La produzione venne quindi estesa fino a portare il numero totale di F40 prodotte a 1.337 esemplari.\nCaratteristiche tecniche.\nMotore.\nIl motore \u00e8 un 8 cilindri a V di 90 gradi, cilindrata pari a 2936,25 cm\u00b3, alesaggio 82,0 mm corsa 69,5\u00a0mm, sovralimentato con due turbocompressori IHI, distribuzione a doppio albero a camme in testa per bancata, quattro valvole per cilindro con due iniettori per cilindro. La potenza massima erogata \u00e8 di 478 CV (352 kW) a 7000 giri/min, coppia massima 577 Nm a 4000 giri/min. Il rapporto di compressione \u00e8 di 7,7:1. Il cambio \u00e8 manuale a 5 marce, pi\u00f9 retromarcia, con frizione bidisco a secco e montato longitudinalmente.\nCorpo vettura.\nBerlinetta 2 posti, telaio a traliccio tubolare in acciaio con vasca abitacolo con pannelli scatolati di rinforzo in materassino di kevlar e fibra di kevlar con resina epossidica. Carrozzeria in fibra di vetro dal peso totale di 46\u00a0kg con un fattore Cx pari a 0,34. Le sospensioni anteriori e posteriori sono indipendenti, con bracci trasversali molle elicoidali e barra stabilizzatrice. Esse inoltre, grazie ad ammortizzatori oleopneumatici che possono essere regolati dall'abitacolo, sono regolabili su tre settaggi differenti in altezza da terra e rigidit\u00e0, a seconda dello stile di guida e delle condizioni di esercizio. Il passo \u00e8 di 2.450\u00a0mm, la carreggiata anteriore di 1.594\u00a0mm e quella posteriore di 1.606\u00a0mm. Lo sterzo \u00e8 a cremagliera. Il peso totale \u00e8 di 1.155\u00a0kg. Modeste differenze estetiche si ebbero nel corso della produzione per la versione europea (griglie tra cofano anteriore e portiera e retronebbia ai lati della targa fino al n. telaio 77168 come da manuale officina tav. 111), pi\u00f9 evidenti nella versione USA (paracolpi in gomma anteriori e posteriori, terza luce stop posteriore, sedili di diversa conformazione) per ottemperare alle normative statunitensi.\nInterni.\nL'interno della F40 \u00e8 ridotto all'essenziale, in onore alla sua vocazione pi\u00f9 corsaiola che stradale. Con l'eccezione del climatizzatore, sono assenti l'impianto stereo, il portaoggetti, i tappettini, le rifiniture in pelle e i pannelli delle portiere. I primi 50 modelli utilizzavano dei finestrini scorrevoli lateralmente (fino alla vettura n. 77088 come da manuale officina tav. 108/A), mentre i successivi montavano vetri discendenti con comando a manovella e diverso pannello della portiera; non sono mai stati prodotti modelli dotati di vetri a comando elettrico. Le maniglie interne delle portiere sono sostituite da cinghie di gomma. La F40 \u00e8 sprovvista di sterzo assistito e ABS. Questa dotazione \"spartana\" la differenziava ulteriormente dalla rivale Porsche 959, che sfoggiava invece un ampio utilizzo di tecnologia elettronica.\nPrestazioni.\nIl rapporto peso-potenza \u00e8 di 2,58\u00a0kg/CV con una potenza specifica di 163 CV/litro.\nCome da prova su strada della rivista Quattroruote.\nF40 LM.\nIn seguito alle numerose richieste del Presidente di Ferrari France \"Daniel Marin\" a Enzo Ferrari di preparare una versione della F40 per la 24 Ore di Le Mans, a inizio 1989 vennero costruiti in collaborazione con Michelotto Automobili due esemplari da gara noti con il nome di F40 LM.\nLa vettura durante i primi test venne supervisionata dal collaudatore \"Dario Benuzzi\" e, prima di gareggiare a Le Mans, esord\u00ec nel Campionato IMSA in classe GTO sul Circuito di Laguna Seca con alla guida Jean Alesi. Partita in seconda posizione la vettura termin\u00f2 la gara al terzo posto. La stagione seguente, nel 1990, Ferrari France schier\u00f2 nuovamente una o due F40 LM in alcune prove del Campionato, conquistando in totale 4 podi, ma mancando l'auspicata vittoria.\nF40 Competizione.\nAltre otto vetture sulla base della F40 LM furono costruite con la sigla F40 Competizione dal 1989 al 1994, per permettere ad altre squadre private di correre anche in altri Campionati GT al di fuori del contesto di Le Mans.Rispetto al modello stradale le F40 LM e F40 Competizione presentano turbocompressori e intercooler maggiorati, una nuova centralina elettronica di gestione del motore (siglato F120B), il rapporto di compressione salito a 8,0:1 e la pressione di sovralimentazione portata a 2,6 bar. Tali modifiche portarono la potenza massima a circa 720\u00a0CV in gara, mentre in prova furono superati i 900 CV: questo per quanto riguarda le vetture che gareggiarono nell'IMSA in GTO dal 1989 al 1990. Quelle schierate nel BPR Global GT Series (le F40 GTE) erano invece limitate per regolamento nella potenza massima a 660 CV. Il peso, in base alle differenti serie, si aggirava normalmente sui 1.050\u00a0kg, anche se alcuni esemplari scendevano sotto la soglia della tonnellata. La velocit\u00e0 massima era prossima ai 370\u00a0km/h e l'accelerazione da 0 a 100\u00a0km/h necessitava di circa 3 secondi.\nUna replica su base F40 LM (con motore originale di una vera F40 ma carrozzeria in fibra di carbonio) fu fatta costruire dal miliardario e pilota belga Jean Blaton, il quale possedeva gi\u00e0 una F40 LM (telaio n. 88520). Ha disposto successivamente la conversione di questa F40 LM replica in vettura da competizione barchetta, la riprogettazione \u00e8 stata affidata a Tony Gillet, creatore della Gillet Vertigo dando vita alla tanto discussa Ferrari F40 LM Barchetta Beurlys di colore giallo. Egli introdusse nuove sospensioni push-rod con un nuovo sistema di raffreddamento. Altre modifiche si riscontrano negli scarichi, modificati e direzionati di lato in corrispondenza delle ruote posteriori, nel nuovo roll-bar installato all'interno (inserito per motivi di rigidit\u00e0 e sicurezza) e nel parabrezza provvisorio, pi\u00f9 piccolo rispetto all'originale. Questa vettura ha subito alcune modifiche nel corso degli anni, ma non \u00e8 mai stata ufficialmente riconosciuta dalla Ferrari in quanto una replica non approvata dal Cavallino..\nF40 GTE.\nLa Ferrari F40 \"\"venne preparata da Michelotto Automobili anche in ulteriori sei esemplari (in totale sono sette) noti con il nome di F40 GTE, l'ultima evoluzione da pista realizzata appositamente per gareggiare nel Campionato BPR Global GT Series. Sfruttando le conoscenze acquisite con la versione LM, venne prodotta tra il 1994 e il 1996. Aveva un motore con una cilindrata maggiorata a 3,5 litri dotato per regolamento di flange sui condotti di aspirazione erogava una potenza massima di 660 CV, montava un cambio sequenziale a 6 rapporti e dischi freno in carboceramica (impiegati nella stagione 1996). Inizialmente colse numerosi successi in campionato anche contro le pi\u00f9 moderne McLaren F1 GTR soprattutto nelle gare sprint; mentre nelle gare endurance manifestava problemi di affidabilit\u00e0 che ne limitavano i risultati, nella stagione 1996 era ormai poco competitiva nei confronti di vetture frutto di progetti pi\u00f9 recenti e schierate da squadre ufficiali come la Porsche 911 GT1.\nF40 \"Speciali\".\nDella F40 vennero realizzati 8 prototipi, con i seguenti numeri di telaio: 73015, 74045, 74047, 74049, 74327, 75034, 75052 e 76354; ognuno dei quali fu realizzato per testare specifici particolari della futura F40. Tutti i prototipi erano dotati di cinque feritoie su ogni lato posteriore della vettura (sotto l'ala posteriore), in luogo delle quattro feritoie delle vetture di produzione. I prototipi si differenziavano anche per differenti soluzioni degli specchietti (alcuni ne erano addirittura privi) e per il design della parte in plexiglas trasparente coprimotore con ben 20 sfoghi di minore dimensione in luogo degli 11 dei modelli di serie.\nLa F40 telaio 73015 \u00e8 di fatto la prima vera F40 venne presentata a Maranello il 21 luglio 1987, in occasione di una conferenza stampa, in cui Enzo Ferrari elogiando le doti della F40, fece un riferimento all'epoca in cui le vetture da strada potevano anche gareggiare su pista.\nLa F40 telaio 74045 dopo aver svolto il suo ruolo di prototipo venne trasformata in F40 LM e successivamente in una F40 GTE, fu iscritta a Le Mans nel 1995 e nel 1996.\nLa F40 telaio 74047 dopo essere stata presentata al Salone dell'Automobile di Francoforte nel 1987, venne inviata a Michelotto dove venne trasformata in una F40 GT. Si afferm\u00f2 nel Campionato Italiano GT dal 1992 al 1994.\nLa F40 telaio 74049 \u00e8 dotata di pannelli in fibra pi\u00f9 sottili delle vetture di serie, privi di rinforzi laterali, oltre ad avere le caratteristiche 5 feritoie esclusive dei prototipi e ha gli specchietti retrovisori con braccio allungato. In particolare inoltre questa \"speciale\" \u00e8 dotata del motore siglato F120AB (da notare che le F40 di serie hanno il motore F120A e le F40 LM richiedendo una maggiore erogazione di potenza hanno il motore F120B).\nLa F40 telaio 75052 \u00e8 stata regolarmente venduta, ha anch'essa le solite cinque feritoie posteriori, vetri scorrevoli in plexiglass, fari anteriori gialli, specchietti retrovisori al deflettore del finestrino e non sulla portiera, ha inoltre il rivestimento interno del tetto in pelle trapuntata mai utilizzata sulle versioni di serie.\nLa F40 telaio 76354 venne esposta al salone di Ginevra del 1988.\nAnche nell'arco della produzione vennero realizzate alcune vetture che si differenziano dalle vetture standard, per soluzioni estetiche e funzionali.\nNel 1989, con telaio numero 79883 viene realizzata la Ferrari F40 Valeo, esemplare unico commissionato e realizzato per l'avvocato Gianni Agnelli. \u00c8 l'unica F40 dotata di Frizione Elettronica Valeo, che consente l'attivazione della frizione in meno di 100 millisecondi con un dispositivo azionato dal movimento della leva del cambio. Questa vettura \u00e8 l'unica F40 priva del pedale della frizione. Questo sistema di controllo elettronico della frizione fu inizialmente sviluppato sulle vetture da Rally Lancia Delta Integrale, e fu installato anche su alcuni esemplari di Ferrari Mondial coup\u00e9 e cabrio, \u00e8 dotato di numerosi sistemi di sicurezza che impediscono l'avviamento con marcia innestata e la scelta di marce troppo alte o troppo basse da parte del guidatore. Il pomello del cambio \u00e8 in alluminio personalizzato con le iniziali GA in luogo dei classici numeri. Questa F40 ha anche la particolarit\u00e0 di essere una di soli 2 esemplari realizzati con interni in tessuto neri, anzich\u00e9 rossi."}
{"id": "487193", "revid": "27723", "url": "https://it.wikipedia.org/wiki?curid=487193", "title": "Apofi", "text": ""}
{"id": "487201", "revid": "287204", "url": "https://it.wikipedia.org/wiki?curid=487201", "title": "L'indovino del villaggio", "text": "L'indovino del villaggio (titolo originale francese: Le devin du village) \u00e8 un intermezzo buffo con testi e musica di Jean-Jacques Rousseau.\nStoria.\nNon fiducioso nel successo di questa opera, vista la fredda accoglienza riservata alla sua precedente \"Le Muse galanti\", Rousseau decise di farla provare senza che si sapesse il nome dell'autore. Inaspettatamente i musicisti incaricati dell'interpretazione espressero un parere positivo, tanto che l'opera fu proposta per la prima rappresentazione a corte.\nFu eseguita per la prima volta al castello di Fontainebleau il 18 ottobre 1752 per il re Luigi XV, e riscontr\u00f2 un certo successo. Alla prima erano presenti il re e Madame de Pompadour, oltre a Rousseau stesso. Al termine della serata, venne proposto a Rousseau di recarsi a corte il giorno successivo, al cospetto di Luigi XV, per il conferimento della carica di poeta di corte. Rousseau, tuttavia, rifiut\u00f2 di presentarsi, a causa della stenosi all'uretra che lo affliggeva fin dall'infanzia e che gli aveva causato dei problemi d'incontinenza durante lo spettacolo.\nTrama.\nI personaggi attorno a cui ruota la vicenda sono tre: Colette, la ragazza protagonista, il cui ruolo \u00e8 affidato ad un soprano, Colin, l'amante da cui lei \u00e8 stata abbandonata e che \u00e8 interpretato da un tenore, e infine l'indovino il cui ruolo, come accadeva per parecchi personaggi ispirati alla commedia dell'arte italiana, \u00e8 affidato alla voce di un basso buffo o di un baritono. La trama \u00e8 molto semplice: Colette, che, abbandonata da Colin canta il suo rammarico nell'aria iniziale \"J'ai perdu mon serviteur\", si affida all'indovino, il quale, grande conoscitore dei sentimenti umani, con un espediente riesce a far riunire i due amanti. L'opera ispirer\u00e0 Mozart per la composizione di \"Bastien und Bastienne\"."}
{"id": "487202", "revid": "104485", "url": "https://it.wikipedia.org/wiki?curid=487202", "title": "William Crookes", "text": "Biografia.\nFrequent\u00f2 la scuola di Cheppenham dove ricevette l'educazione primaria, e a soli 15 anni fu ammesso al Reale Collegio di Chimica (\"Royal College of Chemistry\") di Hannover Square a Londra sotto la guida di August Wilhelm von Hofmann.\nNel 1861, mentre stava eseguendo esperimenti di spettroscopia, scopr\u00ec un nuovo elemento chimico che aveva la caratteristica di emettere un raggio di colore verde intenso nello spettro elettromagnetico.\nChiam\u00f2 questo elemento \"tallio\" dal greco antico \"thallos\", un germoglio verde.\nIde\u00f2 e realizz\u00f2 un radiometro (radiometro di Crookes).\nInizi\u00f2 quindi una serie di ricerche sulla conduzione dell'elettricit\u00e0 nei gas a bassa pressione e scopr\u00ec che quando la pressione era molto bassa, il catodo sembrava emettere dei deboli raggi luminosi.\nQuesti raggi furono chiamati \"raggi catodici\" ma in seguito si scopr\u00ec che erano dei semplici flussi di elettroni. Questa propriet\u00e0 \u00e8 la stessa utilizzata nei normali tubi catodici dei televisori.\nCrookes fu uno dei primi scienziati ad interessarsi e studiare il settore che oggi viene chiamato Fisica del plasma.\nFu insignito della Royal Medal nel 1875, della Medaglia Davy nel 1888 e della Medaglia Copley nel 1904.\nNel 1913 fu eletto Presidente della Royal Society di Londra e rimase in carica fino al 1915.\nVerso la fine della sua vita, ebbe stretti contatti con la \"Society for Psychical Research\". A causa del suo rapporto di ricerca con la giovane medium Florence Cook, cominciarono a circolare voci diffamatorie che i due fossero amanti, e che Crookes la aiutasse a falsificare le prove."}
{"id": "487211", "revid": "2134764", "url": "https://it.wikipedia.org/wiki?curid=487211", "title": "Alex Righetti", "text": "Caratteristiche tecniche.\nAlto 1,98 m per 100\u00a0kg, giocava nel ruolo di ala.\nBiografia.\n\u00c8 figlio di Alfio Righetti, pugile che sfid\u00f2 Leon Spinks in una semifinale mondiale.\nCarriera.\nClub.\nCresce cestisticamente nelle giovanili del Basket Rimini, debuttando in prima squadra a 17 anni non ancora compiuti. Con la formazione della sua citt\u00e0 natale conquista una promozione nella massima serie nel 1997, per poi debuttare nelle coppe europee ai tempi in cui Rimini era sponsorizzata Pepsi ed essere convocato in nazionale.\nNel 2000 Righetti arriva nella squadra capitolina, la Virtus Roma: in questa stagione conquista la Supercoppa italiana contro la Virtus Bologna, mentre in campionato ha una media di 14,1 punti. Abile tiratore dalla lunetta, conclude l'annata 2001-02 con il 93,3% ai tiri liberi. Nel 2003-04 debutta in Eurolega.\nIl rapporto con il sodalizio romano si interrompe solamente nel 2007, con Righetti che ritrova il quintetto base trasferendosi alla Scandone Avellino nell'anno in cui gli irpini vinsero la Coppa Italia. Per un biennio gioca poi con la Virtus Bologna vincendo anche un'EuroChallenge, ma perde gran parte del secondo anno di permanenza poich\u00e9 la societ\u00e0 decide di metterlo fuori rosa per alcuni contrasti legati al contratto.\nNel 2010 disputa un'annata alla Pallacanestro Varese, seguita dall'esperienza alla Juvecaserta. Nel 2013-2014 fa ritorno alla Virtus Roma firmando un contratto annuale. Rimane nella capitale anche l'anno successivo, ma non alla Virtus bens\u00ec all'Eurobasket, formazione militante in Serie B comunque legata alla Virtus da un rapporto di collaborazione. Qui Righetti trova l'ex compagno di squadra Davide Bonora nelle vesti di coach.\nNazionale.\nGi\u00e0 convocato in pi\u00f9 nazionali giovanili, la sua prima partita con la nazionale maggiore risale al 23 novembre 1998, nell'amichevole di Brescia contro l'Olimpia Milano.\nNel 2001 viene inserito dal CT Boscia Tanjevi\u0107 nella rosa dei dodici convocati per l'Europeo 2001. Al termine della competizione il coach montenegrino lascia ed al suo posto arriva Carlo Recalcati, che continua a convocarlo anche per i campionati europei del 2003 (in cui l'Italia vince la medaglia di bronzo) e quelli del 2005.\nIl risultato pi\u00f9 prestigioso risale per\u00f2 al 2004, quando Righetti e gli azzurri arrivarono a disputare la finale delle Olimpiadi di Atene, poi persa contro l'Argentina. A seguito di questo risultato viene nominato Grande Ufficiale della Repubblica Italiana insieme al resto della squadra.\nComplessivamente con la nazionale maggiore ha disputato 114 partite, segnando 905 punti in totale."}
{"id": "487212", "revid": "729019", "url": "https://it.wikipedia.org/wiki?curid=487212", "title": "Istituto Massimiliano Massimo", "text": "L'Istituto Massimiliano Massimo \u00e8 una scuola paritaria cattolica della Compagnia di Ges\u00f9, sita a Roma, che si ispira ai principi pedagogici di Ignazio di Loyola.\nStoria.\nLe origini dell'Istituto risalgono al lontano 1551, quando Ignazio di Loyola istitu\u00ec una piccola scuola aperta a tutti: la Scuola di grammatica, di umanit\u00e0 e di dottrina cristiana in via Nuova Capitolina, in seguito via dell'Aracoeli.\nIl 28 ottobre 1584, papa Gregorio XIII fece costruire un istituto di dimensioni maggiori, ossia il Collegio Romano. In tale istituto fu scritta nel 1599 con la collaborazione di altri collegi della Compagnia di Ges\u00f9, la \"Ratio Studiorum.\" I Gesuiti diressero il Collegio Romano fino al 1773, anno in cui la Compagnia di Ges\u00f9 fu soppressa, per farvi ritorno nel 1814, quando l'Ordine fu restaurato ad opera di papa Pio VII.\nNel 1870, il Governo italiano confisc\u00f2 l'edificio, destinandolo a sede del liceo classico Ennio Quirino Visconti. Conseguentemente i suoi docenti e studenti dovettero cos\u00ec trasferirsi nel vicino palazzo Borromeo, finch\u00e9 non venne edificata la Pontificia universit\u00e0 gregoriana. Tuttavia, nel 1873, padre Massimiliano Massimo, a cui \u00e8 intitolato l'ente, eredit\u00f2 Palazzo Peretti e, nel 1879, lo mise a disposizione dell'Ordine per rifondare la scuola. Nel 1960, a causa dell'aumento della popolazione scolastica, l'Istituto fu trasferito presso l'EUR; la nuova sede fu ufficialmente inaugurata l'8 dicembre 1960. Nel 1973 l'istituto ammette la prima studentessa e dal 1987 tutte le classi furono miste.\nStruttura.\nNell'atrio del Massimo sono custoditi, all'interno di teche climatizzate, due antichi mappamondi in legno del 1600. Nel foyer dell'auditorium sono conservati alcuni affreschi provenienti dall'Istituto Massimo alle Terme che rappresentano diverse riforme urbanistiche e lo stemma della famiglia Massimo. Nel corridoio che conduce ai licei \u00e8 stato allestito un museo di minerali, antichi attrezzi scientifici tra cui alcune riproduzioni di attrezzi del padre gesuita Angelo Secchi e una sorta di wunderkammer che conserva reperti antichi.\nLega missionaria studenti.\nL'istituto ospitava la sede della Lega missionaria studenti, poi collocata presso la chiesa di San Ignazio a Roma, movimento ignaziano che si occupa della formazione spirituale degli alunni delle scuole superiori, organizzando incontri e campi di volontariato."}
{"id": "487213", "revid": "1543377", "url": "https://it.wikipedia.org/wiki?curid=487213", "title": "Bahnar", "text": "I Bahnar (o anche Ba Na) sono un gruppo etnico del Vietnam, con una popolazione totale di circa 160.000 individui.\nParlano una lingua del ceppo linguistico Mon-Khmer. Come molti degli altri gruppi etnici degli altopiani centrali del Vietnam, i Bahnar suonano tantissimi strumenti musicali tradizionali, compresi i gong cinesi e gli strumenti fatti col bamb\u00f9. \nTra il 1888 ed il 1890 con i Sedang e Rengao furono riuniti dall'avventuriero francese Marie-Charles David de Mayrena nel regno di Sedang. Il piccolo regno ebbe breve vita, venendo successivamente occupato dalle truppe coloniali francesi."}
{"id": "487215", "revid": "46931", "url": "https://it.wikipedia.org/wiki?curid=487215", "title": "Ba Na", "text": ""}
{"id": "487217", "revid": "729019", "url": "https://it.wikipedia.org/wiki?curid=487217", "title": "Esotossicosi", "text": "Il termine esotossicosi viene solitamente utilizzato in clinica medica per indicare l'assunzione incongrua di etanolo.\nL'etanolo \u00e8 un prodotto che si genera dalla fermentazione dei glucidi presenti nella frutta, nei cereali, in alcuni semi e tuberi. &lt;br&gt;\nL'alcol etilico se assunto sotto forma di bevande alcoliche viene trasformato in parte a livello gastrico (stomaco), mentre la maggior parte viene assorbito passando direttamente nel sangue raggiungendo tutti gli organi.\nL'eliminazione dell'etanolo avviene principalmente dal fegato in maniera molto lenta, esplica la propria azione a livello di sistema nervoso centrale, con una duplice risposta: inizialmente compare uno stato euforico, successivamente si manifestano sintomi da depressione psichica (diminuzione e rallentamento delle capacit\u00e0 mentali, tristezza, rallentamento dei movimenti, alterazione della coscienza fino al coma, a seconda del livello di alcolemia)."}
{"id": "487221", "revid": "767487", "url": "https://it.wikipedia.org/wiki?curid=487221", "title": "Gli immortali (film 1995)", "text": "The Immortals \u00e8 un film del 1995 diretto da Brian Grant.\nTrama.\nJack, proprietario senza scrupoli di un nightclub, si allea con un gruppo di piccoli criminali e li organizza in insolite coppie (un uomo di colore e un bianco razzista, un laureato e un ex alunno delle medie, un irascibile truffatore postale e una falsaria femminista), affidandogli l'incarico di compiere piccole rapine."}
{"id": "487227", "revid": "92723", "url": "https://it.wikipedia.org/wiki?curid=487227", "title": "Sinonimo (tassonomia)", "text": "In tassonomia per sinonimo si intende ognuno dei due (o pi\u00f9) nomi scientifici della stessa categoria usati per indicare il medesimo taxon.\nQuando ad esempio esistono due nomi per la stessa specie, si applica la cosiddetta \"legge della priorit\u00e0\": il primo di essi che \u00e8 stato pubblicato in un articolo scientifico viene mantenuto (sinonimo pi\u00f9 antico o \"senior\"), mentre il secondo (sinonimo pi\u00f9 recente o \"junior\") deve essere abbandonato e non pu\u00f2 pi\u00f9 essere riutilizzato.\nSi distinguono due categorie di sinonimi: i \"sinonimi nomenclaturali\" e i \"sinonimi tassonomici\".\nPer esempio l'abete rosso \u00e8 stato nominato da Linneo come \"Pinus abies\" L. e ha lo stesso tipo di \"Picea abies\" (L.) H.Karst. Quando il secondo binomio \u00e8 stato universalmente considerato quello corretto \"Pinus abies\" L. \u00e8 divenuto il sinonimo nomenclaturale di \"Picea abies\"."}
{"id": "487229", "revid": "767487", "url": "https://it.wikipedia.org/wiki?curid=487229", "title": "Kim Wilde", "text": "In quasi 40 anni di carriera, ha venduto oltre 60 milioni di dischi, in tutto il mondo, piazzando, tra il 1981 ed il 1993, 26 hit nella Top 75 britannica dei singoli, di cui 4 Top 10 e 4 Top 3.\nBiografia.\nNasce nel quartiere londinese di Chiswick. Figlia di Marty Wilde, noto cantante britannico degli anni sessanta, durante il periodo del college incide parecchi demo con l'aiuto del fratello Ricky Wilde che attirano l'attenzione di Mickie Most, produttore della RAK Records.\nGli anni '80.\nNel 1981 il suo primo singolo, \"Kids in America\", raggiunge il secondo posto delle classifiche inglesi e vende 2 milioni e mezzo di copie nel mondo, un ottimo lancio per l'album di debutto, intitolato semplicemente \"Kim Wilde\". L'anno successivo incide una delle sue canzoni di maggior successo, \"Cambodia\" che, pubblicata su 45 giri, raggiunge i vertici delle hit parade in molti paesi; nello stesso anno viene inserita nel secondo album della Wilde, \"Select\".\nNel 1984 passa alla MCA Records. Nel 1985 canta nella canzone in inglese e in francese \"Les Nuits sans Kim Wilde\" (\"Le notti senza Kim Wilde\" di Laurent Voulzy). Nel 1986, grazie al rifacimento di un brano di Diana Ross &amp; The Supremes, \"You Keep Me Hangin' On\", raggiunse la vetta delle classifiche statunitensi.\nIl 1988 \u00e8 l'anno in cui la cantante pubblica l'album \"Close\", che si riveler\u00e0 un successo mondiale, raggiungendo la top ten in molti paesi. Dall'album verranno estratti ben 5 singoli, il secondo di questi \"You Came\" si imporr\u00e0 nelle classifiche europee raggiungendo il #3 nel Regno Unito. In patria anche i successivi singoli \"Never Trust a Stranger\" e \"Four Letter Word\" raggiungeranno la top 10, posizionandosi rispettivamente al #7 e al #6.\nIn Italia l'album \"Close\" sar\u00e0 l'unico dell'artista ad entrare in top 20, cos\u00ec come i singoli \"Hey Mr Heartache\" e \"You Came\" ad entrare invece in top 10. Il primo dei due in particolare, \"Hey Mr Heartache\", snobbato in patria dove raggiunger\u00e0 un magro 31\u00ba posto, sul territorio italiano si riveler\u00e0 uno dei successi dell'estate, imponendosi fino al #7. Il pi\u00f9 grande successo della cantante in Italia tuttavia rester\u00e0 \"You Came\" che salir\u00e0 fino al #4 nell'autunno del 1988.\nNello stesso anno Kim Wilde aprir\u00e0 il tour mondiale di Michael Jackson e nel 1990 quello di David Bowie.\nGli anni 2000.\nNel 2001 Kim Wilde torna al successo con una raccolta dei suoi brani pi\u00f9 famosi che comprende un nuovo pezzo, \"Loved\". Pubblicato come singolo, di cui uscir\u00e0 anche un remix, \"Loved\" scala inaspettatamente le classifiche dei Paesi Bassi, della Svizzera e soprattutto del Belgio, dove raggiunge la Top 10.\nNel 2003 torna ad un folgorante successo in quasi tutta Europa, sbancando le classifiche in cui rimarr\u00e0 per oltre sei mesi con \"Anyplace, Anywhere, Anytime\", un duetto con la cantante tedesca Nena (successo di quest'ultima del 1985 dal titolo originale \"Irgendwie, irgendwo, irgendwann\" che raggiunse la Top 3 in Germania per ben 20 settimane). Il singolo sar\u00e0 numero 1 in Austria, Belgio, Germania e Paesi Bassi.\nNel 2006 esce l'album \"Never Say Never\" in Europa, Giappone e Sudafrica. \"You Came 2006\" \u00e8 il primo singolo estratto di un album che contiene rivisitazioni delle sue hit pi\u00f9 famose. In \"Never Say Never\" sono presenti alcune partecipazioni d'eccezione, nei brani \"Kids in America\", con Charlotte Hatherley, e \"You Keep Me Hangin' On\", insieme a Nena, che stravolgono due canzoni che, questa volta, sono un miscuglio e passano dal genere pop alla musica dance.\n\"Together We Belong\" uscito come singolo nel marzo del 2007 \u00e8 stato presentato a Bruxelles per il 50\u00ba anniversario dell'Europa.\nIl 3 agosto 2007, il nuovo singolo \"Baby Obey Me\" \u00e8 il quarto estratto da \"Never Say Never\" e vede la collaborazione di Ill Inspecta, popolare DJ di Stoccarda, di origini olandesi.\nTeatro.\nNel febbraio 1996 tenta anche la strada del teatro recitando con successo nel musical \"Tommy\" (di cui sar\u00e0 attrice protagonista fino al febbraio del 1997). Il 1\u00ba settembre dello stesso anno, sposa l'attore Hal Fowler. Il 3 gennaio 1998 ha il suo primo figlio, Harry Tristan e, nel mese di gennaio 2000, d\u00e0 alla luce la secondogenita, Rose Elisabeth.\nGiardinaggio.\nHa una grande passione per il giardinaggio, attivit\u00e0 parallela di cui si \u00e8 occupata negli ultimi anni con iniziative, trasmissioni e documentari, conducendo dal 1999 un programma tematico per la BBC.\nTra le sue ultime fatiche ci sono anche libri di giardinaggio, tra cui \"Gardening with children\" (\u00abFare giardinaggio con i bambini\u00bb, 2005), \"The first time gardener\" (\u00abLa prima volta del giardiniere\u00bb, 2006), \"How to make a scarecrow\" (\u00abCome creare uno spaventapasseri\u00bb, 2006) e \"Harry's Gardener\" (\u00abIl giardiniere di Harry\u00bb, 2006), tutti editi dalla Collins."}
{"id": "487234", "revid": "965538", "url": "https://it.wikipedia.org/wiki?curid=487234", "title": "Stenio Solinas", "text": "Biografia.\nCresciuto nell'ambiente giovanile della destra politica e culturale, Solinas ha contribuito alla nascita di quella corrente chiamata \"Nuova Destra\" che si rifaceva alle tesi dell'intellettuale francese Alain De Benoist.\nGi\u00e0 dirigente del FUAN romano, fu in quegli anni redattore capo del bimestrale \"Intervento\", direttore della rivista \"Elementi\" e collaboratore ai quotidiani \"Roma\" e \"Vita\" negli anni Settanta.\nA partire dagli anni Ottanta, \u00e8 redattore capo del quotidiano \"La Notte\" e poi del mensile \"Magazine\" del Gruppo Monti e della rivista \"Salve\" (Rizzoli Editore).\nLa sua esperienza giornalistica si afferma con la chiamata di Vittorio Feltri che gli affida prima l'incarico di redattore capo del settimanale \"L'Europeo\" e poi la responsabilit\u00e0 delle pagine culturali del \"Giornale\", incarico che mantiene per cinque anni, prima di diventare inviato."}
{"id": "487240", "revid": "72396", "url": "https://it.wikipedia.org/wiki?curid=487240", "title": "Cosimo Vincenzo Morleo", "text": "Ha intrapreso la ricerca storica negli anni novanta e nel 1993 ha esordito con pubblicazione di \"Erchie dalle origini ad oggi\", alla quale nel 1997 ha fatto seguito \"Gli eroi ercolani caduti in guerra\" e \"La nonna fila e racconta...\", pubblicato nel 2005.\nDal 1996 fa parte del Cenacolo poetico \"Giovanni Pascoli\".\nLa nonna fila e racconta.\nAvvenimenti storici, aneddoti, proverbi, giochi, credenze, superstizioni, usanze civili e religiose, leggende, racconti, indovinelli, frasi idiomatiche, scioglilingua, ricette di medicina popolare e di cucina; \"La nonna\" \u00e8 tutto questo, un lavoro di ricerca storica della vita ercolana a partire da un periodo testimoniato da persone anziane o da ci\u00f2 che a questa gente \u00e8 stato tramandato dai loro avi.\n\u00c8 un lavoro di raccolta nato dal desiderio di tramandare ai posteri quelle parole, quel periodare dialettale, quelle vibranti e colorite espressioni, che molti, da tempo, vogliono far scomparire, ma che in realt\u00e0, sono ancora vive e vegete in una grande percentuale di ercolani."}
{"id": "487242", "revid": "1745361", "url": "https://it.wikipedia.org/wiki?curid=487242", "title": "Lingua russina", "text": "La lingua russina o rusina (\u0440\u0443\u0441\u0438\u043d\u044c\u0441\u043a\u044b\u0439 \u044f\u0437\u044b\u043a, \"rusin'skyj jazyk\" o \"rus\u2019ka besida\") o lingua rutena chiamata anche \"lingua carpato-rutena\" o \"lingua rutena carpatica\", \u00e8 una lingua slava orientale, parlata dai Russini, in alcune regioni dell'Ucraina, Polonia, Slovacchia, Ungheria, Romania, Serbia e Croazia.\nDistribuzione geografica.\nSecondo \"Ethnologue\", il russino \u00e8 parlato complessivamente da circa 620.000 persone. La maggior parte si trovano nell'oblast' della Transcarpazia in Ucraina, dove nel 2000 si contavano 560.000 locutori. Fuori dall'Ucraina, le comunit\u00e0 linguistiche pi\u00f9 numerose si trovano in Serbia, nella regione della Voivodina (30.000 locutori nel 2006), e in Slovacchia, nella regione di Pre\u0161ov (24.200 al censimento del 2001). La lingua \u00e8 attestata anche in altri stati dell'Europa orientale, quali Bielorussia, Croazia, Repubblica Ceca, Estonia e Ungheria.\nLingua ufficiale.\nIl russino \u00e8 una delle lingue ufficiali della provincia autonoma della Voivodina in Serbia.\nClassificazione.\nSecondo \"Ethnologue\", la classificazione della lingua russina \u00e8 la seguente:\nC'\u00e8 ancora controversia tra i linguisti sul fatto che il russino sia una lingua slava orientale a s\u00e9 o solo una variante dell'ucraino.\nStoria.\nI tentativi di standardizzare la lingua hanno sofferto della divisione dei suoi parlanti tra quattro paesi, cos\u00ec che in ogni paese si \u00e8 radicata un'ortografia diversa (anche se in ogni caso basata su varianti dell'Alfabeto cirillico) e differenti standard grammaticali, influenzati dalle differenze dei dialetti russini. I centri culturali russini sono Pre\u0161ov in Slovacchia, U\u017ehorod e Muka\u010devo in Ucraina, Crinitz e Legnica in Polonia, e Budapest in Ungheria. Molti locutori del russino vivono anche in Canada e negli Stati Uniti.\nRimane difficile contare precisamente i locutori del russino, ma il loro numero \u00e8 stimato a volte intorno al milione di persone, la maggior parte di essi in Ucraina ed in Slovacchia. Il primo paese a riconoscere ufficialmente il russino, pi\u00f9 esattamente la variante pannonica, fu la Jugoslavia. Nel 1995 il russino venne riconosciuto come lingua minoritaria in Slovacchia, godendo dello status di lingua ufficiale nei distretti con pi\u00f9 del 20% degli abitanti che parlino russino.\nNell'introduzione al libro \"Lingue slave\", scritto nel 1973, dieci anni prima della glasnost', Samuel Bern\u0161tein parl\u00f2 degli \"\"Ucraini occidentali\" e della \"lingua letteraria\" che \"fino a poco tempo prima avevano\"\".\nSistema di scrittura.\nIl russino utilizza per la scrittura una versione leggermente modificata dell'alfabeto cirillico."}
{"id": "487245", "revid": "1904508", "url": "https://it.wikipedia.org/wiki?curid=487245", "title": "Rossana Podest\u00e0", "text": "Biografia.\nNata a Tripoli nel 1934, con il nome di Carla Dora, perch\u00e9 i suoi genitori nativi di Portovenere erano andati a vivere l\u00ec e suo padre \u00e8 stato sindaco di Tripoli.\nAppena sedicenne venne scoperta dal regista L\u00e9onide Moguy durante l'allestimento del cast per il film \"Domani \u00e8 un altro giorno\" (1951); sar\u00e0 questo l'inizio di una carriera durante la quale girer\u00e0 una sessantina di pellicole, sia in Italia che all'estero. In Messico interpret\u00f2, alcuni anni dopo, il film \"La rete\" (1954) di Emilio Fern\u00e1ndez, che la fece conoscere anche in America Latina. Nell'agosto del 1953 spos\u00f2 l'attore e regista Marco Vicario, dal quale ebbe due figli: Stefano (1953) e Francesco (1959).\nForte di un fisico da pin-up, divenne una ragazza-copertina degli anni sessanta e, dopo aver preso parte a film del filone del neorealismo rosa (diretta da Valerio Zurlini, Mario Monicelli e Steno), apparve in film storico-mitologici, specializzandosi nel ruolo di \"regina del peplum\". Interpret\u00f2 cos\u00ec il ruolo di Nausicaa nel film \"Ulisse\" (1954) di Mario Camerini e venne scelta da Robert Wise per il ruolo di protagonista nel kolossal \"Elena di Troia\" (1956), superando la concorrenza di Elizabeth Taylor, Lana Turner e Ava Gardner. L'interpretazione le diede notoriet\u00e0 internazionale.\nFra le sue altre interpretazioni, quella di \"femme fatale\" in \"Sodoma e Gomorra\" (1961) di Robert Aldrich, in \"7 uomini d'oro\" (1965) e \"Il grande colpo dei 7 uomini d'oro\" (1966), due film prodotti e diretti dal marito, il regista Marco Vicario, e nell'intellettualistico \"Le ore nude\" (1964). Fu poi la volta delle numerose commedie erotiche degli anni settanta, come \"Paolo il caldo\" (1973), \"Il prete sposato\" (1970), \"L'uccello migratore\" (1972). Nel marzo 1978 pos\u00f2 nuda per l'edizione italiana di \"Playboy\".\nIl suo ultimo film fu \"Segreti segreti\" di Giuseppe Bertolucci, uscito nel 1985. Divorziata da Vicario, si ritir\u00f2 dalla carriera cinematografica, alla met\u00e0 degli anni ottanta, col compagno Walter Bonatti, alpinista ed esploratore. Da allora si altern\u00f2 tra l'appartamento di Roma, la villa all'Argentario e il casale di Dubino (SO). Nel 2011 port\u00f2 alla ribalta della cronaca il fatto che non le era stato permesso di assistere il compagno morente in quanto non sposati. Il 5 settembre 2012, a un anno di distanza dalla morte del compagno, pubblic\u00f2 il libro \"Walter Bonatti. Una vita libera\".\nMor\u00ec il 10 dicembre 2013 al Policlinico Umberto I di Roma, dopo un intervento per l'asportazione di un tumore benigno al cervello. Seguendo le sue volont\u00e0, i figli autorizzarono la donazione del fegato e delle cornee.\n\u00c8 sepolta presso il piccolo cimitero di Portovenere che si trova a picco sul mare, nella tomba di famiglia, dove nel 2011 era stata deposta l'urna con le ceneri di Walter Bonatti."}
{"id": "487248", "revid": "11792", "url": "https://it.wikipedia.org/wiki?curid=487248", "title": "La nonna fila e racconta...", "text": ""}
{"id": "487249", "revid": "1272592", "url": "https://it.wikipedia.org/wiki?curid=487249", "title": "Khmer krom", "text": "Gli khmer krom (in lingua khmer: ; in vietnamita: Kh\u01a1-me Cr\u00f4m o Kh\u01a1-me d\u01b0\u1edbi, che significa letteralmente \"khmer meridionali\") sono una minoranza etnica indigena che vive nella regione storico-geografica del Nam-bo, gi\u00e0 appartenente alla Cambogia e per secoli contesa tra stati cambogiani e vietnamiti, ribattezzata dagli Europei Cochinchina, cio\u00e8 nel delta del fiume Mekong e nella sottostante penisola all'estremit\u00e0 meridionale del sud-Vietnam, e rappresentano il gruppo meridionale dell'etnia khmer cambogiana.\nOrigini.\nGli khmer krom fanno parte dello stesso gruppo etnico degli khmer della Cambogia, ed abitano da secoli la regione del delta del Mekong, la cosiddetta \"Kampuchea-Krom\" (la parte pi\u00f9 a sud-est di quello che in passato era l'Impero Khmer), dove arrivarono prima dei vietnamiti. L'annessione del territorio al Vietnam inizi\u00f2 alla fine del XVII secolo e fu completata nella seconda met\u00e0 del XVIII, comportando l'isolamento degli khmer krom dal resto dell'etnia cambogiana e la creazione di una minoranza khmer in Vietnam nonch\u00e9 la rivendicazione, da parte della popolazione khmer krom, della propria identit\u00e0 e della riunificazione nazionale nell'ambito di un unico Stato cambogiano. Secondo il censimento vietnamita del 1999, questo gruppo conta 1.055.174 individui, numero ritenuto sottostimato da parte delle organizzazioni di khmer krom.\nSulla difficile situazione degli khmer krom vi sono state lunghe ed accese polemiche fra i governi del Vietnam e della Cambogia. Dopo la conquista nel 1859, i colonialisti francesi hanno rafforzato la separazione della zona del delta del Mekong e della sottostante penisola di Ca-mau (Nam-bo) dal resto della Cambogia, amministrandola come una colonia separata detta Cocincina, nonostante il fatto che gli khmer krom fossero ancora la stragrande maggioranza della popolazione nella zona. Quando nel 1954 \u00e8 stata concessa l'indipendenza ai Paesi che formavano l'Indocina Francese, la c.d. \"Cochinchina\" coloniale, con le pianure del delta del Mekong e della penisola di Ca Mau, fu inclusa nel Vietnam del Sud, malgrado le proteste dalla Cambogia e delle popolazioni indigene. Negli anni della guerra di espansione comunista nell'Indocina (1960-1975) le popolazioni divise al loro interno dai confini coloniali e dalla volont\u00e0 delle diverse Potenze svolsero un ruolo importante sia sotto il profilo politico sia sotto il profilo militare: ci\u00f2 valse tanto per i montanari hmong, altrimenti chiamati \"meo\", delle zone montuose spartite fra Laos e Annam (che costituirono il nerbo delle agguerritissime truppe laotiane del gen. Vang Pao) sia per le altrettanto agguerrite truppe khmer krom trasferite nel teatro di guerra cambogiano dai Comandi sud-vietnamiti; di etnia khmer krom era anche Son Ngoc Thanh, in giovent\u00f9 storico attivista ed esponente del movimento Khmer Kampuchea Krom che rivendicava la riunificazione del Nam-bo allo Stato nazionale khmer, e pi\u00f9 tardi fondatore e leader del movimento nazionalista e filo-occidentale Khmer Serei, le cui formazioni armate furono l'unico ostacolo, nel decennio 1960', al dilagare in Cambogia dell'invasione nord-vietnamita e della guerriglia maoista degli khmer rossi; di origine khmer krom era anche Son Sann, che diresse le forze Khmer Serei nel periodo del regime genocida degli khmer rossi e poi dell'invasione nord-vietnamita della Cambogia e della faida tra i due regimi comunisti (1977-1981). Negli anni settanta, la Repubblica della \"Kampuchea Democratica\", ovvero il regime degli khmer rossi di Pol Pot, attacc\u00f2 il Vietnam nel tentativo di riconquistare quelle zone, ma l'azione militare si rivel\u00f2 un disastro e diede il via all'invasione vietnamita della Cambogia e alla rovina degli khmer rossi.\nSituazione attuale.\nMolte organizzazioni non governative segnalano che il governo vietnamita viola in continuazione i diritti umani degli khmer krom, costringendoli a \"vietnamizzarsi\" e ad adottare nomi di famiglia vietnamiti e la lingua vietnamita. Gli khmer krom affrontano molte difficolt\u00e0 nella vita di tutti i giorni, dall'accesso difficile ai servizi medico-sanitari vietnamiti (le epidemie recenti di cecit\u00e0 che interessano i bambini sono state segnalate principalmente nelle zone degli khmer krom del delta del Mekong), alla difficolt\u00e0 nel praticare la loro religione (sono buddhisti Theravada, come i cambogiani e i thai, a differenza dei vietnamiti che sono buddhisti Mahayana o cattolici), dalla difficolt\u00e0 nella ricerca di un lavoro che non sia quello nei campi, fino ad un vero e proprio razzismo sociale.\nLo khmer krom \u00e8 il pi\u00f9 povero segmento della popolazione nel Vietnam del sud. Diversamente da altre minoranze del Vietnam, quella khmer krom \u00e8 in gran parte sconosciuta nel mondo occidentale, malgrado gli sforzi delle associazioni di esiliati come la \"Federazione Khmers Kampuchea Krom\", che cercano di rendere pubblica la situazione e le vessazioni da parte dei vietnamiti. L'etnia \u00e8 stata inserita nella UNPO, l'organizzazione delle nazioni e dei popoli non rappresentati. Nessun governo occidentale finora ha sollevato la materia dei diritti umani degli khmer krom contro il governo di Hanoi."}
{"id": "487250", "revid": "287204", "url": "https://it.wikipedia.org/wiki?curid=487250", "title": "Cenacolo di Santo Spirito", "text": "La Fondazione Salvatore Romano si trova nel Cenacolo di Santo Spirito presso la Basilica di Santo Spirito a Firenze.\nStoria e descrizione.\nSi tratta dell'antico refettorio del convento agostiniano, composto da una grande stanza coperta da capriate. L'ambiente era uno dei rari resti del convento medievale dopo la ristrutturazione quattrocentesca di Filippo Brunelleschi, ma il valore di questo ambiente venne riconosciuto solo in epoca relativamente recente: alla fine dell'Ottocento venne usato come deposito dei tram e con l'occasione venne aperta la parete sulla piazza distruggendo irrimediabilmente l\"Ultima Cena\" di Andrea Orcagna.\nSopra la frammentaria \"Ultima cena\" resta per\u00f2 una grande \"Crocifissione\", risalente agli anni fra il 1360 e il 1365.\nNella grande sala \u00e8 esposta la collezione di sculture che va dall'XI al XV secolo che \u00e8 stata donata alla citt\u00e0 dall'antiquario Salvatore Romano, attraverso l'omonima fondazione che gestisce il piccolo museo in cooperazione con l'amministrazione comunale. Nella collezione spiccano due bassorilievi attribuiti a Donatello, provenienti da Padova (\"San Massimo\" e \"San Prosdocimo\"), l'altorilievo della \"Madonna con il bambino\" di Jacopo della Quercia e due sculture marmoree (una \"Cariatide\" ed un \"Angelo adorante\") di Tino da Camaino che risalgono al periodo tra il 1320 e il 1322. Vi si trovano inoltre affreschi staccati e mobilio risalente al Cinque e Seicento."}
{"id": "487254", "revid": "339392", "url": "https://it.wikipedia.org/wiki?curid=487254", "title": "Cenacolo di Santa Apollonia", "text": ""}
{"id": "487257", "revid": "2075278", "url": "https://it.wikipedia.org/wiki?curid=487257", "title": "Nike (azienda)", "text": "La Nike (pronuncia: , talvolta ) \u00e8 una multinazionale statunitense che produce calzature, abbigliamento e accessori sportivi. Creata nel 1971, ha sede a Beaverton, nell'area metropolitana di Portland, Oregon.\nIl nome dell'azienda \u00e8 ispirato alla dea greca della vittoria Nike (pronunciato ), una dea alata in grado di muoversi ad alta velocit\u00e0, la cui rappresentazione pi\u00f9 famosa, una scultura esposta al Museo del Louvre, \u00e8 la \"Nike di Samotracia\". Il marchio ha un logo semplice e rapidamente riconoscibile: il cosiddetto \"Swoosh\", una virgola capovolta e orizzontale. Esso \u00e8 stato creato da Carolyn Davidson nel 1971 come rappresentazione stilizzata dell'ala della dea. La societ\u00e0 \u00e8 il pi\u00f9 grande fornitore di attrezzature sportive al mondo.\nNel 2013 \u00e8 diventata membro del Dow Jones Industrial Average, sostituendo Alcoa.\nStoria.\nI primi anni.\nL'azienda nasce il 25 gennaio 1964, quando Bill Bowerman (allenatore) e Phil Knight (appassionato mezzofondista) creano il marchio \"Blue Ribbon Sports\" (BRS) per importare scarpe sportive Tiger dal Giappone dalla Onitsuka, in seguito divenuta Asics. In pochi mesi sono vendute 1300 paia di scarpe da corsa, nel 1965 le vendite raggiungono quota 20.000. Nel 1966 BRS apre il suo primo negozio al dettaglio a Santa Monica, in California; l'anno successivo, grazie all'aumento delle vendite, BRS apre nell'East Coast, a Wellesley, nel Massachusetts.\nNel 1971 si ruppero i rapporti con i giapponesi che decidono di vendere per conto proprio. Il 30 maggio 1971 nasce Nike, Inc. con il logo disegnato per 35 dollari da una studentessa di grafica, Carolyn Davidson. Il nome del marchio \u00e8 consigliato da Jeff Johnson (uno dei collaboratori di Knight) e scelto fra le tante proposte fatte dai 45 collaboratori dell'epoca. Nel 1976 la prima agenzia di comunicazione, la John Brown and Partners, con sede a Seattle: nella sua prima campagna, con lo slogan \"There is no finish line\", non viene mostrato nessun prodotto Nike. \u00c8 il co-fondatore dell'agenzia, Dan Wieden, a coniare il famoso slogan \"Just Do It\" per una campagna pubblicitaria Nike del 1988, scelto da Advertising Age come uno dei cinque principali slogan pubblicitari del XX secolo e custodito nello Smithsonian Institute. Nel primo annuncio Nike con questo slogan, nel luglio 1988, compare Walt Stack.\nLo sviluppo.\nNegli anni Nike amplia la sua linea di prodotti includendo vari sport e diventando il primo produttore mondiale di accessori e abbigliamento sportivo, soprattutto per il calcio, la pallacanestro, il tennis e molte altre discipline sportive. Produce anche orologi da polso, occhiali, abbigliamento casual per adulti e bambini, abbigliamento per il mare. Nel 1988 acquisisce la societ\u00e0 di calzature di lusso Cole Haan, seguita dall'acquisto di Bauer Hockey nel 1994 dopo che nel 1990 la societ\u00e0 si \u00e8 trasferita a Beaverton, in Oregon in un'area con otto stabili. Il primo negozio al dettaglio Nike, soprannominato Niketown, apre nel centro di Portland nel novembre di quell'anno. \nNel 2002 la Nike rileva la societ\u00e0 di abbigliamento da surf Hurley International dal fondatore Bob Hurley. Nel 2003 acquisisce per 309 milioni di dollari Converse, societ\u00e0 creatrice della linea di sneakers Chuck Taylor All-Stars. (2003). Nel 2004 rileva Starter e nel 2008 Umbro, note entrambe come produttori del kit della squadra nazionale di calcio inglese. Sempre in quegli anni rivende comunque alcune di queste societ\u00e0 per concentrarsi sulle sue principali linee di business. Cos\u00ec nel 2007 vende Starter, nel 2008 Bauer Hockey, nel 2012 Umbro a Iconix Brand Group e nel 2013 Cole Haan ad Apax Partners. A partire dal 2017 Nike controlla due aziende chiave: Converse Inc e Hurley International.\nNel novembre 2004, sei mesi dopo la morte del figlio Matthew, Knight si dimette da CEO di Nike, ma mantiene la carica di presidente della societ\u00e0. Al suo posto \u00e8 nominato William Perez, ex CEO di SC Johnson &amp; Son Inc, poi sostituito nel 2006 da Mark Parker il quale nel 2017 diventer\u00e0 anche presidente.\nNel marzo 2018 Parker annuncia che si ritirer\u00e0 ad agosto dopo la scelta di Trevor Edwards, un dirigente di punta della Nike, come suo possibile successore. In realt\u00e0 Edwards si fa da parte e Nike annuncia che Parker rester\u00e0 presidente e CEO oltre il 2020. Un nuovo avvicendamento viene annunciato nell'ottobre 2019: John Donahoe, ex Ceo di eBay e dal 2014 nel cda della Nike, sostituir\u00e0 dal 13 gennaio 2020 Mark Parker che rester\u00e0 nel gruppo come presidente.\nNike Football.\nLa Nike \u00e8 il fornitore ufficiale di palloni per la FA Premier League dal 2000 e per la Serie A, Coppa Italia e Supercoppa italiana dal 2007. La Nike \u00e8 sponsor tecnico di diverse squadre di calcio, tra club e nazionali. Tra i maggiori club europei spiccano gli spagnoli Futbol Club Barcelona, Atl\u00e9tico Madrid, gli inglesi Liverpool, Chelsea e Tottenham Hotspur, l'italiana Inter, i francesi Paris Saint-Germain (prima maglia con il marchio Air Jordan), i tedeschi del RB Lipsia e dell'Hertha Berlino, i russi , e i turchi del Galatasaray.\nI maggiori club sudamericani griffati Nike sono gli argentini Club Atl\u00e9tico Rosario Central, Club Atl\u00e9tico San Lorenzo e i brasiliani Corinthians Paulista. Tra le nazionali spiccano il Brasile, l'Inghilterra, la Francia, i Paesi Bassi, il Portogallo, la Turchia, gli USA e la Norvegia.\nControversie.\nLa Nike \u00e8 stata criticata per le condizioni di lavoro e i metodi di produzione nelle fabbriche d'oltremare con cui ha contratti commerciali. Come riportato dai pi\u00f9 importanti media internazionali, si \u00e8 scoperto che l'azienda per anni ha sfruttato il lavoro di bambini, dai 5 anni di et\u00e0, per cucire i propri palloni e vestiti. Tali bambini venivano impiegati per 14-16 ore al giorno in condizioni igieniche pessime, per portare avanti lavori massacranti, in fabbriche buie e malsane, sebbene nel 2002 la Nike ha annunciato che i suoi stabilimenti sarebbero stati controllati dall'Organizzazione Internazionale del Lavoro per salvaguardare e impedire lo sfruttamento minorile. Nell'aprile 2007 in 20.000 sfilano contro la multinazionale nel pi\u00f9 grosso sciopero della storia del Vietnam. Gli operai denunciano uno stipendio inferiore al valore di un paio di scarpe. \nLa questione \u00e8 anche citata nel film The Big One del regista Michael Moore, che per il documentario ha incontrato alla fine del film il numero uno della Nike Phil Knight, cofondatore ed ex amministratore delegato della Nike.\nNel 2020 emerse come in Cina, gli Uiguri prelevati forzosamente dal governo venissero impiegati nelle fabbriche della Nike. A diversa stampa non sfugg\u00ec come questo avvenisse mentre nel frattempo, la multinazionale si spendeva nella campagna pubblicitaria antirazzista a sostegno del movimento Black Lives Matter."}
{"id": "487258", "revid": "1543377", "url": "https://it.wikipedia.org/wiki?curid=487258", "title": "Cenacolo di San Marco", "text": "Il Cenacolo di San Marco (Ultima Cena) \u00e8 un affresco (400x810 cm) di Domenico Ghirlandaio, databile al 1486 circa e conservato nel Museo nazionale di San Marco a Firenze.\nStoria.\nL'affresco, ultimo di una serie di tre cenacoli dipinti da Ghirlandaio durante la sua carriera (gli altri sono il \"Cenacolo della Badia di Passignano\" del 1476 e il \"Cenacolo di Ognissanti\" del 1480), venne chiesto al pittore ormai all'apice della carriera dai frati domenicani di San Marco, per decorare il \"Refettorio piccolo\", dove mangiavano in genere le persone ospitate nel convento, non i frati.\nSi ritiene in genere che Domenico, a quel tempo al culmine della popolarit\u00e0 e pieno di commissioni, abbia preparato solo il disegno (con impostazione analoga al cenacolo di Ognissanti) differendo la realizzazione pittorica soprattutto al fratello Davide e al cognato Sebastiano Mainardi.\nDescrizione e stile.\nDell'affresco nel convento di Ognissanti Ghirlandaio ricalc\u00f2 fedelmente la struttura architettonica, con la tavola a ferro di cavallo inserita in una stanza con pavimento a scacchi e, oltre la spalliera, l'apertura nelle volte su un loggiato verso un giardino, che si incastrava nell'architettura reale della stanza. Leggermente diversa \u00e8 la posizione degli apostoli, che occupano anche le due ali laterali affiancandosi in coppia. Rispetto ad Ognissanti la rappresentazione appare pi\u00f9 seria e monumentale, con i personaggi pi\u00f9 composti, il che fa pensare che il Ghirlandaio avesse voluto rappresentare il momento successivo all'annuncio del tradimento, con Giuda, sempre di spalle, che ha gi\u00e0 in mano il pezzo di pane offertogli da Ges\u00f9 e l'agitazione degli apostoli gi\u00e0 pi\u00f9 acquietata. Giuda ha il braccio alzato nell'evidente gesto di inzuppare il tozzo di pane nel piatto di Ges\u00f9, derivato dal racconto evangelico, ed ha vicino un gatto, simbolo negativo, ma anche notazione domestica nella stanza, come se stesse aspettando un pezzo di cibo (come si trova anche nell\"Ultima Cena\" di Cosimo Rosselli alla cappella Sistina). Mancano accenti drammatici e il sentimento generale a cui la scena \u00e8 intonata \u00e8 sereno e posato, interessato piuttosto alla fedelt\u00e0 al vero dei molti dettagli.\nNotevole \u00e8 anche in questo affresco la cura dei dettagli, che d\u00e0 ai singoli oggetti il valore di una vera e propria natura morta, riprendendo l'esempio dell'arte fiamminga. Sul tavolo si allineano bottiglie di vetro con acqua e vino, bicchieri, coppe, coltelli, pane, formaggi e vari frutti, tra cui soprattutto ciliegie, che col loro colore rosso ricordano simbolicamente il sangue della Passione; la tovaglia \u00e8 una tovaglia perugina, come asserisce il prof. Walter Bombe, rappresentata al rovescio per meglio esaltare i dettagli del decoro, affine a innumerevoli esempi che riportano la medesima iconografia (porte fortificate e uccelli, di ispirazione bizantina). Molti sono i virtuosismi, come la visione delle mani degli apostoli oltre i vetri della caraffa, o gli spunti di estremo realismo, come il cerchio rosso residuo del vino bevuto nei bicchieri svuotati. Notevole \u00e8 il ricamo della tovaglia alle estremit\u00e0, di ascendenza esotica.\nL'iscrizione che corre sullo schienale sopra le teste degli apostoli riporta \"Ego dispono vobis sicut disposuit mihi pater meus regnum ut edatis et bibatis super mensa meam in regno meo\" (preparo per voi il regno come il padre mio lo prepar\u00f2 per me affinch\u00e9 mangiate e beviate alla mia mensa nel mio regno) una frase usata anche durante la messa che allude alla trasmigrazione nel Regno dei Cieli. Oltre di essa si vede un giardino simile a quello di Ognissanti, ma pi\u00f9 schematico, con alberi da frutto, cipressi e una palma, simbolo di martirio. Tra gli uccelli in volo si vedono due coppie che volano assieme, simbolo dei cicli naturali che si rinnovano, e un pavone, simbolo di immortalit\u00e0. Due vasi di fiori con richiami alla simbologia mariana (gigli, rose) adornano i lati delle lunette.\nRispetto all'affresco di Ognissanti mancano le corrispondenze tra luce reale e luce del dipinto, copiandone lo schema sebbene l'illuminazione, in questo caso, provenisse dalla parete opposta anzich\u00e9 dai lati.\nNella parte centrale, dove si congiungono i due archetti della volta, venne raffigurato un piccolo \"Crocifisso\", secondo uno schema ben consolidato di affiancare scene delle Passione alla rappresentazione della Cena."}
{"id": "487259", "revid": "36426", "url": "https://it.wikipedia.org/wiki?curid=487259", "title": "San Giovanni Battista della Calza", "text": ""}
{"id": "487279", "revid": "287204", "url": "https://it.wikipedia.org/wiki?curid=487279", "title": "Ghirlandaio (disambigua)", "text": "Per Ghirlandaio si pu\u00f2 intendere uno dei tre fratelli pittori fiorentini del Rinascimento, figli di Tommaso Curradi o Bigordi, orefice, che si guadagn\u00f2 il soprannome di famiglia, secondo la tradizione, per la produzione delle ghirlande argentate usate per decorare la testa dalle nobildonne fiorentine:\nOppure si pu\u00f2 intendere la dinastia di pittori:"}
{"id": "487280", "revid": "1566286", "url": "https://it.wikipedia.org/wiki?curid=487280", "title": "Carol Alt", "text": "Biografia.\nNasce a Flushing, nel quartiere Queens di New York, da Muriel, fotomodella e impiegata di una compagnia aerea, e da Anthony, comandante dei vigili del fuoco. La sua famiglia ha origini tedesche, irlandesi e belghe. Un suo fratello, Anthony Ted Jr., mor\u00ec nel 2005 a 50 anni per un infarto.\nCarriera.\nViene scoperta all'et\u00e0 di 18 anni mentre lavora come cameriera a East Williston, Long Island, venendo indotta alla carriera di modella da Giovanni Lunardi. Lanciata come modella negli USA da una copertina di \"Sports Illustrated\" nel 1982, intraprende poi una carriera cinematografica in Italia grazie a Carlo ed Enrico Vanzina, interpretando in seguito numerosi film e spot pubblicitari negli anni ottanta e novanta. Negli anni ottanta \u00e8 comparsa su pi\u00f9 di 500 copertine, diventando cos\u00ec una delle modelle pi\u00f9 celebri della sua generazione. Tra le riviste che la ospitano, figurano: \"Vogue\", \"Vogue Paris\", \"Vogue Italia\", \"Vogue UK\", \"Mademoiselle\", \"Elle\" e \"Cosmopolitan\". \u00c8 stata inoltre insignita del titolo \"The Face\" da \"Life\". Al culmine della sua popolarit\u00e0 \u00e8 stata il testimonial per le campagne pubblicitarie di Diet Pepsi, General Motors, Cover Girl Cosmetics, Noxzema, Hanes, Givenchy e altri. \u00c8 stata inoltre la prima modella a produrre i propri calendari e poster.\nDopo aver preso parte a un episodio della soap opera \"Capitol\" nel 1982 e aver esordito al cinema nel film \"Portfolio\" del 1983 diretto da Robert Guralnick, negli anni ottanta \u00e8 Carlo Vanzina a credere in lei e a lanciarla in Italia facendole interpretare le pellicole da lui dirette \"Via Montenapoleone\" (1986) e \"I miei primi 40 anni\" (1987). In particolare nel secondo interpreta Marina Ripa di Meana in un film tratto dall'omonimo celebre libro autobiografico scritto dalla stessa. Nel 1989 prende parte al film \"Mortacci\" diretto da Sergio Citti, interpretando la parte di Alma. \nNel 1994 interpreta il ruolo ricorrente di Kelly LaRue nella serie televisiva \"Thunder in Paradise\", partecipando cos\u00ec a 22 episodi della fiction. Nel 1995 si dedica occasionalmente alla musica cantando il brano dance house \"As One in the World\", pubblicato in Italia in singolo a 12\" dall'etichetta discografica Dig It International. Nel 1997 \u00e8 nuovamente al cinema, interpretando l'agente Monica McBride a fianco di Matt McColm nell\"action movie\" \"The Protector\". Tra il 1999 e il 2000 riveste i panni di Karen Oldham, ruolo ricorrente in 22 episodi della serie televisiva \"Amazon\", scritta da Peter Benchley. Ha avuto numerosi altri ruoli minori in varie serie televisive, compresa \"Wings\" (1990) e ha doppiato Marci nella serie televisiva animata \"King of the Hill\" (1998).\nNel 2004 interpreta un nuolo principale nel film per la televisione canadese \"Creature del terrore\" (\"Snakehead Terror\"), a fianco di Bruce Boxleitner. Nel 2007 appare in sei episodi della seconda stagione della serie televisiva \"Caterina e le sue figlie\", interpretando il ruolo di Ines Tramonti, e nel film per la televisione diretto da Carlo Vanzina \"Piper\", dove interpreta il ruolo della marchesa Eleonora Cafiero, entrambi trasmessi da Canale 5. Quest'ultimo ruolo verr\u00e0 ripreso nel 2009, nella miniserie televisiva omonima, spinoff del film, diretta da Francesco Vicario e trasmessa sempre su Canale 5. Nel 2008, all'et\u00e0 di 47 anni, posa per la prima volta nuda per la rivista \"Playboy\", dopo essersi rifiutata per tutta la sua carriera di spogliarsi davanti all'obiettivo e facendosi sempre sostituire da controfigure nelle scene di nudo. Nello stesso anno fonda la linea di prodotti di bellezza Raw Essentials, in societ\u00e0 con Philip Masiello e Steven Krane. Nel 2009 partecipa come concorrente al programma televisivo di Rai 1 \"Ballando con le stelle\" in coppia con il ballerino Raimondo Todaro. \nTra il 2010 e il 2015 pubblica diversi libri sul tema del crudismo, regime alimentare basato sull'esclusivo consumo di cibi crudi, di cui \u00e8 un'accesa sostenitrice. Nel 2012 compare in una breve apparizione nel film di Woody Allen \"To Rome with Love\". Da settembre 2013 conduce una trasmissione per l'emittente statunitense Fox News, nella quale si occupa di alimentazione e salute. \nNel 2020 viene distribuito il film \"Un figlio di nome Erasmus\", diretto da Alberto Ferrari, nel quale interpreta la parte di Alexandra. Nello stesso anno interpreta il film \"My Last Best Friend\", per la regia di Filippo M. Prandi, per il quale verr\u00e0 candidata come miglior attrice al Chelsea Film Festival.\nVita privata.\nHa sposato il giocatore di hockey su ghiaccio dei New York Rangers Ron Greschner nel 1983. Afferma di aver avuto una relazione con Ayrton Senna, dal 1990 fino alla sua morte. Dopo aver divorziato da Greschner nel 1996, nel novembre 2008 la modella ha citato in tribunale l'ex marito perch\u00e9 non avrebbe diviso i profitti di un investimento che la coppia fece quando era sposata. \nHa avuto una relazione con l'ex giocatore di hockey su ghiaccio Aleksej Ja\u0161in. In passato \u00e8 stata legata anche all'attore Warren Beatty.\nHa un patrimonio stimato all'incirca di 25 milioni di dollari.\nDoppiatrici italiane.\nNelle versioni in italiano dei suoi film, Carol Alt \u00e8 stata doppiata da:"}
{"id": "487284", "revid": "16066", "url": "https://it.wikipedia.org/wiki?curid=487284", "title": "Fondazione Wikimedia", "text": ""}
{"id": "487291", "revid": "115303023", "url": "https://it.wikipedia.org/wiki?curid=487291", "title": "J\u00f4f di Montasio", "text": "Il J\u00f4f di Montasio (\"J\u00f4f dal Mont\u00e2s\" in friulano, \"\u0160pik nad Policami\" o \"Monta\u017e\" in sloveno, \"Bramkofel\" o \"Montasch\" in tedesco) \u00e8 la terza montagna pi\u00f9 alta del Friuli-Venezia Giulia dopo il Coglians e la Creta delle Chianevate e la pi\u00f9 alta delle Alpi Giulie italiane alta 2.754\u00a0m (la seconda dell'intera sezione alpina dopo il Monte Tricorno in Slovenia), situata in provincia di Udine, all'interno alla Catena J\u00f4f Fu\u00e2rt-Montasio e compresa tra i territori dei comuni di Chiusaforte, Dogna, Malborghetto Valbruna e Tarvisio.\nDescrizione.\nPosta nella zona del \"Tarvisiano-Canal del Ferro\", poco pi\u00f9 ad est \u00e8 posto il J\u00f4f Fuart, guardando verso sud il Monte Canin. La sua sagoma massiccia a nord sovrasta l'abitato di Malborghetto Valbruna in Val Canale, a ovest il paesino di Dogna, a sud la stazione sciistica di Sella Nevea posta sotto l'altopiano del Montasio lungo la Val Raccolana. Sul versante nord sono situati due piccoli ghiacciai, il Minore e l'Occidentale (il pi\u00f9 basso delle Alpi con i suoi 1900 metri sul livello del mare), che occupano una superficie complessiva prossima ai 5 ha.\nAltopiano del Montasio.\nSul versante sud-ovest ad una quota compresa tra i 1600 e 1800 m \u00e8 presente un piccolo altipiano noto come Altopiano del Montasio che ospita alcune importanti malghe dedite alla produzione del noto formaggio friulano e suoi derivati.\nStoria.\nLa guerra sul Montasio.\nLa guerra sul Montasio, all'interno della Grande Guerra, come in tutte le Giulie, fin\u00ec nell'ottobre del 1917 a causa della rotta di Caporetto. Ancora oggi per chi sale verso il J\u00f4f di Montasio \u00e8 facile imbattersi in reperti bellici quali schegge di granata, bossoli, reticolati, quando non addirittura bombe inesplose.\nAscensioni.\nPrime ascensioni.\nLa sua cima fu raggiunta dopo molti tentativi per la prima volta nel 1877 dall'austriaco Herman Findenegg dal lato meridionale.\nLa maggior parte delle vie settentrionali invece furono aperte dal celebre alpinista Julius Kugy agli inizi del Novecento, e pochi anni dopo, durante la prima guerra mondiale, divenne zona di guerra; lo stesso Kugy, nonostante avesse 57 anni, durante il conflitto fu \"Alpenreferent\" (consulente alpino) dell'esercito austro-ungarico in questo settore, per via della sua perfetta conoscenza della zona.\nPercorsi di salita.\nVi sono molteplici possibilit\u00e0 di salita alla vetta; le pi\u00f9 comuni sono:\nMonitoraggio.\nWebcam.\nA partire dal 3 agosto 2015, sull'Altopiano del Montasio, alla quota di circa 1550\u00a0m s.l.m., hanno iniziato ad operare due \"webcam\" che guardano rispettivamente:\nL'installazione \u00e8 avvenuta ad opera dell'OGS\u00a0\u2013 Istituto Nazionale di Oceanografia e di Geofisica Sperimentale, in collaborazione con l'associazione Friulana Tenutari Stazioni Taurine."}
{"id": "487292", "revid": "125161594", "url": "https://it.wikipedia.org/wiki?curid=487292", "title": "Ciclovia Adriatica", "text": "La ciclovia Adriatica \u00e8 un progetto di pista ciclabile interregionale che costeggia il litorale adriatico.\nCoincide con il ramo n. 6 della rete ciclabile nazionale (BicItalia) proposta dalla FIAB, la Federazione Italiana Ambiente e Bicicletta, in parte in fase di progetto e in parte gi\u00e0 realizzata, che si integra con la pi\u00f9 ampia rete ciclabile europea denominata EuroVelo: il percorso preventivato \u00e8 la litoranea per eccellenza che corre parallelamente alla E55, alla Romea nella parte centrale e alla strada statale 16 Adriatica nella parte sud, collegando Trieste con Santa Maria di Leuca, su una lunghezza di 1300\u00a0km, costeggiando la riviera italiana pi\u00f9 ricca di spiagge dedicate al turismo balneare.\nAl 2015, sono stati realizzati solo alcuni tratti a macchia di leopardo, ma di anno in anno il percorso si va sempre pi\u00f9 completando ad opera delle amministrazioni comunali, provinciali e regionali attraversate. La Regione Abruzzo, dove gi\u00e0 diversi comuni hanno allestito dei tratti ciclabili, ha finanziato il completamento dell'intero tratto regionale di competenza avente un'estensione di 132\u00a0km, cio\u00e8 l'intera costa. Tali lavori hanno preso avvio nel mese di marzo 2015. Anche il Molise sta progettando di creare una pista ciclabile sul breve litorale di poco pi\u00f9 di 30\u00a0km.\nTratti realizzati.\nFriuli-Venezia Giulia.\nIl tratto costiero \u00e8 stato realizzato da Grado a Monfalcone e fa parte della ciclovia FVG 2 del mare Adriatico.\nEmilia-Romagna.\nEsistono vari tratti nelle localit\u00e0 della costa ferrarese (dove il percorso prende anche il nome di \"Adriabike\") e della riviera romagnola.\nMarche.\nSono stati realizzati vari tratti: a Gabicce Mare/Marche, da Cattolica/Riviera Romagnola, c'\u00e8 un moderno ponte levatoio (a sollevamento idraulico) ciclabile, che attraversa il Tavollo. Da Pesaro a Fano (di 13\u00a0km); da Civitanova a Porto Sant'Elpidio e Lido di Fermo. Un tragitto di 10\u00a0km attraversa le localit\u00e0 di Cupramarittima-Grottammare-San Benedetto del Tronto (a Grottammare c'\u00e8 il ponte ciclabile che attraversa il Tesino). Mancante, ma in fase di costruzione, \u00e8 il tratto che attraversa Porto San Giorgio e Pedaso, con il quale si congiungerebbe la gran parte del litorale marchigiano.\nManca inoltre l'attraversamento del fiume Tronto per il collegamento tra la pista costiera marchigiana con quella abruzzese. Un'ipotesi realizzabile in tempi brevi \u00e8 quella di sfruttare la fascia ciclopedonale sul nuovo ponte stradale della SS 16 collegando la pista marchigiana e quella abruzzese.\nNelle adiacenze del Tronto si dirama la costruenda Ciclovia Salaria che si dirige verso Ascoli, Rieti e Roma.\nAbruzzo.\nVi sono diversi tratti della ciclovia gi\u00e0 realizzati e altri in fase di completamento (lavori avviati nel marzo 2015 finanziati dalla Regione Abruzzo). \nA sud del Tronto, nel tratto Martinsicuro-Villa Rosa si pedala sfruttando la nuova pista ciclabile, in parte realizzata ciclopedonale nel tratto centrale; dopo il ponte ciclopedonale sul torrente Vibrata segue una lunga ciclabile che attraversa le localit\u00e0 di Alba Adriatica-Tortoreto Lido-Giulianova-Cologna spiaggia (frazione di Roseto), attraversando i ponti ciclopedonali sul Salinello e sul Tordino.\nIl tratto che attraversa Alba Adriatica e Tortoreto Lido \u00e8 stato il primo tratto ad essere stato realizzato sulla costa adriatica (fin dalla fine degli anni '60); la pista attraversa zone con ricca vegetazione (pinete, filari di palme e tamerici). Un altro tronco attivo \u00e8 a Scerne di Pineto (3\u00a0km) e a Pineto (dove un tratto in terra battuta si sviluppa sotto la caratteristica pineta), fino a Silvi, dove le zone nord e sud del comune sono completate mentre la parte centrale \u00e8 in fase di completamento.\nQuindi la ciclabile \u00e8 quasi ininterrotta tra Montesilvano, Pescara (dove \u00e8 in funzione il Ponte del Mare che scavalca il fiume Pescara) e quindi Francavilla al mare.\nNell'Abruzzo del sud, lungo la Costa dei Trabocchi (in Provincia di Chieti) c'\u00e8 un progetto per il recupero di un lungo tratto della ferrovia dismessa Ortona-Vasto-San Salvo (circa 50\u00a0km) in un territorio selvaggio e particolare. Al momento esistono un tratto di ciclabile nelle localit\u00e0 di Ortona, e uno che unisce Vasto Marina e San Salvo Marina.\nNell'ambito del progetto di ciclovia Adriatica, che parte da Trieste e attraversa tutta la fascia litoranea adriatica italiana sino a Santa Maria di Leuca, la costa dei trabocchi dagli anni 90 \u00e8 stata interessata da una serie proposte e progetti di valorizzazione, che a causa del terreno tufaceo franoso, delle gallerie ferroviarie dismesse e di mala gestione dei fondi da parte della Regione e della Provincia di Chieti, non sono stati ancora completati.\nNel 2016 c'\u00e8 stata l'approvazione decisiva del progetto di realizzazione di una pista ciclabile che parte da Francavilla al Mare, che passando sotto la galleria ferroviaria \"Frentana\" di Ortona, attraversa lungo il litorale la costa dei trabocchi arrivando sino a Vasto.\nIl tratto costiero di Pescara e Francavilla, insieme a quello teramano a nord del fiume Pescara, aveva reso gi\u00e0 dai primi anni 2000 realizzabile la pista ciclabile, mentre nella costa chietina i lavori sono partiti nel 2018 con gravi ritardi.\nAlla luce di ulteriori fondi spesi male, del riattivarsi di alcune frane storiche come quella centenaria della spiaggia di Torino di Sangro, i lavori sono stati eseguiti lungo l'ex tracciato ferroviario in maniera disconnessa, con asfaltatura dei tratti sicuri, mentre tratti come la galleria Frentana di Ortona sotto il castello, il promontorio di San Marco presso Lido Riccio di Ortona, la zona della frana tra Lago Dragoni e Borgata Marina di Torino di Sangro, sono ancora sterrati, insieme a una porzione del ponte presso localit\u00e0 Foce di Rocca San Giovanni, dove sbocca il fiume. \nIl progetto prevede anche il recupero delle storiche stazioni ferroviarie di San Vito-Lanciano, Fossacesia e Torino di Sangro, a scopo di divenire infopoint turistici e di affitto di biciclette.\nIl 30 Giugno 2021 sono state riaperte tutte le 8 gallerie della ciclabile tra Ortona e Vasto con illuminazione e protezione in rete, in sequenza le 3 gallerie di Ortona (Punta dell'Acquabella, San Donato e Ripari Bardella), Marina di San Vito Chietino , Rocca San Giovanni e le 3 gallerie di Vasto Marina (Vignola-Canale, San Nicola e Casarza).\nMolise.\nLungo il breve litorale si trovano un tratto a Petacciato (ora invaso dalla vegetazione e insicuro) e un altro sul lungomare nord di Termoli (3 km).\nPuglia.\nIn Puglia l'itinerario si connette con la rete ciclabile mediterranea individuata dal progetto europeo Cy.ro.n.med. che coinvolge Italia, Malta, Cipro e Grecia. L'itinerario in progetto si svolge da Chieuti (FG) fino a Santa Maria di Leuca (LE), con due varianti, una costiera e una pi\u00f9 interna attraverso la Foresta Umbra, sul Gargano. Un tratto di qualit\u00e0 \u00e8 stato realizzato lungo la Via Traiana dal Parco regionale delle Dune Costiere in provincia di Brindisi."}
{"id": "487293", "revid": "112169674", "url": "https://it.wikipedia.org/wiki?curid=487293", "title": "X Display", "text": "Un X Display \u00e8 un display virtuale, creato da un server X Window System, atto a ricevere l'input da una tastiera, da un mouse e da una scheda grafica, situate in locale o in remoto, mediante un qualsiasi programma-client X che pu\u00f2 essere installato sulla macchina locale o in una remota."}
{"id": "487296", "revid": "277947", "url": "https://it.wikipedia.org/wiki?curid=487296", "title": "Mang", "text": "I Mang sono un gruppo etnico che vive soprattutto nel Vietnam, riconosciuti dal governo vietnamita come uno dei 54 gruppi etnici del paese.\nContano circa 4.500 individui, di cui circa 500 vivono nella regione cinese dello Yunnan, nella Cina del sud, dove sono considerati organici al gruppo W\u00e8i Sh\u00edbi\u00e9 M\u00ednz\u00fa, una lista di alcune etnie non distinte per nazionalit\u00e0.\nLa lingua dei Mang fa parte del ramo nordico del ceppo Mon-Khmer.\nSono tradizionalmente considerati politeistici e strettamente correlati all'altro gruppo etnico della regione, quello dei Palaung."}
{"id": "487298", "revid": "1543377", "url": "https://it.wikipedia.org/wiki?curid=487298", "title": "Cronotachigrafo", "text": "Il cronotachigrafo \u00e8 un componente della strumentazione di bordo dei veicoli commerciali ed industriali circolanti nell'area comunitaria europea.\nIl dispositivo viene installato obbligatoriamente sui veicoli adibiti al trasporto di cose di peso complessivo superiore alle 3,5 tonnellate (autocarri, autotreni, autoarticolati), e su veicoli adibiti al trasporto di passeggeri (autobus, autosnodati) con numero di persone, compreso il conducente, superiore a nove.\nIl contesto.\nOriginariamente il cronotachigrafo era interamente meccanico con quadrante circolare, per poi passare attraverso apparecchiature analogico/digitali fino alle attuali interamente digitali.\nLo strumento effettua una misurazione di tre parametri: velocit\u00e0 del veicolo, tempi di guida dell'autista, distanza percorsa.\nSono comunque esclusi i mezzi superiori a 3,5t adibiti al trasporto regolare di linea con percorsi entro i 50 km, i mezzi delle forze dell'ordine e le cisterne del latte.\nI rilevamenti vengono combinati in modo automatico e, sulla base del Reg. Cee 561/2006, comportano il calcolo immediato delle infrazioni ai tempi di guida. Nelle apparecchiature di ultima generazione la stampa evidenzia anche tutte le altre ipotesi di infrazione al Codice della strada.\nNegli apparati pi\u00f9 datati viene impressa una serie di tre diagrammi su di un foglio di registrazione di forma circolare.\nIl gi\u00e0 citato Reg. Cee 561 dell'11/04/2006 ha imposto delle modifiche ai tempi di guida, abrogando il Reg. Cee 3820/85 fino a quel momento in vigore.\nNel caso dei cronotachigrafi analogici, il cui utilizzo \u00e8 ancora ammesso, per un periodo transitorio, sui veicoli che ne erano provvisti al momento dell'immatricolazione, vanno tenuti a bordo tutti i dischetti relativi all'attivit\u00e0 svolta negli ultimi 28 giorni lavorativi, mentre in azienda quelli relativi agli ultimi due anni.\nObbligatoriet\u00e0 del cronotachigrafo.\nPremessa.\nIl cronotachigrafo, sia esso analogico o digitale, \u00e8 obbligatorio per legge solo in taluni casi, specificati dalla legge. L'articolo 179, comma 1 del Codice della strada dispone che \"i veicoli devono circolare provvisti di cronotachigrafo\" \"nei casi previsti dal Regolamento (CEE) n. 3281/85\", il quale \u00e8 stato sostituito dal Regolamento (UE) 165/2014. Quest'ultimo regolamento, all'articolo 3, fa riferimento a un altro regolamento ai fini della definizione dei casi in cui \u00e8 necessario il cronotachigrafo.\nIl Regolamento (UE) 561/2006, agli articoli 2 e 3, definisce il campo di applicazione del regolamento stesso e, di rimando, anche il campo di applicazione del Regolamento 165/2014 e dell'art. 179 comma 1 del Codice della strada. \nCasi in cui il cronotachigrafo \u00e8 obbligatorio.\nSulla base di quanto detto, il cronotachigrafo \u00e8 obbligatorio (art. 2 del Regolamento (UE) 561/2006) nel trasporto su strada:\nL'art. 3 del Regolamento (UE) 561/2006 dispone anche delle eccezioni ai due casi di cui sopra. In particolare il cronotachigrafo non \u00e8 necessario nei trasporti stradali effettuati a mezzo di:\nTrasporto da oppure verso l'estero.\nIl cronotachigrafo e i regolamenti sopracitati sono obbligatori nei casi di cui sopra, a patto che il trasporto su strada si svolga tutto all'interno dell'Unione europea, oppure in parte anche in Svizzera o nei paesi dello Spazio economico europeo. Se il trasporto su strada \u00e8 di tipo internazionale e si svolge in parte fuori dai territori di cui sopra, si applica il regolamento AETR (art. 2 commi 2 e 3 del Regolamento (UE) n. 561/2006).\nCronotachigrafo e orario di lavoro.\nUno degli scopi principali del cronotachigrafo \u00e8, assieme alla scheda del conducente e ai fogli di registrazione, quello di fornire agli organi di vigilanza uno strumento che consenta di verificare gli orari di lavoro. Gli orari di lavoro massimi consentiti per i conducenti o dipendenti sono differenti a seconda che il lavoratore rientri o meno nella categoria del \"lavoratore mobile\". Alcune circolari e interpelli del Ministero del lavoro e della previdenza sociale, tra cui l'interpello n. 5817 del 2006 e la circolare n. 1625 del 2008, hanno provveduto a chiarire che rientra nella definizione di lavoratore mobile \"qualsiasi lavoratore impiegato quale membro del personale viaggiante o di volo presso un'impresa che effettua servizi di trasporto passeggeri o merci su strada [omissis]...\". Occorre pertanto che il settore di attivit\u00e0 dell'azienda sia l'autotrasporto affinch\u00e9 si possa applicare il D. lgs. 234/2007 (che prevede una durata massima della settimana lavorativa maggiore) al posto del D. lgs. 66/2003. Altrimenti, nel caso in cui l'attivit\u00e0 di autotrasporto dei lavoratori non sia svolta da imprese la cui attivit\u00e0 principale \u00e8 l'autotrasporto, si applica il D. lgs. 66/2003 al posto del D. lgs. 234/2007.\nPer le imprese il cui settore di attivit\u00e0 \u00e8 l'autotrasporto vi \u00e8 anche l'obbligo, sancito dall'articolo 8 del D. lgs 234/2007, di tenere un apposito registro dove \"annotare l'orario di lavoro effettuato dai lavoratori mobili\". L'articolo 8 comma 3 stabilisce inoltre che \"gli obblighi di registrazione [omissis] si assolvono mediante le relative scritturazioni nel libro unico del lavoro\".\nTempi di guida e riposo.\nI tempi di guida e riposo sono stabiliti dal regolamento CE 561/2006 e prevedono un periodo massimo di 9 ore giornaliere elevabili due volte alla settimana a 10 ore. Il limite massimo di guida \u00e8 di 56 ore settimanali che diventano 90 per una coppia di settimane. Ogni quattro ore e mezzo di guida andr\u00e0 effettuata una sosta di 45 minuti, frazionabile in una prima sosta di un quarto d'ora e in una seconda di mezz'ora.\nIl cronotachigrafo digitale.\nIl \"cronotachigrafo digitale\", chiamato anche \"unit\u00e0 veicolo\" (VU) o semplicemente \"tachigrafo digitale\", \u00e8 il dispositivo di tipo pi\u00f9 moderno, il cui montaggio \u00e8 obbligatorio sui veicoli nuovi immatricolati dopo il 1\u00ba maggio 2006. L'apparecchiatura salva tutti i \"tempi e movimenti\" eseguiti: tempo di guida, tempo di lavoro, tempo di riposo, tempo di disposizione, velocit\u00e0, eventi, guasti, errori, controlli della polizia, dati del conducente ecc..\nLa memoria del tachigrafo digitale pu\u00f2 salvare 2190 conducenti e 93440 attivit\u00e0. Il suo funzionamento \u00e8 ad anello, in caso di necessit\u00e0 i nuovi dati sovrascrivono quelli pi\u00f9 vecchi.\nPer scaricare i dati dall'apparecchio serve uno strumento di scarico dati e la carta dell'azienda, la carta dell'officina o la carta delle autorit\u00e0.\nLa Legge Italiana prevede di scaricare i dati del tachigrafo digitale entro 3 mesi\ne quelli della carta del conducente entro 28 giorni.\nI dati scaricati devono essere conservati per almeno 1 anno in duplice formato (per es.: sul PC e su un Hard Disk esterno o un CD/DVD ecc.).\nPoi esistono vari software per poter analizzare e verificare i dati salvati nel tachigrafo digitale.\nIl funzionamento.\nL'apparecchiatura prevede il funzionamento attraverso una serie di carte a microprocessore (smart card), definite \"carte tachigrafiche\", ognuna con il suo specifico uso.\nLa carta del conducente.\nInnanzitutto per guidare un veicolo dotato del tachigrafo digitale \u00e8 necessario che l'autista sia dotato di un'apposita scheda personale, la \"carta del conducente\", riconoscibile dallo sfondo bianco.\nL'emissione di questa carta \u00e8 demandata, in Italia, alle Camere di commercio; viene rilasciata mediamente in 5/15 giorni ed ha una validit\u00e0 di 5 anni dal momento del suo rilascio, con la possibilit\u00e0 del rinnovo della carta almeno 15 giorni lavorativi (al massimo 6 mesi) prima della scadenza. Naturalmente per il rilascio \u00e8 necessario che il richiedente sia dotato di patente di guida di categoria idonea alla conduzione di questo tipo di veicoli.\nLa carta del conducente \u00e8 personale, ogni conducente pu\u00f2 possedere solo una carta pur avendo la possibilit\u00e0 di guidare diversi veicoli; su di essa vengono salvati i dati dell'identit\u00e0 del conducente, le attivit\u00e0 eseguite (tempi di guida, tempi di riposo ecc.), la targa del veicolo, i chilometri percorsi, gli errori e gli eventi. Non vengono invece salvate le velocit\u00e0.\nLa memoria della carta (~25kB) \u00e8 sufficiente per 2604 attivit\u00e0 che corrispondono a 93 attivit\u00e0 al giorno per 28 giorni. La carta contiene cos\u00ec praticamente dai 2 ai 5 mesi di attivit\u00e0.\nLa memoria \u00e8 a forma di anello, quando \u00e8 piena, inizia a cancellare i dati pi\u00f9 vecchi sulla carta.\nPer legge, i dati della carta del conducente devono essere scaricati entro 28 giorni e il guidare senza carta del conducente \u00e8 ammesso solo in caso di non funzionamento, perdita o furto della carta. In questi casi si pu\u00f2 guidare senza carta fino ad un massimo di 15 giorni.\nLa carta dell'azienda.\nLa \"carta dell'azienda\", le cui modalit\u00e0 di rilascio sono le stesse di quella del conducente, sia come tempi che come ente a cui \u00e8 demandata l'emissione, \u00e8 riconoscibile dal colore giallo.\nLa sua funzione \u00e8 quella di consentire l'ispezionare, lo scarico e la stampa dei dati di viaggio di tutti i veicoli dell'azienda muniti di tachigrafo digitale.\nLa carta dell'officina.\nLa \"carta dell'officina\", rilasciata in Italia sempre dalla Camera di Commercio, ha una validit\u00e0 pi\u00f9 limitata rispetto alle precedenti, di un solo anno con la possibilit\u00e0 di rinnovo ed \u00e8 di colore rosso\nViene rilasciata solamente ai tecnici dei centri tecnici autorizzati, che abbiano seguito un corso formativo solitamente organizzato da una delle aziende produttrici, ed \u00e8 l'unica che consente modifiche ai parametri di calibrazione del cronotachigrafo.\nLa carta dell'Autorit\u00e0 di controllo.\nLa \"carta dell'Autorit\u00e0 di controllo\" \u00e8 riconoscibile dallo sfondo di colore azzurro ed \u00e8 destinata sia alle Forze dell'Ordine e Polizia Municipale sia alle Direzioni Provinciali del Lavoro, autorizzate al controllo del regolare svolgimento dei servizi di trasporto."}
{"id": "487300", "revid": "920621", "url": "https://it.wikipedia.org/wiki?curid=487300", "title": "Bochnia", "text": "Bochnia \u00e8 una citt\u00e0 di circa 30.000 abitanti sul Fiume Raba nella Polonia meridionale, a 35 km a sud-est di Cracovia. \u00c8 molto famosa per le sue miniere di sale, le pi\u00f9 vecchie in assoluto in Europa, costruite circa nel 1248. Il vecchio nome della citt\u00e0, in lingua tedesca (\"Salzberg\"), significa appunto \"montagna di sale\" e si riferisce alla miniera.\nDalla riorganizzazione amministrativa della Polonia del 1999, Bochnia \u00e8 la capitale amministrativa del distretto di Bochnia, nel voivodato della Piccola Polonia. Prima del riassetto, apparteneva al voivodato di Tarn\u00f3w.\nStoria.\nBochnia \u00e8 una delle pi\u00f9 antiche citt\u00e0 della Piccola Polonia. La prima sorgente conosciuta che cita la citt\u00e0 \u00e8 una lettera del 1198, nella quale Aymar il Monaco, Patriarca Latino di Gerusalemme, conferm\u00f2 una donazione da parte di un magnate locale Mikora Gryfit al monastero dell'Ordine della Sacra Sepoltura, a Miech\u00f3w. La scoperta di una grande quantit\u00e0 di sale sul luogo dove ora sorge la miniera, nel 1248 port\u00f2 dei privilegi alla citt\u00e0.\nMiniere di sale.\nLa miniera di sale (\"Kopalnia Soli\") \u00e8 una delle pi\u00f9 vecchie del mondo e la pi\u00f9 antica in assoluto in Polonia e in tutta Europa. La miniera fu creata tra il XII e il XIII secolo, dopo che si scoprirono giacimenti di sale a Bochnia. La miniera misura 4,5 chilometri di lunghezza e 468 metri di profondit\u00e0; presenta 16 livelli. Ci sono camere deserte, tunnel e stanze enormi, che formano la cosiddetta \"citt\u00e0 sotterranea\", aperta oggi ai visitatori. La pi\u00f9 grande delle stanze \u00e8 stata utilizzata per effettuare terapie.\nLa Ferrovia del Nord (Nordbahn) fu costruita durante l'Impero austro-ungarico per collegare Vienna con le miniere di sale di Bochnia."}
{"id": "487301", "revid": "1873140", "url": "https://it.wikipedia.org/wiki?curid=487301", "title": "Marco Masini (album 1992)", "text": "Marco Masini \u00e8 un album del cantante italiano Marco Masini, contenente la riproposizione in lingua spagnola di 6 brani inseriti nell'omonimo album pubblicato in Italia nel 1990 e di altri 3 contenuti in \"Malinconoia\", messo in commercio nel 1991."}
{"id": "487302", "revid": "93556", "url": "https://it.wikipedia.org/wiki?curid=487302", "title": "O du", "text": "Gli o du sono un piccolo gruppo etnico che fa parte dei popoli khmuici ed \u00e8 stanziato nei territori montani della catena Annamita, al confine tra Laos e Vietnam. L'etnia viene chiamata anche iduh, haat, hat o tay hat.\nIn Vietnam, gli o du vivono in alcuni villaggi nel Distretto di T\u01b0\u01a1ng D\u01b0\u01a1ng, nella Provincia di Ngh\u1ec7 An, dove la popolazione totale era di 300 persone secondo il censimento del 1999. C'\u00e8 inoltre una piccola comunit\u00e0 nel distretto di Nonghet della Provincia di Xiangkhoang, in Laos, che nel 1996 era composta da 190 persone.\nBasano la loro sussistenza principalmente sull'agricoltura e l'allevamento di bestiame. Praticano l'Animismo e parlano la lingua o du, che sta cadendo in disuso e fa parte del ceppo mon khmer e della famiglia linguistica austronesiana."}
{"id": "487304", "revid": "121982132", "url": "https://it.wikipedia.org/wiki?curid=487304", "title": "Direttiva macchine", "text": "La direttiva macchine indica informalmente la direttiva dell'Unione europea 2006/42/CE che si applica a macchine fisse, mobili, trasportabili e di sollevamento/spostamento, anche se alcune macchine restano per\u00f2 escluse dal campo d'applicazione di tale direttiva.\nI contenuti.\nTale direttiva, composta da 30 \"considerando\", 29 articoli e 12 allegati, definisce i requisiti essenziali in materia di sicurezza e di salute pubblica ai quali devono rispondere le macchine sopra indicate in occasione della loro progettazione, fabbricazione e del loro funzionamento prima della loro immissione sul mercato. \nLa direttiva differenzia le macchine in due grandi macro gruppi:\nPer le macchine comprese nell'allegato IV della direttiva stessa la conformit\u00e0 ai suddetti requisiti \u00e8 stabilita nel corso di procedure di valutazione eseguite da appositi enti (organismi di certificazione notificati).\nPer tutte le altre \u00e8 sufficiente redigere e conservare un fascicolo tecnico in accordo con quanto riportato nell'allegato VII della direttiva stessa.\nIn questo caso si parla di \"fascicolo tecnico della costruzione\" per le macchine e di \"documentazione tecnica pertinente\" per le quasi-macchine.\nLe macchine immesse sul mercato o modificate dopo l'entrata in vigore della direttiva, devono riportare su di esse la marcatura CE e devono essere accompagnate da appropriata documentazione.\nI prodotti non rispondenti ai requisiti della direttiva non possono accedere al mercato comune europeo e quindi nemmeno a quello italiano che ne fa parte.\nLe definizioni.\nLa direttiva individua come:\nCampo di applicazione.\nLa nuova revisione della direttiva macchine si applica ai seguenti prodotti:\nGli obblighi del costruttore.\nPrima di essere immessa sul mercato deve essere predisposta la seguente documentazione:\nLe marcature.\nOgni macchina deve recare, in modo leggibile e indelebile, almeno le seguenti indicazioni: \nNel caso in cui la macchina sia destinata in area esplosiva, essa deve recare l'apposita indicazione ed indicare tutte le apposite indicazioni indispensabili alla sicurezza.\nSe un elemento della macchina deve essere movimentato durante l'utilizzo con mezzi di sollevamento, deve essere indicata, in modo leggibile ed indelebile, anche la sua massa.\nNon rileva lo scopo della macchina (produzione, sviluppo prodotto, prove di laboratorio) nella attuazione della direttiva.\nMacchine escluse.\nSono escluse dal campo di applicazione della presente direttiva (in quanto gi\u00e0 regolamentate altrove) alcune macchine quali:\nAttuazione negli Stati UE.\nIn Italia.\nLa Direttiva 2006/42/CE del 17 maggio 2006 (detta anche \"nuova direttiva macchine\") \u00e8 stata recepita ed attuata per l'Italia mediante il Decreto Legislativo 27 gennaio 2010, n. 17 (pubblicazione del 19-2-2010 Supplemento ordinario n. 36/L alla Gazzetta Ufficiale Serie generale - n. 41) e sostituisce la direttiva 98/37/CE del Parlamento europeo (detta anche \"direttiva macchine\"), pubblicata sulla Gazzetta Ufficiale n. \"L 207 del 23/07/1998\", che si riferiva a tutti i tipi di macchinario e ai loro componenti di sicurezza messi isolatamente sul mercato (e a sua volta modificava la direttiva 89/392/CEE del Consiglio, del 14 giugno 1989).\nTale direttiva \u00e8 entrata in vigore in Europa il 29 dicembre 2009."}
{"id": "487305", "revid": "767487", "url": "https://it.wikipedia.org/wiki?curid=487305", "title": "Ro Mam", "text": "I Ro Mam o Romam sono un piccolo gruppo etnico del Vietnam, con una popolazione stimata in circa 400 individui quasi tutti stanziati nella provincia di Kon Tum e nel distretto di Sa Thay.\nLa religione predominante \u00e8 l'animismo ma negli ultimi anni si sta diffondendo l'evangelicalismo grazie ad un gruppo di missionari. I Ro Mam parlano una propria lingua, la lingua Romam della famiglia linguistica Mon-Khmer. Un nome alternativo per questo gruppo etnico \u00e8 Le-ro-nam."}
{"id": "487307", "revid": "478814", "url": "https://it.wikipedia.org/wiki?curid=487307", "title": "T\u00e0 \u00f4i", "text": "Il popolo t\u00e0 \u00f4i (in lingua vietnamita: \"Ng\u01b0\u1eddi\" T\u00e0 \u00d4i), o ta oi, \u00e8 un gruppo etnico del Vietnam e del Laos. La popolazione era nel 1999 di circa 34.960 persone in Vietnam e di circa 47.000 in Laos. Sono uno dei 54 gruppi etnici riconosciuti dal governo vietnamita, che ha inserito l'etnia pacoh all'interno del gruppo t\u00e0 \u00f4i, anche se le due lingue non sono mutualmente intelligibili.\nParlano una lingua del ceppo mon khmer e sono concentrati in Vietnam nel distretto di Luoi della provincia di Thua Thien-Hue e nel distretto di Huong Hoa della provincia di Quang Tri. In Laos si suddividono in due sottogruppi, quello dei ta oi alti \u00e8 stanziato nel montuoso distretto di Ta Oi della provincia di Salavan, e nel 1995 era composto da 30.900 abitanti. Il sottogruppo dei ta oi bassi vive nella zona a nord-ovest della citt\u00e0 di Salavan, sull'altopiano di Bolaven, e nel 2000 si componeva di \n15.800 abitanti."}
{"id": "487308", "revid": "6923", "url": "https://it.wikipedia.org/wiki?curid=487308", "title": "Voivodato di Tarn\u00f3w", "text": "Il voivodato di Tarn\u00f3w (in polacco: wojew\u00f3dztwo tarnowskie) era un'unit\u00e0 di divisione amministrativa e governo locale della Polonia, esistito tra il 1975 e il 1998. \u00c8 stato poi inglobato nel voivodato della Piccola Polonia. La sua capitale era Tarn\u00f3w."}
{"id": "487315", "revid": "287204", "url": "https://it.wikipedia.org/wiki?curid=487315", "title": "Voivodato di Tarnow", "text": ""}
{"id": "487323", "revid": "124409618", "url": "https://it.wikipedia.org/wiki?curid=487323", "title": "Atala", "text": ""}
{"id": "487326", "revid": "1718925", "url": "https://it.wikipedia.org/wiki?curid=487326", "title": "Matajur", "text": "Il Matajur (\"Mataj\u00fbr\" in friulano, \"Monte Re\" o \"Baba\" in dialetto sloveno locale) \u00e8 una montagna delle Prealpi Giulie alta 1.641\u00a0m s.l.m. che si trova nella parte orientale del Friuli, sovrastando la citt\u00e0 di Cividale.\nStoria.\nSi ritiene che il Matajur fu scalato dal re longobardo Alboino quando, giunto in prossimit\u00e0 dell'Italia, lo risal\u00ec per ammirare le fertili pianure friulane che stava per invadere.\nL'altura del Matajur, nel corso della prima guerra mondiale, fece parte dell'ultima linea di difesa italiana approntata dalla 2\u00aa Armata per la protezione della pianura friulana in caso di sfondamento dei reparti combattenti nelle posizioni avanzate.\nIl monte pass\u00f2 alla storia in quanto, nel corso della battaglia di Caporetto, il tenente Rommel, il futuro feldmaresciallo, ne conquist\u00f2 la cima.\nIl 24 ottobre 1917, dopo un lungo bombardamento, il tenente Rommel, a capo di sei compagnie tedesche, lanci\u00f2 una veloce offensiva, con la tattica dell'attacco a sorpresa, sul Colovrat e in breve tempo ne conquist\u00f2 le cime. Invase quindi la vallata di Savogna ed attacc\u00f2 il Matajur, difeso dalla Brigata Salerno.\nDopo 52 ore di marce sfibranti ed audaci combattimenti, ne conquist\u00f2 la vetta facendo quasi 9000 prigionieri ed un enorme bottino di materiale bellico. L'avanzata del tenente Rommel fu uno dei pi\u00f9 importanti episodi della battaglia di Caporetto perch\u00e9 fu determinante per la tragica ritirata italiana. Dal Matajur, Rommel prosegu\u00ec, attraverso Longarone, la sua veloce avanzata fino al fiume Piave.\nToponimo.\nIl toponimo \"Matajur\" compare negli scritti e sulla carte geografiche solamente nel secolo XVIII. Il nome ha origine da Mont Major (Monte Maggiore di Cividale) che, nel tempo, \u00e8 mutato in Mot Major, Mat Major, Matajor e, infine, Matajur. La popolazione locale lo chiama anche (Velika) Baba, che sta ad indicare una vetta rocciosa isolata, o, solo dal XX secolo, Kalona con riferimento all'obelisco eretto a fianco della cappella del Cristo Redentore e distrutto, come indicato in seguito, nel corso della prima guerra mondiale.\nGeografia.\nIl monte, nonostante la limitata altezza, \u00e8 facilmente individuabile dalla pianura friulana per la sua caratteristica forma conica ed \u00e8 il rilievo pi\u00f9 rappresentativo ed il simbolo delle Valli del Natisone.\nIl periodo di formazione del monte non \u00e8 precisamente databile in quanto risulta composto, per lo pi\u00f9, da materiale sedimentario dei periodi compresi tra il giurassico ed il cretacico superiore. Sondaggi effettuati sui versanti del monte hanno portato all'individuazione di tracce di oro con zinco, argento e mercurio nativo.\nLa salita al monte, che \u00e8 rivestito fino alla vetta da boschi o prati, non presenta particolare difficolt\u00e0 per la scarsa pendenza dei fianchi. Il modo pi\u00f9 breve e semplice per raggiungere la vetta \u00e8 quello di iniziare la salita partendo dal rifugio Guglielmo Pelizzo, che \u00e8 raggiungibile in auto con una comoda strada asfaltata. Come alternativa si pu\u00f2 partire dalla frazione di Mersino da dove mulattiere e sentieri, che attraversano boschi e prati dove crescono narcisi, crochi, fragole, lamponi e mirtilli, portano, in circa un'ora e mezzo e senza difficolt\u00e0, alla meta.\nSulla cima del monte spicca la chiesetta del Cristo Redentore, costruita sulle macerie della cappella inaugurata nel 1901 per ricordare i diciannove secoli dalla Redenzione e colpita prima da un fulmine e quindi distrutta dalle vicende belliche legate alla battaglia di Caporetto.\nDalla cima si pu\u00f2 osservare un panorama che spazia dal Carso, all'Istria, alla laguna di Grado e alle cime del Canin, del Mangart, del Tricorno, del Monte Nero e delle Dolomiti. Nelle giornate particolarmente terse \u00e8 visibile Venezia e si possono avvistare i Colli Euganei\nDai fianchi del monte sgorgano le acque delle sorgenti e dei torrentelli che ingrossano il fiume Natisone e, nella vallata di Savogna, le acque del torrente Alberone e dei suoi affluenti di destra.\nNel versante sud, nei pressi della fonte Skrila, da cui nasce l'Alberone, sono presenti delle interessanti conformazioni carsiche, i campi solcati, alla base dei quali ci sono delle brevi pareti (10\u201312\u00a0m) su cui \u00e8 possibile arrampicare, una sorta di palestra di roccia naturale.\nNella zona del monte Matajur, ed in special modo nella valle di Savogna, sono presenti un numero notevole di cavit\u00e0 e di grotte tra le quali occorre ricordare la voragine di Cerconizza, la Ta Pot \u010celan Jama, la Velika Jama, la grotta Klan\u010dina di Mersino Alto, la Sesna Jama di Mersino, la Casera Glava di Masseris e la grotta di Jeronizza.\nLa cima del monte \u00e8 stata, fin da tempi remoti, terra di confine: dapprima con l'Austria, poi con la Jugoslavia e, oggigiorno, con la repubblica di Slovenia. Ai piedi del versante settentrionale del Matajur scorre la Strada statale 54 del Friuli, che \u00e8 la via di comunicazione pi\u00f9 agevole tra l'Italia e la Slovenia per chi deve accedere al tratto medio dell'Isonzo.\nAmbiente.\nFlora.\nNella zona montagnosa del Matajur crescono circa 619 specie di piante vascolari; le sue pendici esercitano un grande interesse per gli studiosi della flora delle Prealpi italiane perch\u00e9, per la sua posizione orografica tra la pianura friulana a la catena alpina retrostante, offre la presenza di una grande variet\u00e0 (e anche qualche rarit\u00e0) di piante. Il monte \u00e8 coperto da vegetazione fino sulla vetta dove crescono piante officinali quali l'assenzio.\nNelle quote pi\u00f9 basse si possono trovare la stellina odorosa o asperula, il tarassaco, la valeriana, la campanula carnica, il geranio sanguigno, il geranio odoroso, l'aconito napello, la campanula thyrsoides thyrsoides e thyrsoides carnicola, la euonymus verrucosa o berretta del prete. Salendo di quota, nel sottobosco si possono osservare l'anemone trifolia, la dentaria cardamine, la paris quadrifolia, l'aposseris foetida, la saxifraga rotundifolia.\nOltre al limite dell'estensione boschiva crescono la sexifraga petraea, l'aconitum angustifolium, la sedum roseum, la pulsatilla montana, il rododendro, il botton d'oro. In quota si possono trovare il narciso, l'asfodelo, la centaurea, il giglio arancione della Carnia o lilium carnicum, la genziana maggiore, la genziana minore. Per quanto attiene le specie arboree, il lavoro dell'uomo ha favorito, nella parte inferiore del monte, la coltivazione di meli, peri e castagni e, a quote superiori, la crescita di boschi di conifere e latifoglie. Crescono spontaneamente, invece, macchie di faggi, di betulle, di maggiociondolo, di larici e ontani verdi.\nFauna.\nSul Matajur \u00e8 possibile osservare diversi animali selvatici; tra i mammiferi e gli uccelli maggiori sono comuni caprioli, cervi, lepri, volpi, cinghiali, corvi imperiali, poiane, galli forcelli e galli cedroni. Le marmotte erano state introdotte nelle rocce carsiche adiacenti alle malghe di Mersino, ma dopo alcuni anni sono scomparse. Sono inoltre di passaggio in alcune stagioni dell'anno grifoni e aquile. Ci sono stati anche rari avvistamenti diretti o indiretti (tracce, feci, carcasse ecc.) di orsi e di sciacalli dorati.\nAttivit\u00e0.\nEscursionismo.\nSul Matajur sono presenti diversi percorsi escursionistici o alpinistici:\nRifugi.\nSulle pendici del monte sono presenti i seguenti rifugi:\nOsservatorio.\nIl 31 agosto del 2013 \u00e8 stato inaugurato l'osservatorio astronomico posizionato nei pressi la vetta del monte. La sua realizzazione \u00e8 stata curata dalla Comunit\u00e0 montana del Torre, Natisone e Collio e l'attivit\u00e0 viene gestita dall'Associazione Friulana di Astronomia e meteorologia di Remanzacco. L'osservatorio viene utilizzato per scopi scientifici ed utilizzato anche a fini didattici."}
{"id": "487332", "revid": "436907", "url": "https://it.wikipedia.org/wiki?curid=487332", "title": "OSI (gruppo musicale)", "text": "Gli OSI (acronimo di Office of Strategic Influence), sono un gruppo musicale progressive metal formato nel 2003 come progetto solista di Mike Portnoy, a cui si sono aggregati successivamente Jim Matheos, Simon Phillips e Kevin Moore nella stesura delle canzoni e dei testi.\nStoria del gruppo.\n\"Office of Strategic Influence\".\nIl primo album, chiamato \"Office of Strategic Influence\" in riferimento all'ufficio creato dal governo statunitense in seguito agli attentati dell'11 settembre 2001, vede nel ruolo di bassista Sean Malone mentre nel ruolo di cantante era previsto Daniel Gildenl\u00f6w dei Pain of Salvation che non pot\u00e9 partecipare a causa di impegni con la sua band. Si decise quindi di lasciare a Kevin Moore il ruolo di cantante, proponendo una voce molto diversa dai canoni del metal, avvicinando cos\u00ec il progetto ai suoi lavori sotto il nome di Chroma Key. Steven Wilson dei Porcupine Tree ha partecipato al progetto cantando nella canzone \"ShutDOWN\". Tutti i testi sono stati scritti da Kevin Moore e Jim Matheos.\nL'album risulter\u00e0 essere un matrimonio fra la sperimentazione sonora al limite dell'elettronica di Moore (che ricopre a dovere il ruolo di cantante, con un timbro molto simile a Richard Wright) e le linee melodiche di Matheos alle chitarre.\n\"Free\".\nNel 2006 vede la luce quello che doveva essere originariamente Osi 2 che, invece, viene chiamato \"Free\". Questo secondo album \u00e8 completamente un lavoro a due, Kevin Moore e Jim Matheos; Mike Portnoy, infatti, non partecipa alla stesura dei brani. Tutti i testi sono stati scritti e cantati da Kevin. Il ruolo di bassista \u00e8 stato occupato da Joey Vera. Tutti gli strumenti sono stati registrati dal duo ad esclusione della batteria, curata da Portnoy.\nLo stesso Portnoy ha abbandonato il gruppo nel settembre 2008.\n\"Blood\" e \"Fire Make Thunder\".\nNell'aprile 2009 viene pubblicato in Europa \"Blood\", uscito nel maggio seguente anche in America del Nord. All'album hanno preso parte in qualit\u00e0 di musicisti ospiti il batterista Gavin Harrison, presente in tutti i brani, e Mikael \u00c5kerfeldt degli Opeth, presente in \"Stockholm\". Nel 2010 il gruppo firma un contratto con la Metal Blade Records, che ripubblica \"Office of Strategic Influence\" nel settembre dello stesso anno.\nIl quarto album in studio della band esce nel marzo 2012 ed \u00e8 intitolato \"Fire Make Thunder\"."}
{"id": "487333", "revid": "1501110", "url": "https://it.wikipedia.org/wiki?curid=487333", "title": "Re-Invention World Tour", "text": "Il Re-Invention World Tour \u00e8 stato il sesto tour di concerti della cantautrice statunitense Madonna, a supporto del suo nono album in studio, \"American Life\".\nIl tour fu definito dalla rivista \"Billboard\" come \"una delle tourn\u00e9e pi\u00f9 proficue nella storia della musica\". Con le sue 56 date, che registrarono dovunque il tutto esaurito, il tour ottenne un incasso di 125 milioni di dollari, piazzandosi al 1\u00ba posto della classifica delle tourn\u00e9e di \"Billboard\".\nL'idea della \"reinvenzione\" si basa sulla \"Very-era\", che i Pet Shop Boys crearono nel 1993, periodo dell'uscita del loro album \"Very\". L'idea piacque a Madonna a tal punto da decidere di \"rivisitare\", e quindi reinventare, i pi\u00f9 importanti momenti della sua carriera musicale. Durante il concerto furono eseguiti brani storici come \"Vogue\", \"Express Yourself\", \"Burning Up\", \"Material Girl\", \"Like a Prayer\", \"Into the Groove\", \"Papa Don't Preach\" e \"Crazy for You\", riproposti in versioni \"modernizzate\" e adeguate ai sound del nuovo millennio. Durante il tour Madonna cant\u00f2 anche \"Imagine\" di John Lennon ed espresse il suo auspicio per la pace tra ebrei e palestinesi in Medioriente. Al termine del tour la cantante si rec\u00f2 in Israele per approfondire i suoi studi sulla Kabbalah. I retroscena, la vita della popstar e quella della sua famiglia durante il tour sono raccontati nel film-documentario \"I'm Going to Tell You a Secret\".\nAlcuni brani eseguiti durante il \"Re-Invention Tour\" furono aggiunti al CD dal vivo \"I'm Going to Tell You a Secret\", uscito nel 2006.\nSinossi.\nLo show \u00e8 diviso in cinque atti: \"Marie Antoinette Revival\", \"Military/Army\", \"Circus/Cabaret\", \"Acoustic\" e \"Scottish/Tribal\".\nLo show inizia con un video contenente un'interpretazione di \"The Beast Within - Justify my Love\", il cui testo \u00e8 arricchito da brani tratti dal libro dell'Apocalisse della Bibbia, in una versione ispirata alle danze orientali. Al termine del video Madonna entra in scena al centro del palco grazie ad una pedana che la eleva in altezza e canta \"Vogue\" con abiti ispirati a Maria Antonietta, stivali al ginocchio e mini short neri. Durante il brano, sullo schermo viene mostrato un museo d'arte con dei quadri che si muovono a ritmo di musica e varie gif della cantante. Viene poi il turno di \"Nobody Knows Me\", in cui Madonna balla su un tappeto rotante, seguita dal celebre singolo \"Frozen\", con immagini in bianco e nero di due coppie, una etero e una gay, in atteggiamenti amorosi.\nIl rombo di un elicottero ed immagini tratte da guerre ed esplosioni introducono la parte pi\u00f9 criticata e controversa del tour. Madonna torna sul palco in vesti militari e canta \"American Life\", la canzone con cui la star critica la vita americana e in particolare si schiera contro la guerra in Iraq di Bush; durante l'esecuzione si susseguono ancora immagini di guerra e morte ed una sfilata ironica di modelli vestiti da militare o personaggi religiosi, al termine sugli schermi appare un sosia di Saddam che d\u00e0 un bacio sulla guancia a Bush. Seguono l'inno femminista della pop star, ovvero \"Express Yourself\", \"Burning Up\" e una versione rock di \"Material Girl\".\nDanze acrobatiche, giocolieri e breakdance fanno da cornice al remix di Hollywood, preludio alla terza parte dello spettacolo. Si riapre con \"Hanky Panky\", \"Deeper and Deeper\" in chiave swing ed ambientazione Moulin Rouge. Si prosegue con \"Die Another Day\", che finisce con Madonna sulla sedia elettrica sulla quale intona il brano \"Lament\" tratto da \"Evita\". Un nuovo video di \"Bedtime Story\", girato appositamente per il concerto, crea un intermezzo in cui Madonna si cambia per riaprire con la parte acustica.\n\u00c8 questa la parte pi\u00f9 introspettiva dello show, introdotta da un nuovo video di Bedtime Story girato apposta per il tour. Madonna canta le ballate d'amore \"Nothing Fails\" e \"Don't Tell Me\", seguite da una versione lenta di \"Like a Prayer\". Con il brano \"Mother and Father\" parla del suo rapporto con la madre morta quando aveva solo cinque anni e, infine, propone \"Imagine\" di John Lennon (proiettato sul megaschermo).\nL'ultima parte del tour \u00e8 in stile scozzese, Madonna indossa un kilt in omaggio alla terra natale del suo ex marito Guy Ritchie. Introdotta da dei suonatori di cornamusa che emergono da sotto il palco canta \"Into the Groove\", cui segue \"Papa Don't Preach\" che, nel finale, contiene elementi di American Life.\nSuccessivamente Madonna dedica ai suoi fans \"Crazy for You\", ringraziando tutti per averla seguita per pi\u00f9 di 20 anni.\nChiudono lo spettacolo, come ormai tradizione, \"Music\", remixata per l'occasione che, in una cornice di luci, bagliori, suoni, trasforma il palco in una discoteca, e un remix di \"Holiday\", che ha da sfondo sugli schermi le bandiere di tutto il mondo che si alternano ed al termine della canzone appare una bandiera formata dalla fusione di quella israeliana e palestinese, un altro messaggio di pace di un tour schierato contro la guerra e per la pace nel mondo e, durante la canzone, vengono lanciati in aria coriandoli e stelle filanti.\nScaletta.\n\"The Beast Within\" \n\"Hollywood\" (Jacques Lu Cont's Thin White Duck Mix) \n\"Bedtime Story\" (Orbital Mix)\n\"Susan McLeod\" "}
{"id": "487335", "revid": "729019", "url": "https://it.wikipedia.org/wiki?curid=487335", "title": "Bristol Beaufort", "text": "Il Bristol Beaufort era un aerosilurante bimotore ad ala media prodotto dall'azienda britannica Bristol Aeroplane Company tra i tardi anni trenta ed i primi anni quaranta.\nAdottato dalle forze aeree di diversi paesi appartenenti al Commonwealth britannico, venne impiegato principalmente durante la seconda guerra mondiale.\nStoria del progetto.\nNell'estate del 1935 in Gran Bretagna vi era un certo fervore per il rinnovo degli aerei da combattimento della RAF e l'Air Ministry emise diverse specifiche, tra le quali le \"Design Specifications\" M.15/35 e G.24/35. La prima riguardava un aerosilurante basato a terra mentre la seconda era volta alla ricerca di un velivolo triposto da ricognizione e bombardamento con il quale sostituire gli Avro Anson. La Bristol rispose alla richiesta per l'aerosilurante con il Type 150 che fu presentato nel novembre 1936, seguito subito dopo dal Type 152 in grado di soddisfare entrambe le specifiche, gareggiando cos\u00ec alla pari con l'unico altro concorrente, il Blackburn Botha.\nDate le caratteristiche dei progetti presentati, il 13 dicembre 1935 il \"Director of Technical Development\" decise di fondere le specifiche ed il 23 gennaio 1936 ebbe cos\u00ec origine la \"Production Specification\" 10/36: tra le modifiche richieste, l'Air Ministry stabil\u00ec obbligatoriamente che l'equipaggio doveva essere composto da quattro persone. I progettisti della Bristol (inizialmente guidati dal capitano, ed ingegnere, Frank Barnwell, deceduto il 2 agosto del 1938) realizzarono ampie modifiche alla sezione centrale della fusoliera del nuovo velivolo che fin\u00ec per differenziarsi sensibilmente da quella del Blenheim IV e del Bolingbroke (dai quali il progetto del Type 152 discendeva direttamente) in ragione della maggior sezione verticale.\nMentre, da un lato, il progetto della Blackburn ottenne un ordine per 442 aerei (che avrebbero successivamente espresso prestazioni al di sotto delle aspettative in ragione della scarsa potenza dei propri propulsori) dall'altro il Bristol Type 152, battezzato Beaufort a ricordare la figura del Duca di Beaufort, venne ordinato in 78 esemplari nell'agosto del 1936. Anche in questo caso i primi calcoli evidenziarono che i motori previsti dalla specifica (i radiali Bristol Perseus) non avrebbero garantito potenza sufficiente\nin relazione al peso del velivolo, perci\u00f2 venne proposta la loro sostituzione con due nuovi Bristol Taurus, la cui produzione in serie non era all'epoca ancora stata autorizzata.\nIl primo prototipo del Beaufort, dotato dei motori Taurus, venne portato in volo solo il 15 ottobre del 1938 ed evidenzi\u00f2 una serie di inconvenienti la cui risoluzione ne ritardarono l'entrata in servizio operativo, che avvenne solamente a partire dal mese di gennaio del 1940 nel 22\u00b0 \"Squadron\" del Coastal Command.\nNel frattempo il progetto del Beaufort attir\u00f2 l'attenzione delle autorit\u00e0 australiane che ne negoziarono la produzione su licenza: vennero quindi individuati due siti industriali (uno situato nei pressi di Melbourne e l'altro vicino a Sydney) nei quali, sotto il coordinamento del \"Department of Aircraft Production\" (\"DAP\"), fu realizzata la produzione dei Beaufort australiani; questi velivoli si caratterizzavano per l'impiego di motori Pratt &amp; Whitney Twin Wasp (a loro volta costruiti su licenza in loco) e vennero indicati con specifiche sigle identificative (da Mk.V a Mk.IX).\nTecnica.\nStruttura.\nIl Bristol Type 152 era un velivolo di costruzione interamente metallica con struttura di tipo semi-monoscocca. Il suo aspetto riprendeva quello dei precedenti Blenheim e Bolingbroke realizzati dalla Bristol negli anni immediatamente precedenti tanto che, per diverso tempo (prima che i dati sul nuovo velivolo fossero resi pubblici), si riteneva che il Beaufort fosse un semplice sviluppo del bombardiere leggero Blenheim.\nCaratterizzato dalla fusoliera dal pronunciato sviluppo verticale, causato dalla necessit\u00e0 di alloggiare quattro membri d'equipaggio (oltre al pilota, un navigatore, un mitragliere, un addetto alle comunicazioni radio), presentava ala media e impennaggi di tipo classico.\nIl carrello d'atterraggio era di tipo triciclo posteriore, con gli elementi principali che venivano retratti all'interno delle gondole dei motori; il ruotino posteriore era di tipo fisso.\nMotore.\nIl progetto del Beaufort nacque da una specifica che richiedeva l'impiego di due motori Bristol Perseus (radiali a 9 cilindri) che furono tuttavia scartati per l'insufficiente potenza erogata, in relazione al peso complessivo del velivolo.\nLa soluzione scelta dallo staff tecnico della Bristol vedeva l'impiego di pi\u00f9 potenti motori Taurus (radiali a 14 cilindri, all'epoca in fase di realizzazione avanzata, ma non ancora pienamente operativi).\nLe versioni di produzione australiana vennero modificate per l'impiego di un altro tipo di motore radiale: in questo caso, poich\u00e9 costruito localmente su licenza, si opt\u00f2 per i Pratt &amp; Whitney R-1830 Twin Wasp.\nLo stesso tipo di unit\u00e0 motrici venne installato anche sugli esemplari della serie Mk.II realizzati nel Regno Unito; un'altra soluzione alternativa (che non ebbe comunque seguito produttivo) fu quella ipotizzata con l'impiego dei motori a V Rolls-Royce Merlin per la variante Mk.III.\nArmamento.\nLa dotazione iniziale del Beaufort prevedeva l'impiego di cinque mitragliatrici in calibro .303: due Vickers K posizionate all'estremit\u00e0 anteriore della fusoliera, due Vickers K nella postazione dorsale (rivolte in senso contrario a quello di volo) ed una Browning .303 Mark II.\nI carichi di caduta previsti erano un siluro da 18 pollici del peso di circa 1\u00a0600 lb (pari a 728 kg) oppure carichi di caduta (bombe o mine navali) per 1\u00a0500\u00a0lb (680\u00a0kg).\nLe versioni pi\u00f9 recenti del Beaufort furono dotate di armamento potenziato a sette mitragliatrici(due Vickers K in caccia, due in torretta dorsale, una sparante dai portelloni; una Browning alare) cos\u00ec come, grazie alla maggior potenza disponibile delle pi\u00f9 recenti versioni dei propulsori, i carichi offensivi raggiunsero anche le 2\u00a0000\u00a0lb (907\u00a0kg).\nSistemi.\nPer i compiti di ricognizione veniva impiegata una foto-mitragliatrice (disposta in corrispondenza della porta d'accesso alla cabina di pilotaggio) ed altre nella fusoliera, controllate dal mitragliere alloggiato posteriormente. Sui velivoli di ultima realizzazione fu installato un radar ASV Mk.II.\nImpiego operativo.\nIl Beaufort, come detto, entr\u00f2 in servizio con il Coastal Command all'inizio del 1940, assegnato al 22\u00b0 Squadron di base presso Thorney Island (West Sussex); la prima missione operativa del reparto fu compiuta nella notte tra il 15 ed il 16 aprile con il lancio di mine in acque nemiche. Gi\u00e0 il mese successivo per\u00f2, venne disposto il fermo di tutti i velivoli in servizio al fine di consentire modifiche ai motori.\nIn maggio inizi\u00f2 gli attacchi contro bersagli a terra e in mare, impiegando per la prima volta il 7 dello stesso mese la bomba perforante da 900\u00a0kg. La prima missione di siluramento fu compiuta con successo il 18 settembre; da ottobre i Beaufort fecero uso anche di mine magnetiche adattate a colpire obbiettivi terrestri in attesa delle nuove HC distribuite dall'ottobre 1940. I Beaufort divennero degli specialisti nell'attacco ai porti e al traffico navale nell'Europa Settentrionale, ottenendo buoni risultati contro l'incrociatore da battaglia \"Gneisenau\", prima con i campi minati e in seguito colpendolo con un siluro a Brest. I Beaufort furono anche impiegati nella caccia alla corazzata \"Tirpitz\" e furono inoltre distaccati a Malta con lo scopo di ostacolare le unit\u00e0 della Regia Marina.\nTra il 1943 ed il 1946 i Beaufort vennero impiegati anche dalla Fleet Air Arm: si tratt\u00f2 in totale di 104 apparecchi (nelle versioni Mk.IA, Mk.II ed Mk.II (T) che furono assegnati a cinque diversi \"Squadron\"; rimasero in servizio fino al settembre del 1945, tranne i velivoli destinati all'addestramento che furono radiati solo negli ultimi mesi del 1946.\nI Beaufort australiani, cui fu assegnata la denominazione locale di A9, entrarono in servizio il 28 febbraio 1942 ed ebbero un impiego molto intenso, ottenendo buoni risultati contro il naviglio giapponese, anche se registrarono un tasso di perdite molto alto. I Beaufort della RAAF continuarono ad operare anche a guerra finita, con voli di ricognizione per localizzare i campi di prigionia giapponesi e lanciare volantini con inviti alla resa per gli irriducibili.\nDopo una campagna di irrorazione contro le locuste nel 1947, tra l'Agosto 1949 ed il febbraio 1953 furono radiati anche gli ultimi esemplari ancora in servizio.\nLa RAF e la RAAF non furono le sole utilizzatrici del Beaufort: 6 Mk.I, infatti, tra l'Agosto e l'Ottobre del 1941, furono in carico alla RNZAF neozelandese, ma senza alcun impiego operativo. Anche la RCAF canadese ebbe nei propri reparti i Beaufort, assumendo il controllo della 32\u00aa Operational Training Unit della RAF a Vancouver e poi formando con 12 di essi il 149\u00b0 Squadron che, tuttavia, non svolse missioni belliche. Dal febbraio 1942 18 Beaufort servirono nella SAAF sudafricana e presero parte alle operazioni per l'occupazione di Diego Suarez. Infine, nel 1943, il governo turco ordin\u00f2 21 Beaufort; nel 1947 alcuni superstiti Mk.IIA turchi furono trasformati in addestratori per preparare il personale destinato ai Beaufighter Mk.X. Gli ultimi esemplari in servizio vennero radiati prima della fine del 1950.\nVersioni.\nIl Beaufort fu costruito in circa 2\u00a0100 esemplari, di cui 700 realizzati in Australia. Il numero dei velivoli prodotti nel Regno Unito non trova riscontri unanimi nelle fonti reperite: a fronte di un numero preciso di 1\u00a0380 velivoli si trovano anche indicati genericamente \"pi\u00f9 di 1\u00a0200\"."}
{"id": "487342", "revid": "10652", "url": "https://it.wikipedia.org/wiki?curid=487342", "title": "Eleutherococcus", "text": ""}
{"id": "487346", "revid": "290351", "url": "https://it.wikipedia.org/wiki?curid=487346", "title": "Wesley Snipes", "text": "Biografia.\nFiglio dell'insegnante Maryann Long e dell'ingegnere Wesley R. Snipes. I suoi genitori divorziarono quando lui aveva l'et\u00e0 di un anno. Nato a Orlando, Wesley cresce a New York, nel quartiere di South Bronx. Qui si iscrive alla \"High School for performing arts\" (resa famosa da \"Fame\"). Ritornato nella natia Florida, comincia a fare gavetta in produzioni teatrali e televisive fino a quando viene ingaggiato per il suo primo film: \"Una bionda per i Wildcats\", accanto a Goldie Hawn.\nNel 1987 recita la parte dell'antagonista di Michael Jackson nel video musicale del brano \"Bad\", con la regia di Martin Scorsese. Nel 1993 recita al fianco di Sylvester Stallone in \"Demolition Man\", interpretando il folle e spietato criminale Simon Phoenix. Nello stesso anno lavora con Sean Connery in \"Sol levante\", diretto da Philip Kaufman.\nSnipes \u00e8 esperto in arti marziali, che pratica dall'et\u00e0 di 12 anni; pi\u00f9 specificamente \u00e8 una cintura nera V dan di Karate stile Shotokan, cintura nera III dan di Taekwondo e una cintura nera II dan di Hapkido. Ha praticato anche vari stili di Kung Fu, Capoeira ed Escrima filippina. Grazie alle conoscenze di queste discipline, nella sua carriera si \u00e8 specializzato soprattutto in film d'azione, ma tra le sue performance annovera anche film pi\u00f9 profondi come \"Jungle Fever\" per la regia di Spike Lee, e in vari casi recitando in film comici e drammatici. \nNel 1997 ha vinto la Coppa Volpi per la migliore interpretazione maschile in \"Complice la notte\" alla mostra del cinema di Venezia. Dalla fine degli anni novanta si dedica (accanto ad altri film) alla trilogia che lo ha fatto esplodere a livello mondiale e tratta dall'omonimo personaggio della Marvel Comics e composto da tre film (\"Blade\", \"Blade II\" e \"\") di cui \u00e8 anche produttore; in questi tre film sfrutta molte scene d'azione per mostrare la sua passione per le arti marziali.\nProblemi legali.\nNel 2008 \u00e8 stato condannato a tre anni di carcere da un giudice federale della Florida per non avere pagato le tasse nel periodo tra il 1999 e il 2001.\nA seguito di questa condanna, il 9 dicembre 2010 l'attore \u00e8 stato trasferito nel carcere di McKean a Bradford, in Pennsylvania. Il 9 aprile 2013 \u00e8 uscito dal carcere per scontare il resto della pena agli arresti domiciliari. \u00c8 tornato libero il 19 luglio 2013.\nVita privata.\nSi \u00e8 sposato per la prima volta nel 1985 con April Dubois, dalla quale ha avuto un figlio, Jelani, nato nel 1988. Divorzia nel 1990.\nNel 2003 si \u00e8 sposato con la pittrice coreana Nakyung (Nikky) Park, dalla quale ha avuto quattro figli: tre maschi, Alaafia Jehu-T, Akhenaten Kihwa-T, Alimayu Moa-T e una femmina, Iset Jua-T.\nDoppiatori italiani.\nNelle versioni in italiano dei suoi film, Wesley Snipes \u00e8 stato doppiato da:"}
{"id": "487348", "revid": "228587", "url": "https://it.wikipedia.org/wiki?curid=487348", "title": "Viaggio iniziatico", "text": "Il tema del viaggio iniziatico, ricorrente nella letteratura e nell'esoterismo, gi\u00e0 presente nelle culture arcaiche, consiste in un cammino o un percorso, anche simbolico, tramite il quale una persona immatura deve superare una o pi\u00f9 prove iniziatiche per essere poi riconosciuto come adulto, dimostrando la dignit\u00e0 di venire ammesso nella societ\u00e0 o in un contesto a lui precedentemente precluso. \nAffine al pellegrinaggio, esso consente infine la maturazione spirituale dell'apprendista, attraverso un processo di istruzione e di formazione generalmente assistito da una guida. Tale viaggio non \u00e8 necessariamente di natura fisica ma anche metaforica, in quanto pu\u00f2 essere un sogno, un'esperienza, la lettura di un libro, il passaggio attraverso una malattia, qualunque percorso di natura esistenziale capace di operare una trasmutazione interiore nel soggetto che lo compie.\nIl concetto del viaggio e del cammino \u00e8 del resto spesso accostato all'ambito della religione, dell'apprendimento e della crescita evolutiva. \nIl viaggio astrale.\nQuesto significato di viaggio iniziatico era presente come concetto in quasi tutti i gruppi culturali, ma soprattutto nelle scuole misteriche, come quelle orfiche, eleusine o pitagoriche, quale via di approccio al sacro. \nScopo dell'iniziazione, almeno nei suddetti misteri antichi, consisteva in un viaggio extracorporeo della durata di circa tre giorni, durante i quali poter visitare i mondi spirituali per convincersi della loro esistenza, e diventare cos\u00ec consapevoli dell'immortalit\u00e0 dell'Io. Quest'esperienza avveniva in genere sotto lo stimolo di sostanze psicotrope, che consentivano una temporanea separazione degli involucri sottili, non solo dell'astrale ma anche di quello vitale, dal corpo fisico del discepolo, il quale si ritrovava in uno stato di trance profonda simile alla premorte.\nUna volta ritornato nella dimensione terrena, egli aveva assorbito la sapienza trasmessagli dal sommo sacerdote, che si era impressa sul suo corpo vitale grazie alle funzioni mnemoniche di quest'ultimo. Il neo-iniziato, che a quel punto poteva dirsi \u00abnato due volte\u00bb, aveva acquisito la capacit\u00e0 di percepire la realt\u00e0 sovrasensibile sottesa a quella ordinaria col ravvivamento dei poteri della chiaroveggenza, coi quali era arrivato a conoscere la propria essenza spirituale, sperimentando che la propria vita non sarebbe terminata con la morte fisica. \nAl termine di questa trasformazione, spesso al nuovo adulto veniva cambiato anche il nome, a sottolineare l'assunzione di una personalit\u00e0 completamente diversa dalla precedente.\nIl viaggio sciamanico.\nAnalogamente, il viaggio compiuto dagli sciamani nelle trib\u00f9 indigene consentiva loro di acquisire l'iniziazione ai mondi ultraterreni, diventando il tramite tra la realt\u00e0 visibile e quella spirituale invisibile, da cui potevano riportare informazioni utili per la loro comunit\u00e0, ad esempio tecniche di guarigione, divinazioni, previsioni meteorologiche, consigli di caccia o di coltivazione.\nDurante questo viaggio negli stati alterati di coscienza lo sciamano poteva incontrare degli spiriti-guida o degli animali di potere, in grado di orientarlo nella realt\u00e0 non ordinaria, anche per evitare che si smarrisse e non potesse pi\u00f9 fare ritorno. Una volta ridestatosi nella consueta dimensione terrestre, poteva poi a sua volta prestare assistenza ad altri apprendisti in procinto di intraprendere tale rito iniziatico. Talora egli poteva anche andare a recuperare quella parte della loro anima andata perduta a seguito di eventi dannosi.\nTra le tecniche usate per indurre il viaggio nell'estasi si poteva ricorrere alla musica, alla danza, a parole di potere, ai sogni, all'ausilio di sostanze allucinogene, a pratiche rituali come il digiuno o le capanne sudatorie degli indiani d'America, ma soprattutto all'uso di tamburi che attraverso il ritmo erano in grado di generare una trance.. \nNonostante la progressiva scomparsa dei riti iniziatici, sono sopravvissuti nell'odierna cultura popolare alcuni retaggi di questo genere di \u00abviaggio\u00bb: in Italia, ad esempio, le danze come la tarantella o la pizzica erano usate per indurre stati di trance riconducibili al fenomeno del tarantismo. Nella Chiesa nativa americana sono ancora oggi praticati rituali del peyote, descritti ad esempio nei libri di Castaneda, capaci di provocare una sorta di viaggio astrale. Recentemente, il rinnovato interesse per la pratica del viaggio sciamanico \u00e8 suscitato da svariati bisogni culturali, tra cui la capacit\u00e0 ad esso attribuita di rendere accessibile un potere od un'evoluzione personale.\nNella letteratura.\nAnche la letteratura \u00e8 stata spesso influenzata da temi esoterici come quello del viaggio iniziatico, di cui rievoca l'atmosfera e il simbolismo. La stessa \"Odissea\", dalle origini antichissime, pu\u00f2 essere considerata la prima ispiratrice. Altre opere classiche sono \"Le metamorfosi\" di Apuleio, o l\"Hypnerotomachia Poliphili\" (1499). \nSoprattutto nelle fiabe poi si possono ritrovare spesso tutte le caratteristiche del viaggio iniziatico, per esempio in \"Pinocchio\" e \"Cappuccetto Rosso\": un bosco, delle figure di aiuto ed altre ostacolanti, la capacit\u00e0 di saper distinguere il buono dal cattivo, tipica dell'adulto.\nLa trama ricorrente \u00e8 quella dell'immaturo che deve uscire dal recinto paterno per attraversare un percorso che richieder\u00e0 molto coraggio e forza di volont\u00e0, pur essendo sempre assistito dalle divinit\u00e0. Non a caso il protagonista \u00e8 alle volte un asino.\nIn certi casi sono proprio i genitori ad impedire ai propri figli il viaggio di iniziazione, tipico della madre \u00e8 l'abbraccio mortale al figlio dove lei stessa non si propone pi\u00f9 come mezzo ma come fine. Tipico del padre \u00e8 invece l'incorporare a s\u00e9 i figli per impedire una rivalit\u00e0 dal quale potrebbe venir schiacciato. In altri casi invece sar\u00e0 proprio la figura della matrigna o del patrigno ad imporre all'immaturo la prova, lasciandoli in mezzo alla strada.\nObbiettivo del viaggio sar\u00e0 la conquista della sposa o di un regno. Si incontreranno delle prove da superare, come per esempio il mostro che il pi\u00f9 delle volte tiene imprigionata la sposa.\nUn altro tipico esempio di viaggo iniziatico \u00e8 la \"Divina Commedia\" di Dante, contraddistinta secondo Ren\u00e9 Gu\u00e9non da tre elementi principali: la caverna (la \u00abselva oscura\u00bb), il labirinto (i gironi infernali), e il pellegrinaggio in cui consiste il poema stesso, che incorpora anche la metafora della salita sulla montagna (il Purgatorio).\nIl tema del viaggio iniziatico \u00e8 presente anche nel \"Flauto magico\" di Mozart, opera di ispirazione massonica.\nAltri esempi nella letteratura moderna sono i romanzi di Paulo Coelho, quali \"Il cammino di Santiago\", resoconto del pellegrinaggio compiuto dall'autore stesso lungo l'omonimo cammino, e \"L'alchimista\"."}
{"id": "487349", "revid": "297059", "url": "https://it.wikipedia.org/wiki?curid=487349", "title": "Tossina tetanica", "text": ""}
{"id": "487351", "revid": "42020", "url": "https://it.wikipedia.org/wiki?curid=487351", "title": "Principato di Antiochia", "text": ""}
{"id": "487352", "revid": "27723", "url": "https://it.wikipedia.org/wiki?curid=487352", "title": "Xanthippe", "text": ""}
{"id": "487359", "revid": "599013", "url": "https://it.wikipedia.org/wiki?curid=487359", "title": "156 Xanthippe", "text": "Santippe (156 Xanthippe) \u00e8 un asteroide discretamente massiccio della fascia principale del sistema solare. Si tratta di un corpo ricco di carbonati, dalla superficie estremamente scura.\nStoria.\nSantippe fu scoperto dall'astronomo austriaco Johann Palisa il 22 novembre 1875 dall'Osservatorio della marina austriaca di Pola (in Istria, attualmente in Croazia), di cui fu direttore dal 1872 al 1880, grazie a un telescopio rifrattore da 6 pollici. Fu battezzato cos\u00ec in onore di Santippe, moglie di Socrate."}
{"id": "487366", "revid": "599013", "url": "https://it.wikipedia.org/wiki?curid=487366", "title": "175 Andromache", "text": "175 Andromache (in italiano Andromaca) \u00e8 un asteroide discretamente massiccio della fascia principale del sistema solare; si compone di materiali estremamente primitivi.\nStoria.\nAndromaca fu scoperto dall'astronomo canadese James Craig Watson il 1\u00ba ottobre 1877; venne intitolato all'Andromaca della mitologia greca, moglie di Ettore."}
{"id": "487367", "revid": "14641", "url": "https://it.wikipedia.org/wiki?curid=487367", "title": "Esanitroesaazaisowurtzitano", "text": ""}
{"id": "487368", "revid": "3584502", "url": "https://it.wikipedia.org/wiki?curid=487368", "title": "Avventura Grafica", "text": ""}
{"id": "487372", "revid": "6923", "url": "https://it.wikipedia.org/wiki?curid=487372", "title": "Fiat 1100", "text": "La Fiat 1100 \u00e8 un'automobile prodotta dalla casa automobilistica FIAT dal 1939 al 1969.\nLe prime 1100 (1939-1953).\nLa capostipite di tutte le \"1100\" fu la Fiat 508C \"Nuova Balilla 1100\", uscita nel giugno del 1937, la cui evoluzione stilistica, presentata alla fine del 1939 e subito ribattezzata popolarmente \"musone\", fu la prima vettura della marca torinese a fregiarsi della denominazione Fiat 1100.\nIl soprannome \"musone\" derivava dall'imponente calandra spartivento (in uso anche sulla Fiat 2800) che la differenziava esteriormente dalla prima versione, poi anche definita \"musetto\" per retroformazione del termine.\nNell'immediato dopoguerra (settembre 1948), la 1100, lievemente modificata, assunse la designazione di \"1100 B\", poi, alla fine dell'estate del 1949, usc\u00ec la \"1100 E\", caratterizzata esteriormente dal vano bagagliaio e d'alloggiamento della ruota di scorta, e internamente dal comando del cambio al volante (cambio peraltro fornito di seconda velocit\u00e0 sincronizzata).\nLe 1100 B e le successive E, grazie anche all'ampio abitacolo, ebbero un notevole successo; inoltre, avendo ancora il telaio separabile dalla scocca, fu scelta dalle innumerevoli carrozzerie che producevano fuoriserie, quali Ghia, Pininfarina, Frua, Zagato, solo per citare le pi\u00f9 famose. Ma la Fiat forniva anche il telaio della versione camioncino / furgone, identico ma pi\u00f9 lungo, e su questo telaio i carrozzieri ricavarono taxi e ambulanze.\nIn precedenza, durante la guerra, era gi\u00e0 stato prodotto un modello in allestimento \"ufficio mobile\". . I telai allungati venivano contrassegnati con la lettera L posta dopo quella del modello (quindi BL oppure EL).\nLe 1100/103 (1953-1960).\nNel 1953 col modello la 1100/103 l'auto fu radicalmente modificata.\nSi trattava di un'autovettura totalmente nuova, dotata di scocca portante e moderna carrozzeria con parafanghi integrati a 4 porte e 3 volumi, a coda corta tondeggiante.\nDella progenitrice manteneva solamente il motore 4 cilindri con albero a camme laterale di 1089\u00a0cm\u00b3.\nLe soluzioni tecniche (a parte il passaggio alla soluzione monoscocca) erano per\u00f2 classiche: trazione posteriore, avantreno a ruote indipendenti con balestra trasversale, retrotreno a ponte rigido con balestre longitudinali semiellittiche e freni a tamburo su tutte le ruote.\nTuttavia non mancava qualche novit\u00e0, come il telaietto ausiliario che sosteneva il gruppo motore-cambio al quale era ancorata la sospensione anteriore.\nLa 103, messa sul mercato nell'aprile 1953 in due versioni, la Tipo A, pi\u00f9 economica, e la Tipo B, maggiormente rifinita e accessoriata. Nel marzo del 1954 fu presentata anche la 103 Familiare, detta giardinetta.\nTutte le 103 grazie anche alla leva del cambio al volante, potevano ospitare 6 persone.\nLa 103 ottenne grande successo, soprattutto nella versione berlina Tipo B (con interni meglio rifiniti, sedile anteriore a panca unica e maggiori finiture esterne ed interne con ampia scelta di colori).\nPiacque decisamente meno la Tipo A, disponibile solo in grigio topo e con allestimento troppo spartano, per un risparmio all'osso a danno del comfort oltre che dell'eleganza: sedili separati anteriormente (perci\u00f2 meno confortevoli viaggiando con 3 persone davanti) e solo in tessuto grigio a righine, mancanza riscaldamento abitacolo, aletta parasole solo sul lato guida, mancanza maniglie d'appiglio per i passeggeri posteriori, mancanza alloggiamento autoradio interno vettura, parziale mancanza delle modanature sulle fiancate, e persino mancanza della scritta \"Fiat 1100\" sul baule posteriore.\nLa Familiare infine era apprezzata da artigiani e commercianti.\nNell'ottobre del 1953 fu lanciata la versione 103 TV (Turismo Veloce) potenziata a 48\u00a0CV, in seguito diventati 50, contro i 36 delle altre versioni, albero di trasmissione in due parti collegate da un giunto, carburatore doppio corpo Weber, rapporto di compressione pi\u00f9 elevato, rapporti al ponte diversi, verniciatura bicolore, finiture pi\u00f9 ricche, \"codine\" al bagagliaio e terzo faro centrale, antinebbia, inserito nella mascherina.\nAl Salone di Ginevra del marzo 1955 fu presentata la 103 Trasformabile: realizzata dalla Sezione Carrozzerie Speciali della Fiat, era una piccola spider a 2 posti, con tratti americaneggianti (anche se non molti furono esportati negli Stati Uniti) e meccanica della 103 TV berlina.\nNel 1956 un restyling interess\u00f2 la 103 berlina e familiare, dando vita alla serie 103 E.\nOltre ad alcune modifiche al frontale (nuova mascherina con faro antinebbia centrale come la 103 TV del 1953, indicatori di direzione sotto i fari, profilato cromato laterale di foggia differente, diversa forma del maniglione posteriore contenente anche la luce targa) ed agli interni (plancia, strumentazione, riscaldamento, rivestimenti, schienale del sedile posteriore ribaltabile per aumentare la capacit\u00e0 di carico), la berlina benefici\u00f2 di un nuovo disegno dei fanalini posteriori e di un diverso posizionamento della ruota di scorta nel vano bagagli.La verniciatura bicolore era disponibile solo per le varianti famigliare e TV.\nDal punto di vista tecnico, oltre a motori leggermente potenziati (40\u00a0CV per le versioni normali e 53 per le TV), tutte le versioni adottarono l'albero di trasmissione in due parti.\nLe versioni Trasformabile, invariate esteticamente, adottarono il motore da 53\u00a0CV. La velocit\u00e0 massima dichiarata per la berlina E TV era di circa 140 km/h per\u00f2, singolarmente, una prova su strada di allora vide la vettura \"fermarsi\" a soli 128 km/h, inferiori anche ai 131 km/h raggiunti nel 1990 in un'altra prova su strada, come auto d'epoca, di una TV prima serie del 1953 mai restaurata e in ottime condizioni originali. Il modello TV venne, in ogni caso, esplicitamente apprezzato da Enzo Ferrari.\nAl Salone di Torino dell'autunno 1957 usc\u00ec la serie 103 D (conosciuta anche come \"modello 58\"), contraddistinta soprattutto dall'incremento delle dimensioni grazie a un bagagliaio pi\u00f9 lungo e pi\u00f9 capiente, mentre le TV berlina e Trasformabile furono rimpiazzate dalle nuove 1200.\nNel marzo del 1959 un ulteriore restyling diede vita alla serie 103 H (definita anche come \"Tipo Lusso\") che and\u00f2 ad aggiungersi alla 103 D: il nuovo modello si distingueva dalla versione base per il motore pi\u00f9 potente ma anche per un equipaggiamento pi\u00f9 ricco, per allestimenti interni pi\u00f9 curati, per una diversa mascherina anteriore, per la verniciatura bicolore e per l'aggiunta di profili e fregi cromati quali le \"rondinelle\" sulle codine. Nel 1959-1960 la gamma era pertanto composta dalla versione base (103 D), dalla versione Lusso (103 H) e dalla Familiare.\nLe 1100 Export e Special (1960-1962).\nNell'autunno 1960 la gamma delle 103 fu rivoluzionata: la versione \"base\" fu denominata \"Export\" ed eredit\u00f2 la carrozzeria della precedente 103 H (la cosiddetta berlina Lusso) anche se in edizione semplificata, mentre la versione di maggior pregio, cui venne assegnata la denominazione \"Special\", adott\u00f2 il corpo vettura della 1200 Granluce reso pi\u00f9 piacevole dall'eliminazione di numerosi orpelli cromati. Entrambe montarono il motore da 50\u00a0CV (55\u00a0CV misurati col metodo S.A.E.) che consentiva loro di superare i 130\u00a0km orari di velocit\u00e0 massima.\nUsufruendo del corpo vettura della 1200, la versione Special abbandon\u00f2 l'apertura \"a vento\" delle portiere (presenti solo su un prototipo) e adott\u00f2 la configurazione \"controvento\".\nAnche la Familiare benefici\u00f2 di qualche piccola modifica e adott\u00f2 il medesimo motore delle berline. Da segnalare che alla fine del 1961 la versione \"Special\" ricevette qualche piccola modifica, la pi\u00f9 evidente delle quali alle fiancate, dalle quali furono eliminate le nervature che avevano caratterizzato tutte le 103 precedenti. Da quel momento le fiancate e le portiere furono le stesse del successivo modello D.\nLe 1100 D (1962-1966).\nNell'autunno del 1962 un ulteriore restyling, sempre conservando la carrozzeria della \"1200 Granluce\", scelta ormai definitiva, diede vita alla \"1100 D\". A cambiare furono soprattutto gli interni, il padiglione, la calandra che divenne piatta e semplificata senza cromature, con fanalini anteriori di forma rettangolare. Inoltre tutte le versioni adottarono le porte ad apertura \"controvento\", gi\u00e0 presenti sulla Special, anzich\u00e9 a farfalla.\nDal punto di vista tecnico le novit\u00e0 maggiori erano l'adozione del motore di 1221\u00a0cm\u00b3 (ex \"1200 Granluce\") da 55\u00a0CV S.A.E. e l'adozione del carburatore monocorpo. Le \"1100 D\" erano disponibili in un unico allestimento, identico per le versioni Berlina e Familiare.\nLe 1100 R (1966-69).\nNel gennaio del 1966, nell'imminenza del lancio delle pi\u00f9 moderne 124 (avvenuto appena due mesi dopo), per evitare ogni possibile concorrenza tra i due modelli, la 1100 fu riposizionata verso il basso e motorizzata di nuovo con un motore da 1089\u00a0cm\u00b3 e 48\u00a0CV.\nContemporaneamente la carrozzeria fu rivista nel frontale (completamente ridisegnato) e negli interni (semplificati dall'adozione di componenti della 850, come il volante, mentre per la strumentazione si ritorn\u00f2 all'uso, come nella prima serie del 1953, di un quadrante ad ago per il tachimetro, invece dell'indicatore a linea rossa mobile). Sulla berlina cambi\u00f2 anche la coda, ora pi\u00f9 squadrata, priva di pinne e dotata di luci circolari (le stesse della 850). Dal punto di vista tecnico si segnalavano anche l'adozione di freni anteriori a disco e il ritorno del comando del cambio a cloche. La fiancate, simili a quelle della versione D, si arricchirono nuovamente di una nervatura nella parte inferiore, pi\u00f9 semplice rispetto a quella presente sui modelli 103. I cerchi ruota si ridussero da 14 a 13 pollici di diametro. Fu aggiunta per la prima volta la comodit\u00e0 della serratura sul pomello di apertura dello sportello destro del passeggero anteriore, con la maniglia interna senza la sicura fissa in basso che ritorna nella posizione orizzontale dopo avere chiuso lo sportello destro dall'interno spingendola in basso. La nuova versione, denominata 1100 R (ovvero \"Rinnovata\"), rimase in listinosia nella versione berlina che in quella Familiarefino all'ottobre del 1969, quando fu definitivamente sostituita dalla Fiat 128 immessa sul mercato circa cinque mesi prima.\nLe 1100 \"estere\".\nLa 1100 R, poi venduta con successo nell'Europa Occidentale, era stata originariamente pensata per il mercato pakistano. La Fiat, infatti, pensava che l'oramai datato modello non fosse pi\u00f9 in grado di reggere sui mercati evoluti, anche se invece la realt\u00e0 sment\u00ec le previsioni e la vettura ottenne successo.\nIl costruttore indiano Premier, che aveva gi\u00e0 fabbricato su licenza le Fiat 500 Topolino, rilev\u00f2 nel 1967 la catena di montaggio della 1100 D, avviando la produzione della Premier Padmini, identica all'originale Fiat (a parte il motore che invece era il 1089\u00a0cm\u00b3 da 48\u00a0CV del modello R e, in seguito, il comando cambio a pavimento).\nLa vettura (nella versione con guida a destra) fu costruita fino al 1999, stabilendo un vero record di durata per un modello Fiat di media categoria, con pi\u00f9 di un milione di esemplari fabbricati.\nLa Fiat 1100 fu anche prodotta dalla consociata argentina Fiat Concord nella versione D Export tra il 1960 e 1963. Fu prodotta in esemplari.\nIn Germania fu costruita dalla Fiat Neckar col nome di \"Europa\" e nel Benelux fu commercializzata col nome di \"Urania\", mentre la 1100 D fu chiamata \"Nettunia 1200\".\nLe versioni derivate.\nDalla 1100 furono derivate parecchie versioni, costruite dalla stessa Fiat: la pi\u00f9 nota fu la versione \"lunga\", utilizzata soprattutto in edizione taxi, ma non mancarono cabriolet, coup\u00e9 sportivi, furgoncini, camioncini e, negli anni della seconda guerra mondiale, coloniali e militari, anche con carrozzeria tipo torpedo/camionetta.\nIl Regio Esercito adott\u00f2 le versioni \"camioncino\" della Fiat 508C e della Fiat 1100. Quest'ultimo aveva carrozzeria parzialmente in legno e cassone posteriore, anch'esso in legno, di dimensioni 1540\u00d71600\u00d7600\u00a0mm con 590\u00a0kg di portata. Da questo camioncino venne estrapolata da parte delle Officine Automobilistiche Regio Esercito (OARE) di Bologna un \"semovente\" contraereo: sul cassone della \"musone\" fu installata una mitragliatrice binata Fiat Mod. 14/35 da 8\u00a0mm, montata sull'affusto della mitragliera Breda 20/65 Mod. 1935. Prodotta in 50 esemplari, fu assegnata alla 101\u00aa Divisione motorizzata \"Trieste\" ed impiegata sul fronte nordafricano per la scorta antiaerea delle colonne motorizzate.\nDal telaio della 1100/103, oltre a un taxi (che non ebbe successo) e ai consueti camioncini e furgoncini, deriv\u00f2 anche una versione trasporto merci, la 1100 T, che ottenne risultati lusinghieri di vendita, soprattutto fra i venditori ambulanti, grazie a una buona capacit\u00e0 di carico.\nBasandosi sulla meccanica della 1100, nel 1953 l'Abarth produsse la 103 GT, versione coup\u00e9 della 1100.\nDalla versione B deriv\u00f2 la 1100 S nel 1947. Progettata da Dante Giacosa, aveva una carrozzeria di tipo aerodinamico e non aveva paraurti. Le ruote posteriori erano carenate ed il motore da 51 cv derivava da quello impiegato sulla Cisitalia 202 e permetteva una velocit\u00e0 di 150\u00a0km/h. Erano montati un sistema di lubrificazione con radiatore dell'olio, una pompa dell'acqua di tipo centrifugo e un albero motore su quattro cuscinetti di banco. Fu realizzata in 401 esemplari ed ottenne il 5\u00ba posto alla Mille Miglia del 1947 e il secondo nel 1948."}
{"id": "487373", "revid": "253269", "url": "https://it.wikipedia.org/wiki?curid=487373", "title": "John Barrymore", "text": "Biografia.\nFiglio d'arte, suo padre era il famoso attore Maurice Barrymore, mentre sua madre Georgiana, anche lei attrice, era sorella della star di Broadway, John Drew, Jr. e del popolare Sidney Drew. Ebbe una sorella e un fratello attori, gli altrettanto famosi Ethel e Lionel. \nDopo un periodo di lavoro come fumettista per un giornale di New York, debutt\u00f2 sulle scene di Broadway nel 1903. In breve si fece conoscere quale eccellente interprete shakespeariano: la sua intensa e sofferta interpretazione dell\"'Amleto\", che nel 1924 avrebbe portato a Londra con esito trionfale, rimane nella storia dello spettacolo.\nGrazie alla sua avvenenza (ancora oggi \u00e8 ricordato con il soprannome \"il Grande Profilo\") e a una straordinaria presenza scenica, nei primi anni venti divenne un divo del cinema muto: tutti suoi furono i ruoli di elegante e scapestrato amatore in pellicole quali, ad esempio, \"Beau Brummell\" (1924), di Harry Beaumont, e \"Don Giovanni e Lucrezia Borgia\" (1926) di Alan Crosland. Fu anche incisivo in ruoli drammatici, come quello di \"Dr. Jekyll and Mr. Hyde\" (1920) di John Stuart Robertson, tratto dall'omonimo romanzo di Robert Louis Stevenson.\nGrande seduttore anche nella vita, nonch\u00e9 avvezzo alla baldoria e all'abuso di alcolici, John Barrymore collezion\u00f2 decine di \"flirt\" e storie d'amore con donne bellissime (tra queste, anche l'allora giovanissima Evelyn Nesbit). Si spos\u00f2 quattro volte: dalla poetessa Michael Strange (nome d'arte di Blanche Oelrichs) ebbe la figlia Diana (morta nel 1960 per un'overdose di alcol e sonniferi), mentre dal matrimonio con l'attrice Dolores Costello nacque il figlio John Drew Barrymore (anche lui destinato a un'esistenza tormentata e segnata dall'alcol), padre a sua volta di Drew Barrymore, diva del cinema odierno.\nL'avvento del cinema sonoro permise agli spettatori cinematografici di apprezzare le mille sfumature della voce profonda e suadente di Barrymore: fu impegnato sia nella commedia, tra cui \"Pranzo alle otto\" (1933) e \"Ventesimo secolo\" (1934), che nel dramma, come in \"Febbre di vivere\" (1932) e \"Ritorno alla vita\" (1933), anche se \u00e8 nel dramma sentimentale che diede il suo meglio (fu indimenticabile come appassionato amante di Greta Garbo in \"Grand Hotel\" del 1932).\nSul finire degli anni trenta, Barrymore inizi\u00f2 a risentire dell'abuso di alcolici e della vita sregolata, e la sua carriera negli ultimi anni si ridusse a partecipazioni straordinarie in film di livello sempre pi\u00f9 modesto.\nOrmai alcolizzato, si spense nel 1942, all'et\u00e0 di sessant'anni. \u00c8 sepolto al Main Mausoleum di Los Angeles.\nPremi e riconoscimenti.\nPer il suo contributo all'industria cinematografica, gli venne assegnata una stella sulla Hollywood Walk of Fame al 6667 di Hollywood Blvd."}
{"id": "487374", "revid": "2166030", "url": "https://it.wikipedia.org/wiki?curid=487374", "title": "Battaglia di Tarawa", "text": "La battaglia di Tarawa si combatt\u00e9 tra il 20 e il 23 novembre 1943 sull'isola di Betio, compresa nell'atollo di Tarawa delle isole Gilbert. Vide contrapposte le forze della Marina imperiale giapponese a quelle dei marines statunitensi, che conquistarono l'isola dopo feroci combattimenti, dovuti all'approssimativa organizzazione degli attacchi anfibi e alla molteplicit\u00e0 delle difese nipponiche.\nA seguito della conquista furono consegnate quattro Medal of Honor, di cui tre postume. L'isola fu considerata dagli statunitensi stessi come il posto meglio difeso contro uno sbarco di tutta la seconda guerra mondiale dopo Iwo Jima.\nAntefatti.\nL'atollo di Tarawa era stato occupato dall'Impero giapponese il 10 dicembre 1941, tre giorni dopo l'attacco di Pearl Harbor. A seguito dell'incursione dei Raiders sull'atollo Makin del 16-17 agosto 1942, Il Gran Quartier generale imperiale si rese conto che occorreva rinforzare massicciamente queste posizioni per evitare il ripetersi di simili attacchi e per parare una possibile offensiva americana: perci\u00f2 nel settembre 1942 il contrammiraglio Saichir\u014d Tomonari fu nominato comandante delle Gilbert. Un secondo fattore che giustific\u00f2 tali ordini fu l'insieme di informazioni trasmesse da alcune spie a Pearl Harbor: avvisarono che era stata riunita una grande flotta, cosa che confermava i timori che gli Alleati si preparavano ad attaccare da un altro lato la \"Sfera di Prosperit\u00e0 Comune\".\nSituazione e piani.\nIl piano di sbarco e le forze statunitensi.\nA partire dalla seconda met\u00e0 del 1943 le industrie americane avevano iniziato a fornire enormi quantit\u00e0 di materiali d'ogni genere, oltre a permettere l'allestimento di nuove Task force che annoveravano le pi\u00f9 moderne portaerei (classe Essex) e velivoli all'avanguardia; inoltre la flotta anfibia statunitense era equipaggiata con mezzi prodotti espressamente per questo scopo, alcuni innovativi come il cingolato LVT o le grandi navi da trasporto LCM e LST: era logico che, con simili quantit\u00e0 di mezzi militari, si sarebbe potuto aprire una seconda breccia nel dispositivo di difesa nipponico nel Pacifico, tanto pi\u00f9 che la nuova flotta che doveva condurre le operazioni nel Pacifico centrale, la numerosa Task Force 58, aveva gi\u00e0 dimostrato le sue grandi potenzialit\u00e0.\nLa scelta del luogo del prossimo sbarco fu esitante, visto che si sarebbero potute attaccare le isole Gilbert, le Marshall o le Caroline senza intralciare i piani delle future offensive. Alla fine il comandante in capo ammiraglio Chester Nimitz scelse le Gilbert perch\u00e9 vicine all'Australia e poco protette, come era stato constatato l'anno precedente; in particolare si scelse di occupare l'atollo di Tarawa, al centro dell'arcipelago, mentre gli altri sarebbero stati saltati con la stessa tecnica adoperata alle Salomone. Solo un'isola dell'atollo, Betio, sarebbe stata attaccata: era l'unica con un aeroporto e controllava l'unico accesso alla laguna interna. Designato il settore della nuova offensiva (denominata in codice operazione Galvanic e stabilita per il 10 novembre), alla riunione del 4 settembre 1943 tenutasi a Pearl Harbor furono assegnati i comandi:\nLa forza di invasione fu tra le pi\u00f9 grandi mai utilizzate per una sola operazione nel Pacifico: era composta da 17 portaerei (5 di squadra, 5 leggere, 3 di scorta), 9 corazzate, 8 incrociatori pesanti, 4 leggeri, 66 cacciatorpediniere e 36 mezzi di trasporto; a essa furono affidati tre diversi compiti:\nGli strateghi militari statunitensi decisero di attaccare Betio dal lato settentrionale, ritenuto il meno difeso e dove si trovavano acque pi\u00f9 calme per i mezzi da sbarco. Le spiagge di sbarco erano tre e si chiamavano, da ovest a est: spiaggia \"Red 1\", che doveva essere assaltata dal 3\u00ba Battaglione del 2\u00ba Reggimento marines e che si estendeva all'interno di una baia; alla sua destra la spiaggia \"Red 2\", obiettivo del 2\u00ba Battaglione 2\u00ba Reggimento, e che si estendeva per 455 metri dalla parte finale orientale della baia fino a un lungo molo di 400\u00a0m sulla destra; infine il 2\u00ba Battaglione dell'8\u00ba Reggimento doveva sbarcare lungo una striscia di 728 metri denominata spiaggia \"Red 3\", divisa in due dal piccolo molo di Burns-Philp. Le prime tre ondate d'assalto di marines sarebbero state condotte con l'uso di cingolati anfibi LVT-2 e LVT-1 del 2\u00ba Battaglione trattori anfibi, le successive sarebbero state trasportate con gli LCVP.\nEsistevano altre tre spiagge, dove per\u00f2 non si progettavano sbarchi per il giorno D: sul lato occidentale di Betio la spiaggia \"Green\" e su quello meridionale le spiagge \"Black 1\" e \"Black 2\".\nDurante la riunione fu per\u00f2 sollevato un interrogativo apparentemente marginale: la marea sarebbe stata abbastanza alta da consentire alle chiatte e ai mezzi da sbarco pi\u00f9 grandi di giungere sulle spiagge senza urtare le scogliere coralline? Si scatenarono feroci discussioni, visto che alcuni comandanti chiesero che si spostasse lo sbarco a un periodo di alta marea, ma molti altri ufficiali, tra i quali l'ammiraglio Turner, non si preoccuparono e ottimisticamente affermarono che gli scogli sarebbero stati sommersi. Alla fine furono mantenute le direttive convenute e fu deciso di incrementare il numero di AMTRAC dei vari modelli. La colpevole, incosciente leggerezza con la quale si pianific\u00f2 lo sbarco ebbe conseguenze drammatiche.\nPer garantire l'effetto sorpresa, l'ammiraglio Nimitz decise che il bombardamento pre sbarco doveva durare un massimo di tre ore, suddiviso in tre fasi: la prima, di un'ora (60 minuti prima dell'ora H, dalle 06:30 fino alle 07:30) prevedeva un bombardamento su obiettivi designati; la seconda sarebbe iniziata subito dopo e durata cinquanta minuti (H-50 minuti, ovvero dalle 07:30 alle 08:20) e avrebbe continuato il bombardamento iniziando dalla riva e allungando il tiro verso l'interno; nell'ultima fase le navi al largo avrebbero dovuto rispondere ad eventuali richieste di fuoco di supporto dalle truppe sulla spiaggia. Dalle 05:45 alle 06:15 aerei avrebbero inoltre bombardato e mitragliato a bassa quota i bersagli indicati. Alle 08.30 (ora H) sarebbe iniziato lo sbarco.\nFortificazione di Betio, effettivi e tattica giapponesi.\nL'isola di Betio fa parte dell'atollo di Tarawa, al centro dell'arcipelago delle Gilbert e situato nel sud dell'oceano Pacifico: essa ha una lunghezza di metri, \u00e8 larga al massimo 730 metri circa, ha un'area di 1,5\u00a0km\u00b2 e in nessun posto supera i 3 metri sopra il livello del mare. Nonostante le dimensioni ristrette dell'isola, i giapponesi costruirono nei mesi di settembre-ottobre un campo d'aviazione con una pista di 1.213 metri, che per\u00f2 tolse spazio alle difese in profondit\u00e0 capaci di coprirsi a vicenda contro una possibile invasione dal mare. Perci\u00f2 Saichiro giunse alla conclusione che gli avversari dovevano essere fermati sulle spiagge: l'intero piano di difesa dell'isola si bas\u00f2 su questo principio.\nLe difese su Betio erano formidabili. Sulle spiagge era stata costruita una lunga barricata formata da tronchi di palme da cocco, alti un metro e mezzo, ancorati tra loro mediante ramponi d'acciaio e posti a breve distanza dalla riva: questa sorta di \"muro\" doveva impedire l'utilizzo di veicoli ed intralciare le operazioni di sbarco; inoltre i giapponesi edificarono fortini e casematte di modo che colpissero d'infilata chi si fosse messo al riparo dei tronchi. Le fortificazioni erano state erette sia utilizzando il cemento, sia sfruttando le risorse dell'isola: proprio qui nacquero i rifugi fatti di tronchi incrociati e agganciati tra loro, poi ricoperti di sabbia, che si riveleranno assai resistenti. Tutte le opere difensive furono interrate parzialmente e collegate da sistemi di gallerie. Infine, si cerc\u00f2 di nascondere e mascherare ogni posizione di fuoco, e il settore di tiro di ognuna fu calcolato con estrema cura: ogni minimo corridoio era battuto da almeno due armi; i 14 carri armati leggeri Type 95 Ha-Go che il contrammiraglio Saichiro aveva fatto sbarcare furono interrati fino alle torrette, e divennero altrettanti piccoli fortini con cannoni da 37\u00a0mm. Furono anche scavati fossati anticarro profondi dagli 1,5 ai 2\u00a0m e larghi dai 3,6 ai 4,2\u00a0m su entrambi i lati del campo d'aviazione, fu piazzato filo spinato a ridosso dell'acqua in modo da circondare l'isola, e furono creati campi minati con diversi tipi di ordigni.\nGli armamenti per la difesa della costa comprendevano numerose mitragliatrici leggere e pesanti da 7,7\u00a0mm, multiuso da 13\u00a0mm (anche binate), 8 cannoni da campo da 37\u00a0mm, 6 obici da fanteria da 70\u00a0mm, 10 cannoni da montagna da 75\u00a0mm, 8 multiuso da 75\u00a0mm, 6 antinave da 80\u00a0mm, 4 multiuso binati da 127\u00a0mm, 4 costieri da 140\u00a0mm e infine quattro pezzi da 203\u00a0mm, acquistati nel 1905 dall'Inghilterra.\nDurante l'agosto 1943 Tomonari fu sostituito dal contrammiraglio Keiji Shibasaki che, constatando il numero e l'eccellenza delle fortificazioni terrestri, si dedic\u00f2 principalmente alla posa di ostacoli sottomarini e di mine navali, oltre a palificazioni per bloccare e scompaginare le formazioni di mezzi da sbarco, s\u00ec da poterli distruggere con l'artiglieria. Le truppe di cui Shibasaki disponeva per la difesa giunsero a scaglioni dal settembre 1942 al maggio 1943; al 20 novembre la struttura di comando e la forza della guarnigione di Betio erano le seguenti:\nI preparativi giapponesi rispondevano al \"Piano Yogaki\", una serie di disposizioni che avrebbero dovuto rendere l'arcipelago coriaceo e infliggere gravi danni agli americani grazie al coordinamento di mezzi subacquei, di superficie e aerei. Sebbene i comandanti nipponici non sapessero con precisione quale parte delle Gilbert sarebbe stata colpita dagli americani, Shibasaki era certo che l'atollo del quale dirigeva la difesa era l'obiettivo degli statunitensi. Non si sorprese quando fu informato che la flotta americana puntava proprio contro Tarawa e dunque Betio.\nLa battaglia.\nAzioni preliminari.\nGli americani iniziarono i bombardamenti aerei il 18 settembre, quando 25 apparecchi della 7th Air Force di base alle isole Ellice attaccarono Betio gettandovi 21 tonnellate di bombe, seguiti il 19 settembre da 90 aerei provenienti dalle portaerei , \"Belleau Wood\" e ; il 20 settembre la 7th Air Force attacc\u00f2 di nuovo l'isola, assai debolmente contrastata dal fuoco antiaereo. Le uniche conseguenze che ebbero questi bombardamenti fu l'interruzione dei lavori per la posa degli ostacoli sottomarini, in quanto le fortificazioni rimasero praticamente intatte, e la morte di 38 operai coreani. Le foto scattate dagli aerei da ricognizione fecero comunque grande impressione tra i comandanti americani, che non avevano previsto una cos\u00ec massiccia fortificazione dell'isola (e s\u00ec che tali foto rivelavano solo parte delle opere difensive): fu deciso di intensificare le incursioni aeree.\nNel frattempo il contrammiraglio Shibasaki, conscio che l'isola stava per divenire obiettivo di potenti attacchi aerei, ordin\u00f2 a fine settembre l'evacuazione dei pochi apparecchi di base a Betio nelle Marshall, per evitarne l'inutile distruzione: la mossa fu saggia in quanto gli americani bombardarono ininterrottamente il 18 e 19 novembre, ritenendo cos\u00ec di aver provato a sufficienza la guarnigione giapponese. Gi\u00e0 prima che tale incursione fosse sferrata, parte della flotta d'invasione, con pi\u00f9 di 100 navi da guerra era partita da Wellington, aveva provato lo sbarco a Efate nella prima met\u00e0 di novembre e si era diretta poi sull'atollo di Tarawa; l'altra met\u00e0 della flotta era partita il 10 novembre da Pearl Harbor.\nLo sbarco a Betio - 20 novembre.\nAlle 02:20 del 20 novembre la flotta si ferm\u00f2 a ovest del passaggio, che sarebbe stato passato dai mezzi da sbarco incaricati di portare a terra gli uomini sulla costa nord dell'isola. Alle 03:30 i Marines discesero negli AMTRAC e attesero l'ora H. Improvvisamente alle 05:00 circa sprizz\u00f2 un razzo rosso dall'isola e i cannoni giapponesi tuonarono, prendendo di mira i trasporti, ma le corazzate americane guidate dalla iniziarono a loro volta un violento tiro di controbatteria; alle 05:42 i pezzi da 406\u00a0mm delle corazzate smisero di sparare per lasciare campo libero all'aviazione, che per\u00f2 giunse solo alle 06:30: i giapponesi ne approfittarono per riprendere il fuoco sui trasporti che stavano avanzando, senza per\u00f2 colpirli, mentre la \"Maryland\" riprendeva a cannoneggiare l'isola. Appena giunti gli aerei rovesciarono altre tonnellate di bombe su Betio, sollevando una grande nuvola di fumo e polvere. La preparazione d'artiglieria sembr\u00f2 dunque aver raggiunto il suo scopo e tra i reparti pronti allo sbarco si diffuse l'ottimismo.\nFrattanto le operazioni di sbarco, che erano state rinviate alle 09:00 a causa del ritardo dell'aviazione, furono iniziate da due dragamine che entrarono nella laguna per ripulirla, ma dall'isola partirono altre salve che inquadrarono le due navi; dei due cacciatorpediniere accorsi a proteggere i dragamine il \"Ringgold\" incass\u00f2 un proiettile che per\u00f2 non esplose.\nRiprese perci\u00f2 il tiro delle corazzate e degli incrociatori, che dopo un quarto d'ora circa sembr\u00f2 ridurre al silenzio le batterie giapponesi, in quanto non un colpo di risposta partiva dall'isolotto. Mancavano pochi minuti alle 09:00 e la prima ondata di LVT era gi\u00e0 in acqua dalle 08:25, in quanto era avanzata sotto la protezione dei cacciatorpediniere: non si udiva un colpo di cannone, solo qualche proiettile di piccolo calibro veniva sparato; i Marines erano stati resi fiduciosi dallo spiegamento della flotta e dallo spaventoso bombardamento aeronavale che Betio aveva subito. Alle 09:00 in punto i primi cingolati arrivarono alle scogliere, e i comandanti americani videro con apprensione che i loro timori non erano stati insensati: gli LVT avevano problemi a superare la poco profonda barriera corallina, artigliarono il corallo e si inerpicarono sugli scogli per poi immergersi nella laguna.\nIn quel preciso istante i giapponesi aprirono il fuoco con le armi a loro disposizione, cogliendo gli americani in una situazione delicata. I mezzi da sbarco esplosero e furono squarciati dal diluvio di fuoco; le perdite salirono vertiginosamente. I Marines sopravvissuti scesero nell'acqua alta fino al torace e arrivati sulla spiaggia si misero subito al falso riparo offerto dalla barricata di tronchi o tra i piloni del pontile, dove furono fatti oggetto di tiri micidiali di armi automatiche. Sembrava che la guarnigione nipponica non avesse assolutamente risentito della preparazione d'artiglieria e dei bombardamenti aerei, anzi pareva che le difese e le armi su Betio fossero intatte. Incontro a questo massacro fin\u00ec anche un reparto di 40 uomini e 2 AMTRAC che, giunto sulla riva alle 09:05, aveva percorso tutti i 500 metri del pontile, per poi ritrovarsi decimato e bloccato dalla barriera di tronchi nello stesso momento in cui i pochi anfibi superstiti della prima ondata arrivavano sulla spiaggia \"Red 1\"; alle 09:17 anche la spiaggia \"Red 3\" era raggiunta, e alle 09:22 Marines mettevano piede a terra su \"Red 2\".\nLa situazione comunque era disperata: gran parte dei cingolati da trasporto stava bruciando sulle scogliere o nella laguna, le perdite erano state assai alte durante i primi venti minuti e continuavano a salire, gli attacchi condotti a bassissima quota dagli aerei sembravano non sortire effetto alcuno e appena stabilito il contatto radio con le navi al largo il colonnello Shoup, sbarcato con le truppe e rimasto ferito, inform\u00f2 i comandi che dei soldati della prima ondata almeno il 70% era morto o ferito; gli americani occupavano una striscia di costa con una profondit\u00e0 massima di 6 metri, dove gi\u00e0 si accumulavano i rottami degli LVT e i cadaveri.\nLe ondate seguenti dovettero procedere a piedi per la mancanza di altri anfibi, e gli ufficiali dettero ordine alle truppe che si disperdessero; i giapponesi, avvistatili, diressero il tiro dei cannoni e delle mitragliatrici sulla laguna, provocando un'altra strage tra le file statunitensi, i cui sopravvissuti si gettarono dietro la barricata assieme ai commilitoni, subendo anche qui nuove perdite. Pattuglie mandate in avanscoperta per localizzare le fortificazioni nemiche e iniziare ad avanzare furono falciate e annientate. Mentre i marine cercavano di organizzarsi e collegarsi tra loro piccoli gruppi di soldati nipponici, strisciando tra le carcasse dei veicoli e i corpi dei morti, attaccarono alle spalle gli americani; altri si appostavano per poi prendere a fucilate gli infermieri o i soldati che assistevano i compagni feriti.\nI combattimenti sulle spiagge.\nAlle 10:00 circa i marine erano asserragliati dietro la barriera di tronchi di palma, senza artiglieria e senza carri armati; le unit\u00e0 si erano mischiate tra loro, mancavano morfina, bende, plasma per le trasfusioni, tanto che i medici attingevano ci\u00f2 di cui necessitavano dal pacchetto medico dei cadaveri.\nMentre i giapponesi sottoponevano le precarie teste di ponte a un feroce rullo compressore, 8 LCM, ognuna avente a bordo un M4 Sherman, si avvicinarono alle scogliere per sbarcarli e sbloccare cos\u00ec la situazione sulle spiagge; dietro seguivano cinque LCVP con truppe di riserva. L'artiglieria giapponese li individu\u00f2, due LCM e due chiatte furono polverizzati durante le operazioni di scarico, in quanto il livello del mare si era ulteriormente abbassato e soldati e carri armati dovettero sbarcare direttamente sulla scogliera e attraversare la laguna sotto il tiro delle armi nipponiche, che per\u00f2 non ferm\u00f2 i mezzi corazzati e provoc\u00f2 meno perdite alla nuova ondata; nel frattempo i genieri avevano distrutto una parte della barricata, permettendo cos\u00ec agli Sherman di coprire l'avanzata nell'interno, facilitando notevolmente la distruzione dei fortini e delle postazioni giapponesi. Il volume di fuoco delle armi nipponiche continuava a essere per\u00f2 spaventoso, e alle 12:00 circa 4 carri erano distrutti, con i rimanenti che cercavano di appoggiare ogni puntata offensiva dei Marines, in particolare sparando a distanza ravvicinata sulle fortificazioni.\nAlle 13:30 il quadro globale poteva cos\u00ec riassumersi: nella zona di giunzione tra le spiagge \"Red 2\" e \"Red 3\" si era creata una vasta testa di ponte lunga 600 metri e profonda 250, che comprendeva parte dell'aeroporto; pi\u00f9 a ovest, su \"Red 1\", una testa di ponte di 200 metri per 200 circa era stata stabilita nel promontorio che richiamava per la forma il \"becco\" di Betio; tra di esse vi era una \"enclave\" giapponese particolarmente coriacea; in altri punti della costa gli americani occupavano strisce profonde dai 20 ai 30 metri. I Marines difettavano ancora di artiglieria ed era necessario rafforzare il supporto dei carri armati. Infine il generale Smith decise di far sbarcare la riserva, costituita dal 6\u00ba reggimento.\nLa battaglia continu\u00f2 ferocemente fino a sera, dissanguando gli attaccanti e distruggendo gli ultimi 2 Sherman; l'unico fattore positivo era che la grande nuvola di polvere si era diradata. Per il resto il primo giorno dello sbarco era stata una delusione cocente, che aveva rischiato di trasformarsi in una ritirata: i morti e i feriti erano saliti a 1.500 circa, la profondit\u00e0 media delle teste di ponte era scarsa e ogni volta che si tentava di aumentarla, anche con l'uso intensivo di lanciafiamme e cariche esplosive, lo scotto da pagare era troppo alto; anche le perdite in mezzi da sbarco dei vari tipi erano state pesanti.\nGli spossati Marines, per\u00f2, avevano un ennesimo motivo per preoccuparsi: si avvicinava la notte, e con essa si sarebbero inevitabilmente scatenati i temuti attacchi banzai cos\u00ec cari ai giapponesi, come era stato constatato a Guadalcanal.\nIl contrammiraglio Shibasaki era orgoglioso dei risultati ottenuti durante la giornata: anche se gli statunitensi avevano costituito alcune teste di ponte, il suo sistema difensivo si era dimostrato solido e spaventosamente efficiente, nonostante lo spiegamento da parte dell'avversario di una grande flotta e di numerosi mezzi anfibi. Ovviamente l'ammiraglio, giunta la sera, programm\u00f2 un vasto attacco per ributtare a mare gli invasori, ma ebbe un'amara sorpresa: i bombardamenti precedenti e contemporanei lo sbarco avevano distrutto tutte le reti telefoniche e ogni comunicazione elettrica. Era perci\u00f2 impossibile sia coordinare azioni di grande portata, sia inviare ordini ai vari raggruppamenti di soldati giapponesi. La guarnigione di Betio era di fatto divisa in nuclei di resistenza sotto la responsabilit\u00e0 dei comandanti asserragliati in esse. Di conseguenza durante la notte si ebbero solo sporadici combattimenti, ma un piccolo reparto di nipponici, non visto dagli americani, nuot\u00f2 fino a un relitto di una nave trasporto giapponese arenatosi sulla spiaggia, il \"Saida Maru\", e vi piazz\u00f2 diverse mitragliatrici. In campo statunitense si provvide a sbarcare i primi pezzi d'artiglieria e a evacuare i feriti con l'ausilio degli AMTRAC.\nIl secondo giorno - 21 novembre.\nNelle prime ore del 21 novembre si ebbe una riunione sull'incrociatore pesante e nave ammiraglia , durante la quale i comandanti delle unit\u00e0 esposero i propri punti di vista e conclusioni al viceammiraglio Spruance, il quale decise che non vi sarebbe stato nessun reimbarco e che anzi si facesse sbarcare il 1\u00ba battaglione dell'8\u00bareggimento.\nGli uomini salirono a bordo delle chiatte che, giunte alle scogliere alle ore 06:15 e non coadiuvate dagli AMTRAC, dovettero aprire i portelli e far scendere i marine in acqua, ripetendo dunque lo schema operativo del giorno prima. In quel momento la guarnigione giapponese sembr\u00f2 risvegliarsi all'unisono: una grandinata di bombe di mortaio e raffiche di mitragliatrice inizi\u00f2 il massacro della nuova ondata che era nell'impossibilit\u00e0 di reagire; dei 199 uomini del 1\u00ba Battaglione, solo 90 poterono giungere sulle spiagge. Su Betio sembrava che nulla fosse stato distrutto.\nDalle due teste di ponte l'artiglieria inizi\u00f2 a colpire le fortificazioni nipponiche, mentre l'aviazione tattica le bersagliava dall'alto e i Marines avanzavano lentamente, riducendo al silenzio le postazioni di tiro una a una: come il giorno precedente, all'alto numero di perdite corrispose la conquista di pochi metri di terreno. Nel settore centrale il maggiore Crowe aveva attaccato una cintura di fortini di straordinaria resistenza, che mietevano numerosissime vittime tra i suoi ranghi: era il rifugio dell'ammiraglio Shibasaki e del suo stato maggiore. Dalla testa di ponte a ovest, il maggiore Ryan non riusciva a progredire di un passo, tanto il fuoco giapponese era fitto e micidiale; alla fine intervennero due cacciatorpediniere che devastarono parte dei fortini nipponici: protetti da un carro Sherman i Marines iniziarono ad avanzare. La battaglia continu\u00f2 ferocemente per tutta la mattina e le prime ore del pomeriggio, registrando un allargamento delle due teste di ponte assai lento e penoso, ma costante: alle 16:00 circa si poteva notare una sia pur minima diminuzione del volume di fuoco dei difensori, mentre gli statunitensi erano riusciti dalle spiagge \"Red 2\" e \"Red 3\" a raggiungere la costa sud, tagliando cos\u00ec l'isola in due; a ovest Ryan si era incuneato profondamente nel sistema difensivo nipponico. Durante l'occupazione di alcuni fortini i Marines notarono come i soldati imperiali si fossero suicidati con i fucili o le bombe a mano.\nDopo le 17:00, mentre su Betio infuriavano i combattimenti, aerei americani attaccarono e distrussero il fortino dell'isoletta di Bairiki, a est della prima; poco dopo il 2\u00ba battaglione dell'8\u00ba reggimento Marines occup\u00f2 Bairiki ove furono piazzati cannoni di grosso calibro per cannoneggiare la parte orientale di Betio. Un'ora dopo circa il 1\u00ba battaglione del 6\u00ba reggimento sbarcava per dare man forte al maggiore Ryan, e il colonnello Shoup veniva sostituito dal generale Merritt Edson. Il principale problema che si present\u00f2, e che non fu per il momento risolto, fu superare la vera e propria ridotta di Shibasaki: nonostante i reiterati assalti frontali, le cannonate dei carri armati, i proiettili dei cacciatorpediniere e gli attacchi aerei i fortini giapponesi rimanevano solidamente in piedi sviluppando un vasto volume di fuoco. Ma l'ammiraglio sapeva che ormai la guarnigione non avrebbe resistito a lungo, le munizioni presto sarebbero venute meno ed era semplicemente ridicolo pensare a richiedere rinforzi: invi\u00f2 dunque un messaggio al Quartier generale imperiale di questo tenore.\nAl calare della notte la situazione dei marines era un poco migliorata: la zona occupata a ovest comprendeva ormai quasi tutta la \"testa\" dell'isola, quella centrale era avanzata fino a spezzare in due il fronte giapponese; ma rimanevano ancora casematte e forti sparsi che, sebbene isolati, provocavano altre perdite; altre postazioni erano state addirittura rioccupate durante la battaglia, cos\u00ec i marines avevano dovuto spesso guardarsi anche le spalle prima di procedere. Le ore notturne trascorsero tranquille, non essendosi verificato alcun contrattacco, ma la violenza della lotta e l'inafferabilit\u00e0 dei soldati giapponesi iniziavano a far disperare anche i pi\u00f9 risoluti.\nIl terzo giorno - 22 novembre.\nI combattimenti ripresero quasi con la stessa intensit\u00e0 del giorno precedente gi\u00e0 nel primo mattino, riaccedendo il frastuono delle cannonate e dei mitragliamenti su tutta l'isola. Il generale Smith della 2\u00aa Divisione sbarc\u00f2 allora per prendere direttamente sotto il suo comando le truppe e prepararsi a un altro giorno di sanguinosi scontri, quando fu informato di un nuovo metodo di attacco ai temibili forti giapponesi, adoperato dal 1\u00ba battaglione del maggiore Ryan: consisteva nel mandare avanti, coperti dai carri armati e da un intenso fuoco di mitragliatrici, dei bulldozer che, spingendo masse di sabbia contro le feritoie, neutralizzavano la postazione nipponica presa di mira; nel frattempo l'opera difensiva sarebbe stata circondata da altri soldati che avrebbero eliminato i giapponesi che ne uscivano semiasfissiati. Tale originale espediente fu reso noto a tutte le unit\u00e0 e cos\u00ec l'avanzata divenne pi\u00f9 facile e meno costosa in termini di uomini e tempo, sollevando il morale dei soldati.\nSi verific\u00f2, nella mattinata, un altro evento positivo per gli spossati Marines: il superfortino ove era asserragliato il contrammiraglio Shibasaki era stato distrutto e superato. Infatti, alle ore 09:30 numerosi mortai da 81\u00a0mm, riuniti appositamente per l'attacco, iniziarono a far fuoco contro l'opera, che per\u00f2 non sembr\u00f2 risentire della fitta pioggia di bombe. All'improvviso una parte del forte salt\u00f2 in aria, probabilmente perch\u00e9 era stato colpito un deposito di munizioni; subito alcuni bulldozer riempirono la breccia di sabbia. Allo stesso tempo i soldati americani si inerpicarono sopra il fortino, rovesciarono litri di benzina nei condotti d'aerazione e fecero cadere dentro decine di bombe a mano: il fragore della battaglia circostante non copr\u00ec le grida spaventose che provennero dall'interno. Duecento giapponesi erano morti e tra essi vi era il contrammiraglio Shibasaki. L'azione, oltre a rappresentare un successo tattico di una certa importanza, contribu\u00ec al miglioramento del morale e alla presa di coscienza da parte americana che la vittoria, nonostante la ancora feroce resistenza nipponica, era sempre pi\u00f9 vicina.\nAlle ore 11:00 circa le truppe di Ryan si univano ai Marines provenienti da settentrione sulla costa sud, per espandere le teste di ponte verso est. Intanto sbarcava sulla costa ovest (spiaggia \"Green\") il 3\u00ba battaglione del 6\u00ba reggimento, che mise piede a terra nonostante fosse contrastato da mitragliamenti e cannoneggiamenti nipponici: si ebbe qualche minuto di panico, ma lo scarico di materiali e veicoli fu portato a termine e con l'appoggio delle artiglierie navali pot\u00e9 iniziare l'avanzata. Nel frattempo i maggiori Ryan e Crowe si erano riorganizzati e avevano iniziato a penetrare nelle difese a tiro incrociato attorno l'aeroporto. La lotta per le piste d'atterraggio fu lunga e violenta, ma alle 18:30 circa esso era stato completamente ripulito dalle postazioni giapponesi. Qui giunti i Marines si trincerarono alla meglio sul perimetro orientale, e avevano da poco finito di sistemarsi per la notte quando alle 19:30 circa 60 soldati imperiali si gettarono all'assalto delle linee, penetrandovi. Vista la situazione e la ferocia dell'attacco fu chiamato a supporto il 3\u00ba battaglione. Alle 22:30 si verific\u00f2 una carica \"banzai\" condotta da un centinaio di giapponesi che sfond\u00f2 i trinceramenti dei Marines: scoppiarono numerosi e selvaggi corpo a corpo e alcuni soldati nipponici si lasciavano cadere nelle buche individuali per farsi saltare in aria con una granata insieme agli occupanti. La battaglia si trascin\u00f2 per mezz'ora ma la spinta offensiva fu arginata e i giapponesi respinti con gravissime perdite.\nA parte questo colpo di coda, la giornata era stata positiva per il generale Smith: la parte centro-occidentale di Betio era praticamente al sicuro, visto che resistevano solo postazioni isolate; l'aeroporto era stato conquistato, cosa che permetteva un appoggio immediato dell'aviazione, e infine l'avanzata si svolgeva ora su un fronte regolare e ben munito di artiglierie e carri armati.\nIl quarto giorno, fine della battaglia - 23 novembre.\nDopo il secondo attacco giapponese i Marines erano ancora scossi, il 3\u00ba battaglione non era ancora giunto e lo schieramento era stato ricucito solo in parte; quando alle 04:00 ben 300 soldati imperiali si lanciarono all'assalto delle precarie linee statunitensi le prime posizioni non ressero l'urto e furono sommerse: si scatenarono di nuovo combattimenti alla baionetta e corpo a corpo, ma dopo un'ora circa le mitragliatrici e i mortai ebbero ragione dei nipponici. Alle 05:00 passate, al sorgere del giorno, circa quattrocento corpi tra marines e giapponesi giacevano attorno al campo di battaglia notturno. Ormai, per\u00f2, era chiaro che la resistenza di Betio doveva durare ancora per poco: i giapponesi avevano perduto il loro comandante e si erano trincerati nella parte pi\u00f9 orientale dell'isola; nei fortini abbandonati o distrutti si scoprivano sempre pi\u00f9 spesso cadaveri di soldati nipponici che si erano dati la morte.\nAlle ore 07:00, per preparare il terreno a quella che si sperava essere l'ultima avanzata, la \"coda\" dell'isola fu presa sotto il fuoco dei mortai, degli aerei e dei cannoni delle corazzate, operazione che dur\u00f2 fino alle 07:30. Mezz'ora dopo il 3\u00ba battaglione part\u00ec all'attacco, appoggiato da 9 carri armati, ma i giapponesi reagirono con ferocia: il tiro delle armi automatiche e dei pochi pezzi rimasti blocc\u00f2 l'avanzata dei Marines, a cui sembr\u00f2 di rivivere le penose ore successive lo sbarco. Il bombardamento aveva avuto scarso effetto sulle fortificazioni giapponesi, e i combattimenti si svilupparono violenti sulla costa a nord e nell'interno per quattro ore: i giapponesi superstiti combatterono disperatamente e con ostinazione, cercando di provocare quante pi\u00f9 perdite tra gli attaccanti, ma le munizioni erano agli sgoccioli, le postazioni devastate; intorno alle 12:00 la punta orientale di Betio era stata rastrellata e circa 500 giapponesi uccisi. Dopo qualche altro sporadico scontro, l'isola fu dichiarata conquistata alle 13:30 del 23 novembre. Ancora per diversi giorni franchi tiratori e giapponesi sopravvissuti all'interno delle casematte tartassarono gli americani, che dovettero cos\u00ec ripercorrere Betio per eliminarli, compito che fu portato a termine non senza altre vittime.\nBilancio, conseguenze e conclusioni.\nLa battaglia su Betio fu molto pi\u00f9 ardua e costosa di quanto i comandanti statunitensi avessero previsto: durante i quattro giorni di sanguinosi combattimenti, la 2\u00aa Divisione Marines ebbe circa morti e pi\u00f9 di feriti; anche la marina pag\u00f2 il suo tributo di sangue con circa 300 marinai tra uccisi e feriti. Il Giappone ebbe perdite ben pi\u00f9 gravi, oltre morti: il tipo di lotta adottato e la intransigente psicologia bellica e patriottica provocarono il quasi totale annientamento della guarnigione nipponica e la distruzione di tutti gli armamenti. Gli americani riuscirono a catturare solo 17 soldati imperiali, tutti feriti, e poco pi\u00f9 di un centinaio di operai coreani.\nCon la conquista di Betio l'atollo di Tarawa pass\u00f2 sotto il controllo americano, le altre isole essendo poco o affatto occupate; si ebbero ancora alcuni combattimenti sull'atollo Makin, nella parte settentrionale, che cadde il 24 novembre; gli atolli non attaccati rimasero ignorati fino alla fine della guerra. La campagna delle Gilbert era finita: gli Stati Uniti ebbero circa 4.500 perdite tra morti e feriti, mentre il Giappone registr\u00f2 la distruzione di quasi tutte le truppe del settore. Con l'arcipelago nelle loro mani, gli Stati Uniti potevano sferrare facilmente massicce offensive sia contro le Marshall che le Caroline, zone di vitale importanza strategica per l'Impero giapponese.\nLa violenza dello scontro e la potenza delle fortificazioni nipponiche indussero gli strateghi statunitensi a operare numerose migliorie e cambiamenti nella tattica: ad esempio, si provvide a sostituire le radio in dotazione al corpo dei Marines con i walkie-talkies dell'esercito, molto pi\u00f9 funzionali; gli equipaggi delle navi furono addestrati a sparare a \"cortina\", ovvero facendo cadere le salve lungo una linea retta che avanzasse gradatamente, per massimizzare i danni; ancora, si programm\u00f2 che un gruppo di chiatte con un carico standard utile a diversi tipi di necessit\u00e0 si mantenesse pronto a partire appena le truppe sbarcate ne avessero richiesto l'appoggio. L'amara lezione delle scogliere non fu dimenticata: le successive operazioni anfibie furono preparate scientificamente e il luogo dello sbarco studiato a fondo. Infine si stabil\u00ec che le forze incaricate di uno sbarco sarebbero state molto pi\u00f9 ingenti di quelle impiegate per Betio (nell'ordine di minimo - uomini) e le incursioni aeree preparatorie molto pi\u00f9 frequenti e di maggiore durata. Anche i giapponesi trassero opportuni insegnamenti dalla feroce battaglia: la radio di Betio, che continu\u00f2 a trasmettere fino al 22 novembre, aveva fornito preziose informazioni sul modo di combattere, sui mezzi, armi e tattiche statunitensi. Si poterono cos\u00ec studiare stratagemmi e difese da opporre loro, in cui gli americani incapperanno durante la guerra nel Pacifico."}
{"id": "487377", "revid": "486946", "url": "https://it.wikipedia.org/wiki?curid=487377", "title": "Telecom", "text": ""}
{"id": "487378", "revid": "3611", "url": "https://it.wikipedia.org/wiki?curid=487378", "title": "Battaglia delle Gilbert", "text": ""}
{"id": "487380", "revid": "647887", "url": "https://it.wikipedia.org/wiki?curid=487380", "title": "TYPO3", "text": "TYPO3 \u00e8 un sistema di gestione dei contenuti (CMS) aziendale che si distingue per l'uso molto avanzato del codice, che d\u00e0 sicurezza a un livello quasi inviolabile, e per la logica strutturale, che consente la gestione complessa di centinaia di pagine nonch\u00e9 una chiara divisione dei vari ruoli di amministrazione con vari requisiti di competenza. Per un utilizzatore, ad esempio, non \u00e8 richiesta alcuna conoscenza di html, css o di qualsiasi altro linguaggio informatico e la gestione comporta una difficolt\u00e0 anche minore rispetto a quella che si riscontra nel redigere un documento in Word o Writer.\n\u00c8 completamente scritto in PHP e pu\u00f2 essere eseguito su diversi server web (come Apache o IIS), oltre a molti sistemi operativi e prevede la maggior parte dei database relazionali come MySQL, Oracle, PostgreSQL. TYPO3 \u00e8 accreditato per essere altamente flessibile, in quanto il codice e il contenuto sono gestiti separatamente, inoltre ha un gestore di lingue avanzato gi\u00e0 incorporato. Il nucleo di TYPO3 \u00e8 composto da decine di moduli (chiamati \u201cestensioni di sistema\u201d), che sono strutturati secondo un protocollo ben definito. Per personalizzare l'installazione vengono aggiunti ulteriori estensioni che seguono lo stesso protocollo. Questi contengono plugin per le pi\u00f9 svariate funzioni. In un repository vengono offerte estensioni pubbliche (per esempio: notizie, blog, speaking url, commercio elettronico, forum ecc.) che possono essere installate ed adoperate con pochi click.\nIl sistema \u00e8 stato creato dal danese Kasper Sk\u00e5rh\u00f8j, che ha pubblicato la prima versione nel 1997. TYPO3 \u00e8 stato rilasciato sotto licenza GPL, open source che viene sviluppato e migliorato continuamente.\nCaratteristiche.\nTYPO3 viene distribuito in formato compresso. Per poterlo installare \u00e8 necessario decomprimerlo nella root-directory del proprio server web. Per completare l'installazione esiste uno strumento di installazione (\"Install-tool)\" che configura il sito in 5 passi.\nLe principali caratteristiche di TYPO3 sono:\nEstensioni.\nLe estensioni di TYPO3, che si trovano nella \"TYPO3 Extension Repository\" \"(TER)\", permettono di ampliare il sistema. Cos\u00ec \u00e8 possibile integrare un grande numero di applicazioni sul proprio sito senza necessit\u00e0 di programmarle.\nLe estensioni pi\u00f9 usate sono:\nInoltre \u00e8 possibile programmare delle proprie estensioni per TYPO3. Le descrizioni per come fare si trovano su http://docs.typo3.org/.\nTemplate.\nPer realizzare una pagina web con TYPO3 si usano diversi elementi:\n\u00c8 anche possibile usare soltanto \"TypoScript\" per fare un sito. Come alternativa a tutto questo \u00e8 pensabile usare per esempio l'estensione \"Templa Voil\u00e1\" per creare un \"Template\".\nStoria.\n1997.\nKasper Sk\u00e5rh\u00f8j comincia a sviluppare TYPO3.\n1998 \u2013 Estate 1999.\nIl progetto TYPO3 viene portato avanti insieme all'agenzia web Superfish.com.\nAgosto 1999 \u2013 agosto 2000.\nDopo la rottura con Superfish.com (Kasper ottiene tutti i diritti su TYPO3) segue un anno di lavoro durante il quale Kasper finisce ci\u00f2 che ha cominciato e pubblica una versione beta di TYPO3. Una settimana dopo si sposa.\nEstate 2000 \u2013 2002.\nLa comunit\u00e0 di TYPO3 cresce e il sistema si evolve continuamente.\n24 maggio 2002.\nIl primo \"vero\" release: TYPO3 versione 3.0. Durante la serie di versioni 3.x vengono sviluppate diverse funzioni nuove, per esempio l'Extension Manager.\nSicurezza.\nTYPO3 potrebbe essere vittima di:"}
{"id": "487390", "revid": "124414323", "url": "https://it.wikipedia.org/wiki?curid=487390", "title": "InterCity (Italia)", "text": "Intercity (IC) in Italia \u00e8 la categoria di servizio assegnata ai treni costituiti da convogli con velocit\u00e0 massima di che collegano citt\u00e0 importanti viaggiando su linee tradizionali (non ad alta velocit\u00e0) con un numero ridotto di fermate in stazioni intermedie e con la prenotazione obbligatoria del posto a sedere.\nI servizi Intercity rientrano in un contratto di servizio stipulato tra Trenitalia e il Ministero delle infrastrutture e della mobilit\u00e0 sostenibili italiano: il Ministero sovvenziona infatti questi treni al fine di mantenere attive le relazioni che non potrebbero essere sostenute unicamente con gli incassi provenienti dalla vendita dei titoli di viaggio e al contempo garantisce un servizio universale di base a prezzi calmierati.\nLe sotto-categorie.\nIntercity.\nIn Italia, la categoria di treno Intercity (IC) \u00e8 intermedia tra quella di Frecciabianca e quella di treno regionale, ed \u00e8 quella di livello pi\u00f9 basso tra le categorie di treni a prenotazione. I treni Intercity collegano oltre 200 citt\u00e0 italiane, e prevedono due livelli di servizio, cio\u00e8 1\u00aa e 2\u00aa classe. La numerazione sull'orario ferroviario \u00e8 compresa tra 500 e 749.\nInterCity Notte.\nI treni \"InterCity Notte\" (\"ICN\") sono treni InterCity in servizio notturno a lunga percorrenza, dotati, oltre ai consueti allestimenti diurni oppure in luogo di essi, di carrozze cuccette e letto. La loro numerazione va da 750 a 799 per i treni dotati di postazioni sia diurne che notturne e da 1500 a 1999 per i treni composti da sole carrozze letto o cuccette.\nInterCity Plus.\nDal 2005 fino al 2009 \u00e8 esistita anche la categoria di \"InterCity Plus\" (\"ICplus\") che utilizzava carrozze ammodernate e dal 2008 prevedeva la prenotazione obbligatoria. A partire dal 2009 tutte le carrozze sono state ammodernate, quindi la distinzione tra IC e ICplus non \u00e8 pi\u00f9 stata utilizzata.\nQuasi tutti i treni di categoria \"InterCity\" e \"InterCity Plus\" avevano fino al 2009 una denominazione, che poteva riferirsi a luoghi che attraversavano, ad esempio l\"'ICplus 717 Bolzano-Lecce,\" denominato \"Adige,\" oppure a personaggi famosi legati o meno alle localit\u00e0 servite, come l'\"ICplus 564 Pescara-Milano,\" denominato \"Leopardi.\"\nLe tratte.\nLe relazioni Intercity attive nel 2020 sono 90. Si tratta soprattutto di corse svolte sulle principali linee ferroviarie italiane con orario cadenzato:\nSono poi disponibili alcuni collegamenti non cadenzati, svolti con alcune coppie di treni giornaliere: \nLe relazioni Intercity Notte attive sono circa 20 regolari e 4 periodiche e collegano tutte il Nord con il Sud e viceversa. \nMateriale rotabile e allestimenti.\n \nDal 2017 \u00e8 iniziata un'operazione di restyling per i treni IC e ICN, con l'adozione di due nuove livree dedicate.\nDal 2018 sono entrate in circolazione composizioni che prevedono l'utilizzo di carrozze UIC-Z1 in precedenza dedicate ai servizi Frecciabianca, a causa della progressiva sostituzione di questi ultimi con servizi Frecciargento. A transizione completata, gli InterCity saranno virtualmente uguali ai precedenti Frecciabianca (allestiti quindi con nuove poltrone meno spaziose e non pi\u00f9 reclinabili), utilizzando tuttavia una livrea diversa e non essendo dotati di carrozza ristorante.\nStorico.\nIl servizio di ristorazione era in origine effettuato da carrozze WR Ristorante e Self-Service, venendo sostituito poi dal servizio minibar con carrellino."}
{"id": "487396", "revid": "123089468", "url": "https://it.wikipedia.org/wiki?curid=487396", "title": "Monopolio di Stato", "text": "Il monopolio di Stato o monopolio pubblico o monopolio fiscale \u00e8 un tipo di mercato in cui il solo produttore (o fornitore) di un determinato bene o servizio \u00e8 lo Stato. Esso impedisce tramite leggi l'entrata nel mercato da parte di soggetti privati.\nTre sono i motivi principali per cui lo Stato attua questo tipo di mercato:\nIl prezzo del bene o del servizio pu\u00f2 modificarsi, da cittadino a cittadino, in base a criteri di sussidiariet\u00e0 per le persone meno abbienti; quindi con prezzi differenti in base al reddito, ovvero pu\u00f2 costituire un prezzo calmierato uguale per tutti. &lt;br&gt;\nIn alcuni casi, ad esempio il ticket sanitario, il servizio per i meno abbienti viene erogato gratuitamente.\nIn Italia il monopolio di stato \u00e8 in vigore sui tabacchi lavorati, prodotti liquidi da inalazione, valori bollati e sul gioco d'azzardo. &lt;br&gt;\nNotevole \u00e8 il caso dell'Uruguay, che nel dicembre 2013 legalizz\u00f2 la coltivazione e la vendita della marijuana rendendola monopolio di Stato."}
{"id": "487400", "revid": "767487", "url": "https://it.wikipedia.org/wiki?curid=487400", "title": "Valerio Bertotto", "text": "Carriera.\nClub.\nInizi con Alessandria e i 13 anni all'Udinese.\nBertotto ha iniziato la carriera professionistica nel 1990-1991 con l'Alessandria. Dopo tre stagioni si \u00e8 trasferito all'Udinese, con cui ha esordito in Serie A il 5 settembre 1993 in -Udinese (1-2). Il difensore torinese ha militato nel club friulano per tredici anni ed \u00e8 tuttora al secondo posto tra i giocatori che hanno indossato per pi\u00f9 volte la maglia bianconera, dopo Antonio Di Natale.\nAlla fine della stagione 2005-2006 i dissensi con l'allenatore Giovanni Galeone, che aveva escluso Bertotto dalla formazione titolare, lo hanno convinto a lasciare Udine per trasferirsi al , insieme al compagno di squadra Vincent Candela, che aveva dichiarato di volersi avvicinare alla propria famiglia (a Roma). Ha lasciato Udine con un bilancio di 7 reti in 404 presenze.\nIl finale di carriera a Siena e Venezia.\nNel 2006 arriva dunque al Siena, con cui milita per due anni, entrambi in Serie A. Qui segna due gol: il primo il 31 marzo 2007, che consente ai bianconeri di battere in trasferta la Reggina, e il secondo messo a segno il 24 febbraio 2008 nel pareggio per 2-2 contro l'Atalanta, all'et\u00e0 di 35 anni, l'ultimo della sua carriera.\nScaduti i due anni di contratto, \u00e8 stato svincolato fino al 31 gennaio 2009, giorno in cui firma con il Venezia, con cui disputa 13 partite. A fine stagione a causa del fallimento dei lagunari, rimane svincolato, e si ritira.\nDa settembre 2009 collabora come commentatore sportivo per il canale televisivo locale del Friuli-Venezia Giulia, Free tv.\nNel 2011 entra a far parte della nazionale Italiana di beach soccer.\nNazionale.\nTra il 2000 e il 2001 Bertotto ha vestito per 4 volte la maglia della nazionale. Un infortunio al ginocchio rimediato in campionato gli ha precluso la partecipazione alla Coppa del Mondo FIFA 2002.\nAllenatore.\nIl 5 luglio 2012 acquisisce a Coverciano il titolo di allenatore di Prima Categoria UEFA Pro e quindi il diritto di ricoprire il ruolo di tecnico in una squadra della massima serie. Il 9 agosto successivo diventa il nuovo selezionatore della Rappresentativa Nazionale di Lega Pro.. Il 20 maggio 2015 lascia la panchina della Rappresentativa Nazionale.\nDal 12 aprile 2016 \u00e8 allenatore della , in Lega Pro; con tre vittorie ed una sconfitta riesce a condurre gli arancioni alla salvezza diretta.\nIl 16 giugno 2016 viene nominato nuovo allenatore del . Il 22 agosto viene per\u00f2 sollevato dall'incarico a seguito di contrasti sorti sulle scelte di calciomercato.\nIl 1\u00ba marzo 2017 diventa il nuovo tecnico del , sostituendo l'esonerato Luca D'Angelo. Centra l'obbiettivo stagionale dei playoff ma, dopo che la squadra perde in malo modo il primo turno dei play-off, la dirigenza non lo conferma.\nIl 21 luglio 2017 viene ingaggiato dalla Viterbese Castrense, da cui viene per\u00f2 esonerato ad ottobre, nonostante il terzo posto in classifica, in quanto il presidente Piero Camilli non gradiva le prestazioni offerte dalla squadra.\nIl 25 agosto 2020 firma un contratto annuale con l'Ascoli, militante in Serie B, tornando cos\u00ec ad allenare un club dopo tre anni di inattivit\u00e0. La sua prima esperienza su una panchina della serie cadetta si conclude il 29 novembre, quando viene esonerato dopo aver raccolto 5 punti in 8 partite di campionato, con la squadra in zona retrocessione.\nStatistiche.\nStatistiche da allenatore.\nClub.\n\"Statistiche aggiornate al 29 novembre 2020.\""}
{"id": "487403", "revid": "1230522", "url": "https://it.wikipedia.org/wiki?curid=487403", "title": "Guglielmo Braccio di Ferro", "text": "Biografia.\nL'ascesa al potere.\nInsieme al fratello minore Drogone d'Altavilla lasci\u00f2 la Normandia e raggiunse il Mezzogiorno d'Italia nella prima met\u00e0 dell'XI secolo (1035 ca.) in risposta alle richieste di aiuto avanzate dai Normanni guidati da Rainulfo Drengot, conte di Aversa. Fra il 1038 e il 1040 combatt\u00e9 per i Bizantini in Sicilia, dove si guadagn\u00f2 il soprannome di \"Braccio di Ferro\" per aver ucciso con una sola mano l'emiro di Siracusa durante un assalto alla citt\u00e0 assediata. Quando il generale bizantino Giorgio Maniace umili\u00f2 pubblicamente il comandante salernitano Arduino, i Longobardi abbandonarono l'impresa insieme ai loro mercenari normanni e al contingente delle guardie variaghe.\nManiace cadde in disgrazia per l'opposizione dell'imperatore di Costantinopoli e il nuovo catapano d'Italia, Michele Doceano, nomin\u00f2 Arduino \"topoterites\" (reggente) di Melfi. Quando questi nel 1040 si ribell\u00f2 contro l'autorit\u00e0 bizantina, con l'appoggio di Guaimario IV di Salerno, i Normanni di Guglielmo lo seguirono e si ritrovarono presto in aperta rivolta contro i Bizantini insieme ai Longobardi di Apulia. Prima Atenolfo, condottiero beneventano, poi Argiro, formalmente i capi della rivolta, furono sconfitti dai Greci e i Normanni misero a capo della rivolta i loro capitani, ignorando Arduino. La rivolta, originariamente longobarda, era diventata normanna sia nell'impronta che nella leadership.\nGuglielmo I d'Altavilla, rientr\u00f2 nel settembre 1042 a Melfi, dove tutti i Normanni lo elessero Capo supremo. Egli si rivolse a Guaimario V, principe longobardo di Salerno e a Rainulfo conte di Aversa, e propose ad entrambi un'alleanza alla pari. L'unificazione delle due famiglie normanne, Altavilla e Drengot, fu motivo di forza e Guaimario offr\u00ec il riconoscimento ufficiale delle conquiste.\nNomina a Conte di Puglia.\nAlla fine dell'anno, Rainulfo e Guglielmo riunirono a Melfi un'assemblea dei baroni longobardi e normanni, che termin\u00f2 al principio dell'anno successivo (1043). In questo Parlamento generale, Guaimario di Salerno garant\u00ec il dominio su Melfi agli Altavilla, a cui affid\u00f2 in feudo i territori intorno a Melfi. Tutti offrirono un omaggio come vassalli a Guaimario, che riconobbe a Guglielmo I d'Altavilla il primo titolo di Conte di Puglia. Guaimario riconferm\u00f2 il titolo di Conte anche allo stesso Rainulfo. In cambio, tutti i capi normanni acclamarono Guaimario Duca di Puglia e Calabria. Guaimario, per legare a s\u00e9 Guglielmo, gli offr\u00ec in moglie la nipote Guida, figlia del Duca Guido di Sorrento e quindi sua nipote.\nNacque cos\u00ec la Contea di Puglia. L'intera regione, ad eccezione di Melfi, fu suddivisa in dodici baronie, costituite a beneficio dei capi normanni e assegnate nei territori di Capitanata, Vulture, Apulia e Irpinia. In particolare, in Capitanata, Guglielmo ebbe la signoria di Ascoli; Rodolfo ebbe Canne; a Gualtiero tocc\u00f2 Civitate e a Rodolfo di Barbena fu assegnata Monte Sant'Angelo. Nel Vulture al fratello del nuovo Conte, Drogone d'Altavilla, fu affidata la Signoria di Venosa; Tristaino ebbe Montepeloso (Irsina), Asclettino I Drengot, che risiedeva nel castello di Genzano, prese Acerenza ed Attolino ebbe Lavello. In Apulia, Ugo Tuboeuf ricevette Monopoli; Pietro ebbe Trani e a Ramfredo and\u00f2 Minervino, sulla Murgia. In Irpinia ad Erveo fu affidata, infine, Frigento.\nUltimi anni di vita, morte e successione.\nDurante il suo regno, Guglielmo e Guaimario diedero inizio insieme alla conquista della Calabria ed eressero il castello di Scribla, non di Squillace come riportato in vari testi sulla storia dei Normanni nel sud Italia. I suoi titoli tuttavia non vennero mai confermati dall'Imperatore del Sacro Romano Impero.\nGuglielmo mor\u00ec nel 1046, e fu successivamente sepolto nell'Abbazia della Santissima Trinit\u00e0 di Venosa insieme agli altri fratelli, in un'unica arca sepolcrale. Il suo successore, il fratello Drogone, sarebbe stato giuridicamente riconosciuto come Conte dei Normanni di Puglia e Calabria (la formula fu \"Comes Normannorum totius Apuliae e Calabriae\"), titolo che si attribuisce spesso anche a Guglielmo."}
{"id": "487404", "revid": "466539", "url": "https://it.wikipedia.org/wiki?curid=487404", "title": "Fussballclub Sankt Gallen 1879", "text": "Il Fussballclub Sankt Gallen 1879, noto in italiano come FC San Gallo, \u00e8 societ\u00e0 calcistica svizzera con sede nella citt\u00e0 di San Gallo. Venne fondato il 19 aprile 1879 da alcuni studenti elvetici del collegio Wiget a Rorschach, vicino al lago di Costanza. Attualmente milita in Super League.\nStoria.\nIl 20 maggio 2008 la prima squadra \u00e8 stata relegata in Challenge League dopo uno spareggio con la squadra ticinese del Bellinzona. Dopo un solo anno di esilio ha riconquistato la promozione in Super League.\nRetrocesso nuovamente in Challenge League con il 10\u00ba posto della stagione 2010-2011, il San Gallo ha riconquistato la promozione con la vittoria del torneo cadetto 2011-2012.\nStadio.\nSino al 2008 la formazione ha giocato le proprie partite casalinghe all'Espenmoos, considerato uno degli stadi pi\u00f9 caldi della Svizzera. Nel mese di maggio del 2008 \u00e8 stata per\u00f2 inaugurata la nuova AFG Arena, una struttura in grado di offrire 21.000 posti a sedere. Le dimensioni sono 105 per 68 m.\nGiocatori celebri.\nMarco Tardelli vest\u00ec la maglia del San Gallo nella stagione 1987-1988, dove concluse la carriera.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2021-2022.\n\"Aggiornata al 24 gennaio 2022.\"\nRosa 2020-2021.\n\"Aggiornata al 20 febbraio 2021.\"\nRosa 2019-2020.\n\"Aggiornata al 16 febbraio 2020.\""}
{"id": "487416", "revid": "1745361", "url": "https://it.wikipedia.org/wiki?curid=487416", "title": "Igraine", "text": "Nelle leggende arturiane, Igraine \u00e8 la madre di re Art\u00f9. \u00c8 anche conosciuta con il nome latino Igerna, il gallese Eigyr, il francese antico Ygerne o Igerne e il francese moderno Ygraine. In \"La morte di Art\u00f9\" di Thomas Malory appare col nome di Ygrayne e nel \"Parzival\" di Wolfram von Eschenbach come Arnive. \nI dettagli sulla sua vita e sulla sua progenie variano notevolmente tra le varie opere letterarie che la ritraggono. Secondo la tradizione prevalente, fu moglie di Uther Pendragon, da cui ebbe Art\u00f9, mentre dal primo marito, Gorlois, duca di Cornovaglia, ebbe tre figlie: Elaine, Morgause e Morgana.\nTradizione pre-galfridiana.\nNelle genealogie tramandate dalla tradizione gallese, Igraine (qui chiamata Eigyr) era una dei molti figli del leggendario sovrano gallese Amlawdd Wledig. \u00c8 menzionata come sua sorella Gwyar, madre di Gwalchmai (il quale, secondo i pi\u00f9, fu la figura storica dalla quale fu tratto Galvano, il noto cavaliere della Tavola Rotonda).\nGoffredo di Monmouth.\nNella \"Historia Regum Britanniae\" di Geoffrey di Monmouth Igraine (qui chiamata Igerna) viene presentata come moglie di Gorlois, duca di Cornovaglia. Di lei si invaghisce Uther Pendragon, re di Britannia, che le fa un'insistente corte, al che il marito di lei, offeso, la porta via con s\u00e9 nel suo castello, Tintagel. Non avendo Gorlois chiesto al re la licenza di andarsene, Uther coglie il pretesto per muovergli guerra. Grazie ad un incantesimo del mago Merlino, Uther assume le sembianze di Gorlois, si introduce nottetempo a Tintagel e giace con Igraine, concependo un bambino che verr\u00e0 chiamato Art\u00f9. Nella medesima notte Gorlois rimane ucciso in un combattimento con gli uomini del re. Art\u00f9 viene poi affidato da Merlino a Ector, mentre Igraine sposa Uther e gli partorisce una figlia di nome Anna. Geoffrey di Monmouth parla di una profezia, secondo la quale da questa Anna sarebbe derivata una linea dinastica di sette re, alludendo al re bretone Hoel e alla sua discendenza, ma stranamente riporta che Anna ebbe due soli figli: Gawain e Mordred, non Hoel.\nTradizioni successive.\nIl poeta francese Robert de Boron parla di due figlie di Gorlois e Igraine, divenute mogli di Lot, re delle Orcadi, e Nentres, re di Garlot, pi\u00f9 una terza, illegittima, la quale sarebbe poi diventata la potente strega Morgana. C'\u00e8 per\u00f2 confusione nell'identificazione di queste figlie, visto che de Boron non fa chiaramente i loro nomi. Comunque anche in questa fonte Igraine sposa in seconde nozze Uther Pendragon, ma muore prima di lui.\nNella \"Storia di Merlino\", appartenente al ciclo del \"Lancillotto in prosa\", Igraine si sposa in tutto tre volte. Dal primo marito, Hoel, ha due figlie: una che poi diventa madre di Gawain, e Blasine, poi moglie di re Nentres di Garlot. Rimasta vedova, Igraine sposa Gorlois di Cornovaglia e gli partorisce altre tre figlie: una che diventa poi moglie di un certo re Briadas e madre di re Angusel di Scozia, una seconda di nome Hermesent che diventa poi moglie di re Urien di Rheged e madre di Ywain, e infine una terza di nome Morgana.\nLe fonti confondono spesso fra loro le figlie di Igraine, i loro nomi, i loro mariti e i figli. La versione pi\u00f9 nota \u00e8 quella di \"Le morte d'Arthur\" di Thomas Malory, che riporta che Igraine ebbe tre figlie dal primo marito, Gorlois di Cornovaglia, e un figlio dal re britanno Uther, Art\u00f9 Pendragon. Le tre figlie si chiamavano Elaine, che poi spos\u00f2 re Nentres di Garlot, Morgause, che poi spos\u00f2 re Lot di Lothian e Orkney, e Morgana, che poi spos\u00f2 re Urien di Gore."}
{"id": "487417", "revid": "20768", "url": "https://it.wikipedia.org/wiki?curid=487417", "title": "Mozzo (meccanica)", "text": "Il mozzo \u00e8 la parte centrale di una ruota o di un organo rotante che porta generalmente cuscinetti alloggiati al suo interno per permettere alla componente che verr\u00e0 montata sopra di esso di ruotare.\nCon il termine \"mozzo\" si indica anche un organo meccanico (ruota di frizione, puleggia o ruota dentata) che pu\u00f2 essere calettato su un albero motore o condotto.\nIn alcuni casi, come le ruote a raggi, i mozzi sono dotati di ganci per i raggi.\nTipologia.\nI mozzi possono essere con aggancio al telaio o sospensione del tipo:\nMozzo elastico.\nVenne utilizzato in passato all'inizio del ventesimo secolo nel passaggio da moto con telaio rigido a moto con forcellone oscillante.&lt;br&gt;\nSi tratta di una soluzione che permette l'ottenimento di un assorbimento delle asperit\u00e0, che tramite due elementi alle estremit\u00e0 del forcellone rigido del telaio, elementi costituiti da due astucci verticali i quali hanno le estremit\u00e0 cilindriche cieche e cave saldate al telaio e la parte interna \u00e8 presente un cilindro scorrevole che al centro si vincolava al mozzo vero e proprio, inoltre tra questo cilindro interno e i cilindri esterni erano poste delle molle da entrambe le estremit\u00e0 (una molla principale e una contromolla).&lt;br&gt;\nSoluzione adottata modificando o riadattando il telaio da parte del produttore o venduta come kit o accessorio."}
{"id": "487418", "revid": "125070750", "url": "https://it.wikipedia.org/wiki?curid=487418", "title": "Mungo di Glasgow", "text": "Origini del nome.\nIl nome Mungo deriva dalla parola in Gaelico scozzese \"Munghu\" (in Gallese \"Mwyn-gu\") che significa \"caro\" ed \u00e8 un nomignolo affettivo di origine familiare.\nJocelin di Furness, che nel XII secolo ne scrisse la vita, fornisce una spiegazione non scientifica del suo nome: \"Ken\" significa in Latino \"caput\", testa, e la parola scozzese \"Tyern\" viene tradotta in Latino come \"dominus\", signore; in tal modo il nome Kentigern starebbe a significare \"Capo del Signore\".\nSi \u00e8 suggerito che il nome \"Kentigern\" possa in realt\u00e0 significare \"Signore dei cani\" (\"cunos-tigernos\") piuttosto che \"Capo del Signore\", e in base a questo presupposto si crede che avesse origini aristocratiche. Il suo nome pi\u00f9 popolare, Mungo, che significa appunto \"caro\", gli fu dato dai suoi compagni di studio e di vita religiosa.\nAgiografia.\n\u00c8 da rilevare anzitutto che la biografia di Mungo \u00e8 largamente incerta, non esistendo nulla di scritto su di lui precedentemente al XII secolo, quando Kentigern fu pubblicizzato per aumentare il prestigio dell'episcopato di Glasgow. Alcuni hanno perfino avanzato l'ipotesi che egli sia stato semplicemente inventato dagli storici Anglo-Normanni, sebbene sia difficile credere che la sua figura sia stata costruita dal nulla.\nSecondo alcune narrazioni della sua vita la madre, Thenaw (in Inglese \"Thaney\"), che era figlia del principe britanno Lot Luwddoc (\"Lloyd\", in Latino \"Lothus\", da cui prese nome la provincia di Lothian), sovrano del Gododdin, fu abbandonata dalla sua famiglia quando era ancora incinta. Mungo nacque intorno al 518, nel borgo di Culross, nel regno scozzese di Fife. Una versione successiva della vita di Kentigern afferma che il padre fu Owain mab Urien (\"Owen\"), sovrano del regno di Rheged che regn\u00f2 tra il 560 ed il 590. Innamoratosi di Thenaw, ma rifiutato da lei, Owain giunse ad usarle violenza abbandonandola in seguito. La leggenda di Mungo precisa che egli faceva parte del popolo scozzese dei Pitti; sembra che almeno i suoi maestri appartenessero a quel popolo.\nSecondo la \"Vita di Kentigern\", scritta da Jocelin, egli fu allevato fino all'et\u00e0 adulta da san Serf (in Latino \"Servanus\") al suo monastero; ma si d\u00e0 il caso che Serf vivesse nel secolo successivo. Si pensa che Mungo abbia avuto un ruolo molto importante nella Cristianizzazione (o \"Ri-cristianizzazone\") dello Strathclyde e del Galloway nel periodo precedente all'arrivo in Scozia di san Columba di Iona.\nAll'et\u00e0 di circa venticinque anni Kentigern inizi\u00f2 la sua esperienza missionarie a Cathures, lungo il fiume Clyde, il luogo dove sorge la moderna citt\u00e0 di Glasgow. Il re cristiano dello Strathclyde, Roderick Hael, lo accolse con favore e intorno al 540 ne ottenne la nomina a vescovo. Appena giunto nella zona, Mungo costru\u00ec una piccola chiesa lungo il torrente Molendinar Burn, dove ora si trova una cattedrale di origine medievale. Per circa tredici anni egli lavor\u00f2 nella zona, vivendo una vita assai austera in una cella che si trovava alla confluenza del Clyde con il Molendinar, e convertendo molte persone con il suo esempio e con la predicazione. Si form\u00f2 cos\u00ec una grande comunit\u00e0 intorno a lui, che fu conosciuta e chiamata come \"Clasgu\" (che significa in Gaelico scozzese la \"cara famiglia\") e alla fine crebbe sviluppandosi nella citt\u00e0 di Glasgow.\nIntorno al 553 un forte movimento anti-cristiano nello Strathclyde costrinse Kentigern ad abbandonare la Scozia, rifugiandosi nel Galles, dove rimase per un certo tempo insieme a san David nella diocesi di Menevia, a Swansea. Successivamente, Mungo fond\u00f2 un grande monastero a Llanelwy, oggi Sant'Asaph, di cui nomin\u00f2 superiore il monaco Asaph come successore di se stesso. Fu il primo vescovo della diocesi di Saint Asaph cui successe lo stesso Asaph.\nNel 573, con la battaglia di Arthuret i cristiani ebbero la vittoria nella Cumbria e Kentigern, in conseguenza del caloroso invito del re Roderick, fece ritorno in Scozia con molti suoi discepoli gallesi. Per otto anni fiss\u00f2 la sua sede a Hodelm (oggi Hoddom), nel Dumfriesshire, da l\u00ec evangelizzando le contee di Galloway e del Cumberland.\nIntorno al 581 ritorn\u00f2 definitivamente a Glasgow dove, uno o due anni dopo, ricevette la visita di san Columba di Iona, che in quel periodo stava faticosamente evangelizzando lo Strathtay. I due si abbracciarono, conversarono a lungo tra loro, e si scambiarono i pastorali.\nLa leggenda di san Mungo fissa la data della sua morte al 13 gennaio 603, a Glasgow.\nMiracoli.\nNella leggenda di Mungo si racconta che egli comp\u00ec cinque miracoli nella citt\u00e0 di Glasgow. I versi seguenti sono utilizzati per ricordare ai bambini in forma di filastrocca i miracoli in questione:\nI versi sopra citati si riferiscono alle seguenti storie, raccontate nella leggenda:\nCulto e venerazione.\nNel luogo dove venne sepolto Kentigern ora sorge la cattedrale a lui dedicata e si pensa che i suoi resti riposino tuttora nella cripta.\nIl giorno della sua festa venne mantenuto in tutta la Scozia al 13 gennaio. I Bollandisti hanno stampato una messa speciale per celebrare questa festa, risalente al XIII secolo. La sua ricorrenza \u00e8 al 1\u00ba luglio in Chiesa cattolica ed al 14 gennaio nella Chiesa Orientale Ortodossa.\nI quattro miracoli di san Mungo compiuti a Glasgow sono rappresentati nello stemma della citt\u00e0. Il motto corrente di Glasgow \"Che Glasgow prosperi per la predicazione della sua parola e la glorificazione del suo nome\", come anche il pi\u00f9 laico \"Che Glasgow prosperi\" oppure come quello che recita \"Che la terza gamba non cammini mai su Glasgow\" sono tutti e tre ispirati da una preghiera originale di Kentigern: \"Che Glasgow prosperi per la predicazione della Parola\".\nOltre che in Scozia, Kentigern \u00e8 il patrono di due scuole Presbiteriane di Auckland, in Nuova Zelanda: il \"Saint Kentigern College\", una scuola privata mista, e la \"Saint Kentigern School\", una scuola elementare maschile con oltre 2.000 bambini iscritti.\nRiferimenti letterari.\nJ. K. Rowling ha dato il nome di san Mungo all'Ospedale per la cura delle ferite e malattie magiche nel mondo fantastico di Harry Potter. Il fondatore dell'Ospedale fu un mago e guaritore del XVII secolo, Mungo Bonham, il cui emblema, che poi divenne lo stemma dell'Ospedale stesso, era una bacchetta magica incrociata con un osso.\nSembra che anche la storia della madre di Kentigern abbia ispirato la Rowling: il tema della madre abbandonata incinta ricorre infatti nella storia di Merope Gaunt, la madre di Tom Marvolo Riddle (Lord Voldemort), che fu abbandonata sia dalla propria famiglia che dal marito."}
{"id": "487419", "revid": "438678", "url": "https://it.wikipedia.org/wiki?curid=487419", "title": "Linguaggio dipendente dal contesto", "text": "Un linguaggio dipendente dal contesto (o anche sensibile al contesto, vincolato al contesto, o contestuale) \u00e8 un linguaggio formale che pu\u00f2 essere definito da una grammatica dipendente dal contesto. \u00c8 una dei quattro tipi di grammatica della Gerarchia di Chomsky. \u00c8 la meno utilizzata, sia in teoria che in pratica.\nPropriet\u00e0 computazionali.\nComputazionalmente un linguaggio dipendente dal contesto \u00e8 equivalente ad un automa lineare limitato . Questa \u00e8 una macchina di Turing non-deterministica con un nastro di sole \"kn\" celle, dove \"n\" \u00e8 la grandezza dell'input e \"k\" \u00e8 una costante che dipende dalla macchina. Questo significa che ogni linguaggio formale che pu\u00f2 essere deciso da questa macchina \u00e8 un linguaggio dipendente dal contesto e che ogni linguaggio dipendente dal contesto pu\u00f2 essere deciso da una macchina del genere.\nQuesto insieme di linguaggi \u00e8 conosciuto anche come NLIN-SPACE, poich\u00e9 possono essere accettati utilizzando uno spazio lineare su una macchina di Turing non deterministica. La classe LIN-SPACE \u00e8 definita nello stesso modo, eccetto per il fatto che utilizza una macchina di Turing deterministica. Chiaramente LIN-SPACE \u00e8 un sottoinsieme di un NLIN-SPACE, ma non si sa se LIN-SPACE=NLIN-SPACE. \u00c8 ampiamente sospettato che non siano uguali.\nEsempi.\nUn esempio di linguaggio dipendente dal contesto che non \u00e8 libero dal contesto \u00e8 \"L\" = { \"ap\" : \"p\" \u00e8 un numero primo }. Il modo pi\u00f9 semplice per dimostrare che si tratta di un linguaggio dipendente dal contesto \u00e8 usare un automa lineare limitato. Una dimostrazione che \"L\" non \u00e8 libero dal contesto pu\u00f2 essere ottenuta mediante il pumping lemma."}
{"id": "487421", "revid": "287204", "url": "https://it.wikipedia.org/wiki?curid=487421", "title": "Sarunas Jasikevicius", "text": ""}
{"id": "487425", "revid": "793215", "url": "https://it.wikipedia.org/wiki?curid=487425", "title": "Battistero lateranense", "text": "Il Battistero lateranense, il cui titolo \u00e8 San Giovanni in Fonte al Laterano, \u00e8 un luogo di culto cattolico di Roma, a pianta centrale, opera di architettura paleocristiana, modello e archetipo dei battisteri edificati nella cristianit\u00e0 per tutto il medioevo.\nFa parte del complesso della basilica Lateranense.\nStoria.\nLa prima costruzione, risalente al IV secolo e dovuta probabilmente a Costantino, presentava gi\u00e0 una forma ottagonale con colonne angolari, anche se alcuni parlano di una pianta quadrata. La costruzione era posta sopra un impianto termale, forse di un palazzo imperiale o della \"Domus Faustae\", cos\u00ec da poter ipotizzare che la prima costruzione del battistero fosse semplicemente l'adattamento di uno degli ambienti dell'area termale.\nRappresent\u00f2 probabilmente uno dei primi esempi di architettura cristiana a pianta centrale (insieme al Mausoleo di Santa Costanza e alla rotonda del Santo Sepolcro di Gerusalemme). In particolare, come edificio specificatamente destinato alla celebrazione del battesimo e di forma ottagonale, libera su tutti i lati, fece da modello a innumerevoli costruzioni successive.\nIn seguito fu sostanzialmente ricostruito, con un colonnato interno, a partire dal 432 fino al 440 circa da Sisto III, rendendo difficile distinguere la fase costruttiva costantiniana che doveva comunque consistere in un unico grande vano ottagonale di circa 20 metri corrispondente all'involucro murario esterno attuale, coperto a cupola o con un tetto ligneo e occupato quasi interamente da una grande vasca alimentata dall'acqua che fuoriusciva da sculture d'argento a forma di cervo, per consentire il rito dell'immersione. Sempre nel V secolo, sotto il pontificato di papa Ilario, furono aggiunti l'atrio a sud e tre cappelle a ovest, nord e est, addossate al perimetro esterno e dedicate rispettivamente a San Giovanni Battista, alla Santa Croce e a San Giovanni Evangelista. Nel VII secolo fu aggiunta a sud-est la cappella di San Venanzio con mosaici a fondo oro della stessa epoca della costruzione. L'edificio, che per secoli fu l'unico battistero di Roma, fu modificato anche in seguito. Dopo un periodo di abbandono conseguente alla permanenza del papa ad Avignone e poi in Vaticano, nel XVI secolo, iniziarono interventi di recupero tra cui la realizzazione di una nuova porta di ingresso sulla rinnovata Piazza san Giovanni, eliminando la cappella nord (oratorio della Santa Croce). Nel XVII secolo, fu rinnovato l'interno con un nuovo apparato decorativo.\nQuesto battistero fu per molte generazioni il solo battistero di Roma e la sua struttura ottagonale forn\u00ec il modello per altri battisteri in tutta Italia e anche un motivo iconico per manoscritti miniati, la \"Fontana della Vita\".\nDescrizione.\nL'edificio, che sostanzialmente corrisponde alla ricostruzione del V secolo, presenta una pianta ottagonale, con copertura a cupola, sorretta da due ordini di colonne: il pi\u00f9 basso \u00e8 costituito da otto colonne di porfido rosso, alte 6,3 metri, messe in opera da Sergio III (904-911), che restaur\u00f2 il Battistero che dai tempi di Papa Stefano IV (816-817) era fatiscente, e capitelli compositi su cui corre una trabeazione marmorea su cui sono incisi versi celebrativi del battesimo; quello superiore fu fatto realizzare da Innocenzo X con otto colonne pi\u00f9 sottili, in marmo bianco, anch'esse architravate che sorreggono un tiburio ottagonale, la cupola con finestre ovali e la sovrastante lanterna.\nIl battistero ha accesso da un atrio con un portico a due colonne di porfido biabsidato. Nel V secolo, all'epoca di Papa Ilario (461-468), entrambi questi catini absidali furono ricoperti di mosaici, di cui oggi ne rimane solo uno, quello orientale: una candelabra attraversa nel mezzo in verticale il catino, intorno fioccano racemi e girali dorati su un fondo verde. In alto, un menisco semicircolare accoglie l'Agnus Dei, mentre in quattro semicerchi alla base del menisco stesso sono accolte quattro colombe che guardano verso l'Agnello. Dal menisco pendono all'esterno quattro croci, altre dodici pendono dai girali. Evidente la simbologia delle crocette (rispettivamente gli Evangelisti e gli Apostoli), mentre per la candelabra si \u00e8 pensato anche a un riferimento alla Santa Lancia. Nella perduta abside ovest invece sembra che fosse accolto, almeno stando alle descrizioni del Ciacconio e a un disegno di Onofrio Panvinio, un mosaico con due pastori, non \"criofori\" ma in piedi con le gambe incrociate e i bastoni, rivolti verso lo spettatore, mentre alcune pecorelle pascolano ai loro piedi. La simbologia legata alla Salvezza resta comunque intatta anche se l'iconografia non rispetta l'antico modello del Buon pastore con la pecora sulla spalla.\nLe absidiole dell'atrio accolgono dal XII secolo due piccole cappelle.\nNell'interno del Battistero, sotto la cupola, \u00e8 posto il fonte battesimale e intorno all'ottagono interno delle colonne, corre un alto deambulatorio anulare, con soffitto decorato a cassettoni.\nDelle tre cappelle del V secolo solo quella ad est, accessibile da porte bronzee e dedicata a S. Giovanni Evangelista, conserva la forma originaria a croce greca con volta a mosaico, risalente al papato di Sisto III. Su fondo oro, l'Agnus Dei \u00e8 racchiuso in un clipeo circolare, a sua volta inscritto in un quadrato da cui si dipartono quattro festoni fitomorfi a candelabra lungo le diagonali e quattro bande pi\u00f9 sottili a croce; quattro semicerchi si innestano sul quadrato centrale, formando cos\u00ec otto ampie campiture di risulta in cui pullulano animali e vegetali con chiaro simbolismo eucaristico. Il soggetto di questa volta, che sembra riprendere un tradizionalismo simbolico che ha parecchi riferimenti anche in area ravennate, si deve tuttavia inserire nell'ambito dell'operazione di ampliamento concettuale delle immagini operata dal pontificato di Leone I (440-461) in poi. Delle varie letture che si sono susseguite da parte della critica (lo scorrere del tempo reale in confronto all'eternit\u00e0, simboleggiato dall'opposizione fra i simboli naturalistici e l'Agnello; la Nuova Alleanza; la prima venuta del Cristo), si deve senz'altro privilegiare l'idea di Salvezza attraverso l'Incarnazione vista attraverso l'allegoria di un apparato simbolico tradizionale piegato a nuovi significati.\nGli affreschi interni, con episodi della vita di Costantino, risalgono al pontificato di Urbano VIII (1623-1644), il cui stemma con le api campeggia sul pavimento.\nL'esterno, in laterizio, \u00e8 ornato con un fregio disegnato da Francesco Borromini (1657) e mostra la traccia di aperture chiuse in epoche diverse."}
{"id": "487428", "revid": "287204", "url": "https://it.wikipedia.org/wiki?curid=487428", "title": "Ramunas Siskauskas", "text": ""}
{"id": "487431", "revid": "339392", "url": "https://it.wikipedia.org/wiki?curid=487431", "title": "Carrie - Lo sguardo di satana", "text": ""}
{"id": "487442", "revid": "124638359", "url": "https://it.wikipedia.org/wiki?curid=487442", "title": "Test di Cooper", "text": "Il test di Cooper \u00e8 un test utilizzato nell'attivit\u00e0 sportiva ideato nel 1968 dal medico della NASA Kenneth H. Cooper, per usi militari.\nNella sua forma originale, il test prevede che si corra per dodici minuti cercando di coprire la massima distanza possibile. Al fine di misurare la resistenza dell'atleta in modo attendibile, il soggetto dovrebbe correre con passo costante, piuttosto che fare una serie di sprint.\nI risultati del test, in rapporto all'et\u00e0 e al sesso del soggetto, ne danno una stima approssimata delle condizioni fisiche. Il risultato \u00e8 anche correlato al massimo consumo di ossigeno dell'atleta, calcolabile tramite la seguente formula:\ndove \"d\" \u00e8 la distanza percorsa in 12 minuti espressa in metri.\nIl test viene spesso proposto nelle scuole (solitamente nelle scuole medie e nelle scuole superiori) dagli insegnanti di educazione fisica ai propri alunni ed \u00e8 oggetto di valutazione.\nTabelle di riferimento.\nEsistono diverse tabelle che indicano i risultati del test di Cooper. Di seguito sono riportate due tabelle di esempio, la prima si riferisce alle persone di et\u00e0 compresa tra i 13 e i 50 anni, mentre la seconda si riferisce agli atleti. I possibili risultati del test sono \"molto bene\", \"bene\", \"normale\", \"male\" e \"malissimo\"."}
{"id": "487450", "revid": "123440042", "url": "https://it.wikipedia.org/wiki?curid=487450", "title": "Maria-sama ga miteru", "text": " \u00e8 una serie di light novel dell'autrice giapponese Oyuki Konno, la cui prima pubblicazione risale al 1997 e il cui ventiquattresimo volume \u00e8 stato pubblicato a fine marzo del 2006. Della serie \u00e8 presente sia un adattamento in versione manga (dell'illustratore Satoru Nagasawa, pubblicato nel 2003), che una doppia serie di anime andate in onda su TV Tokyo nel 2004. Maria-sama ga miteru consta anche di diversi drama-cd, di due serie brevi di omake dal titolo ed una terza serie di Oav \u00e8 stata trasmessa tra il 29 novembre 2006 e il 25 luglio 2007 in 5 episodi della durata di 50 minuti cadauno. Nel gennaio 2009 \u00e8 uscita la quarta serie dell'anime, che comprende 13 episodi.\nIl titolo della serie usa il verbo , ma dato l'ambito religioso viene tradotto in inglese \"The Virgin Mary Watches Over Us\" e pu\u00f2 essere reso in italiano anche come \"Maria veglia su di noi\", \"Maria vi ausilia\" eccetera. Viene spesso abbreviato dai fan in .\nTrama.\nLa storia si svolge presso l'istituto cattolico femminile Lillian e ruota intorno ad un gruppo di studentesse che fanno parte dello Yamayurikai, il Consiglio Studentesco della scuola. L'istituto femminile Lillian, fondato nel 1902, a Tokyo \u00e8 una scuola fortemente elitaria, molto elegante e prestigiosa. Le studentesse che la frequentano vivono in un ambiente austero, calmo, dove l'eleganza, la quiete e il \"savoir-faire\" sono elementi fortemente apprezzati.\nPur essendo uno sh\u014djo, \"Maria-sama ga Miteru\" presenta alcune caratteristiche peculiari:\nCome anticipato, \"Maria-sama ga Miteru\" presenta innumerevoli elementi che lasciano intuire la connotazione yuri della serie. A partire dai costanti riferimenti al giglio (\"yuri\", in giapponese vuol dire proprio giglio), senza dimenticare la presenza dello stesso termine all'interno del nome del Consiglio Studentesco appunto (Yamayurikai).\nNella storia sono spesso accennati degli elementi che lasciano intuire come dietro la relazione sorella maggiore/sorella minore vi possa essere dell'altro, sebbene i riferimenti pi\u00f9 chiari siano presenti negli omake che accompagnano i DVD delle due serie animate.\nTerminologia.\nDurante la serie sono spesso utilizzati dei termini specifici, particolarmente in francese, la cui comprensione \u00e8 importante per comprendere appieno le dinamiche con cui le studentesse del Lillian si relazionano l'una con l'altra.\nYamayurikai.\nDel Consiglio studentesco fanno parte diverse studentesse, secondo le tabelle che seguono.\nEpisodi.\nI titoli originali di ogni episodio comprendono oltre alla forma giapponese anche quella francese.\nColonna Sonora.\nEsistono due colonne sonore tratte dall'anime, ciascuna legata ad una stagione.\nVideogiochi.\nEsistono tre videogiochi sulla serie, sviluppati da French-Bread."}
{"id": "487452", "revid": "27723", "url": "https://it.wikipedia.org/wiki?curid=487452", "title": "Les fleurs du mal", "text": ""}
{"id": "487453", "revid": "27723", "url": "https://it.wikipedia.org/wiki?curid=487453", "title": "Les Fleurs du Mal", "text": ""}
{"id": "487456", "revid": "27723", "url": "https://it.wikipedia.org/wiki?curid=487456", "title": "Christian Peters", "text": ""}
{"id": "487460", "revid": "1543377", "url": "https://it.wikipedia.org/wiki?curid=487460", "title": "Xo dang", "text": "Gli xo dang, conosciuti anche come sedang, sono un gruppo etnico stanziato prevalentemente nel Vietnam meridionale; comunit\u00e0 minori si trovano nel Laos meridionale.\nParlano la lingua sedang, catalogata nel ramo banarico del ceppo mon khmer delle lingue austroasiatiche. La loro fonte di reddito principale proviene dall'agricoltura e dall'allevamento del bestiame e del pollame. Per quanto riguarda la religione, sono in gran parte animisti.\nTra il 1888 ed il 1890 con i Bahnar e Rengao furono riuniti dall'avventuriero francese Marie-Charles David de Mayrena nel regno di Sedang. Il piccolo regno ebbe breve vita, venendo successivamente occupato dalle truppe coloniali francesi."}
{"id": "487461", "revid": "599013", "url": "https://it.wikipedia.org/wiki?curid=487461", "title": "176 Iduna", "text": "176 Iduna \u00e8 un asteroide discretamente massiccio della fascia principale del sistema solare; la sua composizione \u00e8 probabilmente analoga a quella di Cerere, l'asteroide maggiore della fascia.\nStoria.\nIduna \u00e8 stato scoperto dall'astronomo danese Christian Heinrich Friedrich Peters il 14 ottobre 1877; deve il suo nome al club Ydun di Stoccolma, che ospit\u00f2 una conferenza di astronomia cui forse intervenne lo stesso Peters.\nOsservazione dalla Terra.\nUn'occultazione stellare da parte di Iduna \u00e8 stata osservata nei cieli del Messico il 17 gennaio 1998."}
{"id": "487464", "revid": "2176804", "url": "https://it.wikipedia.org/wiki?curid=487464", "title": "Orsi", "text": "Animali.\nOrsi, plurale di orso"}
{"id": "487466", "revid": "729019", "url": "https://it.wikipedia.org/wiki?curid=487466", "title": "Milano-Vignola 1969", "text": "La Milano-Vignola 1969, diciassettesima edizione della corsa, si svolse il 25 aprile 1969 per un percorso totale di 243\u00a0km. Fu vinta dall'italiano Attilio Rota che termin\u00f2 la gara in 5h17'01\"."}
{"id": "487467", "revid": "287204", "url": "https://it.wikipedia.org/wiki?curid=487467", "title": "Associazione di tipo mafioso", "text": "Lassociazione di tipo mafioso \u00e8 un reato previsto dal codice penale italiano.\nFattispecie autonoma dal reato di \"associazione per delinquere\", venne introdotta dalla legge 13 settembre 1982, n. 646 (detta \"Rognoni-La Torre\" dal nome dei promotori) e quindi all'interno del V titolo della seconda parte del codice stesso, ossia nella parte disciplinante i delitti contro l'ordine pubblico.\nStoria.\nFino al 1982 per contrastare il fenomeno della mafia in Italia, si faceva ricorso all'art. 416 c.p. che puniva l\"associazione per delinquere\", ma tale fattispecie risult\u00f2 ben presto inefficace di fronte alla vastit\u00e0 e alle dimensioni del fenomeno mafioso, e le sue manifestazioni tipiche. Tra le finalit\u00e0 perseguite dai soggetti uniti dal vincolo associativo ve n'erano anche di lecite, e ci\u00f2 costitu\u00ec il pi\u00f9 grande limite all'applicazione dell'art. 416 del codice penale.\nA introdurre nel codice penale l'articolo 416 bis (delitto di associazione a delinquere di stampo mafioso) fu la legge 13 settembre 1982, n. 646, promulgata in seguito all'omicidio del segretario del Pci regionale Pio La Torre, avvenuto il 30 aprile 1982, e di quello del prefetto di Palermo, Carlo Alberto dalla Chiesa, avvenuto il 3 settembre nella strage di via Carini.\nCaratteristiche generali.\nLa nuova fattispecie prevede l'individuazione dei mezzi e degli obiettivi in presenza dei quali ci si trova di fronte a un'associazione di tipo mafioso. Il legislatore cos\u00ec prese atto della tipica manifestazione del fenomeno mafioso, definendone alcuni tratti specifici per la prima volta nel 1982.\nInfatti la definizione normativa di associazione di tipo mafioso di cui al terzo comma dell'art. 416-bis \u00e8:\nTratti distintivi.\nIl mezzo che deve utilizzarsi per qualificare come mafiosa un'associazione \u00e8 quindi la forza intimidatrice del vincolo associativo e della condizione di soggezione e di omert\u00e0 che ne deriva.\nGli obiettivi sono:\nGli ultimi due obiettivi sono stati inseriti dalla legge 7 agosto 1992, n. 356, nell'ambito delle misure adottate a seguito delle stragi di Capaci e di Via D'Amelio. La norma prevede inoltre che anche nei casi di confisca di cui all'art. 444 del codice di procedura penale italiano, si applichino le disposizioni in materia di gestione e destinazione dei beni sequestrati e confiscati previste dalla legge 31 maggio 1965, n. 575 (\"Disposizioni contro la mafia\").\nL'art. 416-bis dispone quindi la confisca dei beni, per tutte le associazioni riconducibili a quelle di tipo mafioso, comunque localmente denominate. Inoltre la legge 7 marzo 1996, n. 109 ha introdotto nell'ordinamento italiano la previsione del riutilizzo dei beni sequestrati per finalit\u00e0 sociali assegnandoli a enti locali, associazioni o cooperative."}
{"id": "487468", "revid": "729019", "url": "https://it.wikipedia.org/wiki?curid=487468", "title": "Milano-Vignola 1970", "text": "La Milano-Vignola 1970, diciottesima edizione della corsa, si svolse il 25 aprile 1970 per un percorso totale di 242\u00a0km. Fu vinta dall'italiano Adriano Durante che termin\u00f2 la gara in 5h15'00\"."}
{"id": "487470", "revid": "729019", "url": "https://it.wikipedia.org/wiki?curid=487470", "title": "Milano-Vignola 1971", "text": "La Milano-Vignola 1971, diciannovesima edizione della corsa, si svolse il 28 aprile 1971 per un percorso totale di 241\u00a0km. Fu vinta dall'italiano Marino Basso che termin\u00f2 la gara in 5h10'00\"."}
{"id": "487471", "revid": "1543377", "url": "https://it.wikipedia.org/wiki?curid=487471", "title": "Automa lineare limitato", "text": "Un automa lineare limitato (in inglese \"linear bounded automata\", LBA) \u00e8 una particolare macchina di Turing non deterministica in cui la lunghezza del nastro \u00e8 funzione lineare della dimensione dell'input. Questi automi sono in grado di accettare i linguaggi dipendenti dal contesto generati da grammatiche sensibili al contesto (o di Tipo-1 secondo la gerarchia di Chomsky).\nCome una macchina di Turing, il nastro di un LBA \u00e8 composto da celle che possono contenere simboli appartenenti ad un alfabeto finito. L'automa possiede un numero finito di stati e la sua testina pu\u00f2 leggere e scrivere una sola cella per volta.\nGrammatiche di Tipo-1.\nL'unica restrizione posta nelle grammatiche di Tipo-1 \u00e8 che le regole di produzione siano nella forma formula_1 con formula_2.\nQuindi nessuna derivazione di una stringa in linguaggio sensibile al contesto pu\u00f2 contenere una forma sentenziale pi\u00f9 lunga della stringa stessa. Dal momento che c'\u00e8 una corrispondenza uno ad uno tra gli automi lineari limitati e queste grammatiche, non si necessita per il riconoscimento della stringa da parte dell'automa un nastro pi\u00f9 lungo di quello occupato dalla stringa originale."}
{"id": "487475", "revid": "599013", "url": "https://it.wikipedia.org/wiki?curid=487475", "title": "177 Irma", "text": "177 Irma \u00e8 un asteroide discretamente massiccio della fascia principale del sistema solare; la sua superficie \u00e8 particolarmente scura.\nStoria.\nL'asteroide fu scoperto dall'astronomo francese Paul-Pierre Henry il 5 novembre 1877, in collaborazione con il fratello Prosper Mathieu Henry. In complesso ben quattordici asteroidi furono individuati in cooperazione dai due fratelli; la loro intesa fu tale che rispettarono una stretta imparzialit\u00e0 nell'annunciare alternativamente la paternit\u00e0 di ogni asteroide da loro individuato."}
{"id": "487477", "revid": "287204", "url": "https://it.wikipedia.org/wiki?curid=487477", "title": "Voivodato di Katowice", "text": "Il voivodato di Katowice (in polacco: \"wojew\u00f3dztwo katowickie\") era un'unit\u00e0 di divisione amministrativa e governo locale della Polonia negli anni 1975-1998. \u00c8 stato sostituito nel 1999 dal voivodato della Slesia. La sua capitale era Katowice.\nPrincipali citt\u00e0 (popolazione nel 1995): \nIl voivodato di Katowice, inizialmente voivodato di Slesia-Dabrowa, fu anche un'unit\u00e0 amministrativa della Polonia dal 1946 al 1975, superato poi nel 1975 dai Voivodati di Katowice, di Cz\u0119stochowa, di Bielsko-Biala e di Opole. La sua capitale era ancora Katowice."}
{"id": "487481", "revid": "287204", "url": "https://it.wikipedia.org/wiki?curid=487481", "title": "Yao (popolo)", "text": "Gli yao (in cinese ; in vietnamita \"ng\u01b0\u1eddi Dao\"), chiamati anche mien o dao, sono un gruppo etnico che vive principalmente in Cina e Vietnam. Comunit\u00e0 minori di yao si trovano in Laos, Birmania e Thailandia.\nFormano uno dei 56 gruppi etnici riconosciuti ufficialmente dalla Repubblica popolare cinese e uno dei 54 gruppi riconosciuti dal governo vietnamita. Vivono principalmente nelle zone di montagna al confine tra la Cina sud-occidentale ed il Vietnam. Nell'ultimo censimento, ne sono stati contati 2.637.421 in Cina e sono approssimativamente 470.000 nel Vietnam.\nGruppi e lingue.\nGli yao si dividono in vari gruppi che parlano lingue tra loro diverse e riconducibili a tre diversi ceppi: il hmong mien, il tai kadai ed il cinese:\nOltre che in Cina, le popolazioni yao vivono anche nel Vietnam del Nord (dove sono denominati Dao), nel Laos del Nord, in Thailandia del Nord ed in Birmania. Ci sono circa 60.000 yao in Thailandia del Nord, dove sono una delle sei trib\u00f9 principali del paese. Ci sono inoltre molti rifugiati yao negli Stati Uniti, principalmente provenienti dagli altopiani del Laos che parlano la lingua iu mien.\nUn gruppo di 61.000 persone dell'isola cinese meridionale di Hainan parla la lingua kim mun degli yao, ma sono ufficialmente riconosciuti come hmong dal governo cinese. Altre 139.000 persone che parlano lingue kim mun vivono nelle province cinesi dello Yunnan e del Guangxi e 174.500 nel nord del Laos e nel Vietnam.\nI bunu si autodefiniscono anche \"nuox\", \"buod nuox\", \"dungb nuox\" o, secondo la loro denominazione ufficiale, \"yaof zuf\".\nSoltanto 258.000 dei 439.000 categorizzati come bunu nel censimento 1982 parlano la lingua bunu; 100.000 parlano lo zhuang e 181.000 parlano il cinese e il bouyei.\nReligione.\nSebbene alcuni yao pratichino una religione basata sul Taoismo cinese medioevale, molti si siano convertiti al Buddhismo Theravada ed alcuni al Cristianesimo, la maggior parte degli yao conserva le proprie credenze basate sull'Animismo."}
{"id": "487482", "revid": "287204", "url": "https://it.wikipedia.org/wiki?curid=487482", "title": "Angelo Bassini", "text": ""}
{"id": "487483", "revid": "7336", "url": "https://it.wikipedia.org/wiki?curid=487483", "title": "Dao", "text": ""}
{"id": "487484", "revid": "1305772", "url": "https://it.wikipedia.org/wiki?curid=487484", "title": "Spore (videogioco 2008)", "text": "Spore \u00e8 un videogioco multigenere per giocatore singolo, sviluppato dalla Maxis e ideato da Will Wright. Il videogioco tratta il tema dell'evoluzione, a partire da una forma di vita unicellulare fino all'evoluzione di una forma di vita in grado di esplorare l'universo. \"Spore\" venne pubblicato per Microsoft Windows e macOS, il 5 settembre 2008 in Europa e Giappone e il 7 settembre 2008 in Nord America e Asia. In Australia il gioco venne pubblicato il 4 settembre 2008. Il gioco venne commercializzato anche per Nintendo DS, con il nome \"Spore Creatures\", per Wii e per iPhone e cellulare, rispettivamente con i nomi, \"Spore Origins\" e \"Spore Creatures\".\nModalit\u00e0 di gioco.\nIl videogioco si basa sull'evoluzione di una specie vivente, partendo da organismi unicellulari, fino all'evoluzione di una forma di vita in grado di conquistare la Via Lattea. Il gioco consiste in sei fasi, il cui stile \u00e8 ispirato a giochi gi\u00e0 esistenti e molto conosciuti. All'annuale riunione dell'Academy of Interactive Arts &amp; Sciences del 7 febbraio 2007, venne mostrata una diapositiva che in realt\u00e0 illustrava otto fasi di gioco. Al seminario TED del marzo 2007, Wright rivel\u00f2 l'esistenza di sole cinque fasi.\nI videogiochi e i film che Wright ha associato alle varie fasi sono:\nLa conclusione di ciascuna fase del gioco determina la partenza della fase successiva, non solo dal punto di vista fisico, ma anche dal punto di vista delle abilit\u00e0 che si ottengono: per esempio, nella fase cellulare, mangiare pi\u00f9 carne che vegetali render\u00e0 l'organismo nella fase delle creature un carnivoro, e ne condizioner\u00e0 sia l'aspetto che il comportamento.\nDurante la conferenza TED del 2007, Wright ha affermato che tutte le fasi possono essere accelerate, in modo che interi eoni passino in poco tempo, per meglio sperimentare la biosfera del pianeta.\nComparsa della vita.\nIl videogioco inizia con una meteora che precipita su un pianeta scelto dal giocatore, richiamando il concetto di panspermia, ovvero la teoria che suggerisce che la vita si sia sparsa nell'Universo tramite meteoriti o comete che trasportavano molecole fondamentali per la vita.\nFase cellulare.\nNel corso della prima fase il videogiocatore controlla un semplice microrganismo unicellulare in un ambiente 2D, nel quale esso pu\u00f2 nuotare, cacciare e divorare altre cellule. Il giocatore inizialmente pu\u00f2 personalizzare l'organismo scegliendo, non solo l'aspetto fisico, ma anche la sua natura: carnivora o erbivora.\nL'obiettivo consiste nello sviluppare la cellula, attraverso l'accumulo di \"punti DNA\", utilizzati come valuta per acquistare potenziamenti e successive personalizzazioni. Per ottenere questi punti \u00e8 necessario nutrirsi di altri organismi o alghe.\nOgni modifica della propria creatura segner\u00e0 l'inizio di una nuova generazione. Con il loro passare, il microrganismo diventa sempre pi\u00f9 grande e complesso, e, alla fine di questa fase si potr\u00e0 decidere se rendere la creatura in grado di avventurarsi sulla terraferma. Le gambe non sono un requisito fondamentale, dove le future generazioni erediteranno tutte le caratteristiche delle loro progenitrici cellule, finch\u00e9 non verranno rimosse dal giocatore. Con la fine di questa fase si determiner\u00e0 se il vostro animale sar\u00e0 carnivoro, onnivoro o erbivoro, in base alle impostazioni date durante la fase precedente.\nFase creatura.\nCon il progredire dell'evoluzione, la nostra cellula diventer\u00e0 un organismo pluricellulare. A quel punto, lasciato l'ambiente marino, questa si lancer\u00e0 alla conquista della terraferma.\nL'ambiente 3D \u00e8 articolato attraverso un sistema di controllo in terza persona, che permette di spostarsi nell'ambiente, e di una minimappa per orientarsi. Nella mappa saranno presenti diversi nidi, i quali segneranno l'habitat delle diverse specie animali presenti sul pianeta. Questa fase prevede in primo luogo la personalizzazione completa della propria creatura, che, successivamente non sar\u00e0 pi\u00f9 possibile modificare. La schermata di modifica di questa fase, infatti, \u00e8 molto pi\u00f9 dettagliata e articolata: la creatura pu\u00f2 essere cambiata sia a livello strutturale, modificandone forma e grandezza, sia a livello fisico che estetico.\nLe caratteristiche di una creatura si misurano in base a cinque parametri, ognuno dei quali verr\u00e0 misurato con un massimo di 5 punti: \"Velocit\u00e0\", \"Salute\", \"Socializzazione\", \"Abilit\u00e0\" e \"Attacco\". Questi saranno potenziabili attraverso specifiche modifiche nell'editor della creatura.\nFase tribale.\nLa creatura sar\u00e0 ora in grado di formare una trib\u00f9. In questa fase il controllo passa dal singolo individuo al gruppo, dove l'obiettivo \u00e8 soggiogare un certo numero di altre trib\u00f9 presenti sulla mappa, anche di specie diverse da quella del giocatore. Lo scopo \u00e8 passare alla fase successiva.\nFase civilt\u00e0.\nNella fase trib\u00f9 vi erano ancora svariate specie a contendersi il pianeta, mentre nella fase civilt\u00e0, l'unica specie rimasta \u00e8 quella del giocatore, ma \u00e8 divisa in pi\u00f9 fazioni. Pertanto per procedere alla conquista dello spazio sar\u00e0 necessario unificare il pianeta sotto un unico governo. Contemporaneamente allo sviluppo della citt\u00e0, il giocatore si dovr\u00e0 interessare delle relazioni con le altre civilt\u00e0 dello stesso pianeta. Si potranno usare sia strategie diplomatiche che strategie militari. Questa fase di gioco si ispira in gran parte al precedente successo di Will Wright, \"SimCity\". Durante la fase civilt\u00e0 \u00e8 di assoluta importanza assicurarsi il possedimento dei giacimenti di Spezia sparsi per il pianeta, la \"moneta\" di questa fase, grazie alla quale il videogiocatore potr\u00e0 costruire edifici, veicoli terrestri, veicoli marini e successivamente aerei.\nFase spaziale.\nGiunti a controllare l'intero pianeta, la nostra citt\u00e0 sar\u00e0 in grado di produrre un'astronave, con la quale si dar\u00e0 inizio all'era spaziale. Questa \u00e8 la fase pi\u00f9 lunga ed articolata dell'intero gioco, che presenta sia elementi di esplorazione e di colonizzazione che di diplomazia. La galassia in cui \u00e8 ambientata questa fase \u00e8 la Via Lattea, che conta circa sistemi solari, ognuno dei quali costituito da un minimo di 1 ad un massimo di 5 pianeti; inoltre, sono presenti nebulose, buchi neri, sistemi binari di stelle e supernova. Progredendo e avanzando di livello si sbloccheranno strumenti di terraformazione e di evoluzione per specie primitive, cos\u00ec da lasciare all'utente una grande libert\u00e0. Una volta reso un pianeta abitabile, sar\u00e0 possibile creare creature all'interno della navetta spaziale. Esiste anche uno strumento che rende gigantesche le creature artificiali, rendendole \"Epiche\". Queste influiranno negativamente sull'ecosistema dei pianeti, perch\u00e9 saranno ostili a tutte le altre specie. Il giocatore potr\u00e0 addirittura distruggere interi pianeti grazie ad un potentissimo raggio acquistabile. Inoltre esiste la possibilit\u00e0 di migliorare le relazioni con gli altri imperi tramite un \"raggio gioioso\", che, utilizzato su un determinato pianeta, migliorer\u00e0 gradualmente le relazioni con l'impero che domina il pianeta. Nella galassia si trovano diversi imperi alieni, ognuno dei quali ha una filosofia e un allineamento che influiscono sui rapporti diplomatici:\nLa filosofia del proprio impero dipender\u00e0 dal comportamento del giocatore nelle 4 fasi precedenti. Se il giocatore inizier\u00e0 la partita direttamente dalla fase Spaziale, saltando le altre, il suo impero sar\u00e0 classificato nell'allineamento Girovago.\nEA ha affermato l'esistenza di un \"finale segreto\" scopribile solo dai giocatori pi\u00f9 assidui: si tratta di una specie di energia misteriosa situata al centro della galassia, sorvegliata e circondata dai Grox, un terribile e aggressivo impero che nasconde un incredibile segreto. Al centro della galassia vi \u00e8 un grandissimo buco nero: dopo esservi entrati vi sar\u00e0 consegnato il Bastone della Vita, un potente strumento che usato su un pianeta lo far\u00e0 arrivare al livello di terraformazione T3 (il livello massimo). Raggiungendo il centro della galassia si sbloccher\u00e0 inoltre l'obiettivo \"42\".\nLa Terra e il Sistema Solare.\nCome accennato precedentemente, nella galassia di Spore sono presenti anche la Terra e il Sistema Solare. Trovare la Terra \u00e8 uno degli obiettivi che si possono individuare nell'omonima sezione della Sporepedia. Come per tutti gli altri pianeti, \u00e8 possibile colonizzare la Terra. Visto che la \"galassia\" di Spore non \u00e8 altro che la Via Lattea. I programmatori del videogioco hanno inserito il Sistema Solare esattamente dove si trova nella realt\u00e0, ovvero nel secondo \"braccio\" a sinistra partendo dal \"braccio\" centrale in alto della galassia, subito dopo la prima interruzione (angolo: 225,06; distanza: 7.295,43).\nLa \"Terra di Spore\" \u00e8 esattamente uguale al nostro pianeta, sia nella proporzione tra terre emerse e acque, che nella forma dei continenti. Come negli altri pianeti, per colonizzarla occorre collocarvi un incredi-kit coloniale, che per\u00f2 modifica in parte il profilo delle terre emerse; pertanto l'unico posto dove \u00e8 possibile collocare il kit senza alterare la forma dei continenti \u00e8 la zona corrispondente alla Russia.\nIl Sistema Solare \u00e8 costituito da: Mercurio, Venere, Terra, Luna, Marte, Giove, Ganimede (satellite di Giove), Saturno, Titano (satellite di Saturno), Urano, Nettuno e il Sole.\nObiettivi.\nIn Spore sono presenti 101 obiettivi, molti dei quali si sbloccano grazie ad azioni che si compiono durante il gioco, per altri invece \u00e8 richiesta la registrazione al server di Spore. Gli obiettivi sono cos\u00ec divisi: 13 sbloccabili solo con la registrazione nel server di Spore, 7 nella fase cellula, 14 nella fase creatura, 9 nella fase trib\u00f9, 10 nella fase civilt\u00e0, 39 nella fase spazio, 9 nascosti in tutte le fasi.\nContenuti multiplayer.\nNonostante \"Spore\" sia un videogioco per singolo videogiocatore, tutti i diversi contenuti creati dai giocatori, vengono inviati a un database centrale. Quando poi, nella propria partita, vi \u00e8 la necessit\u00e0 di popolare un pianeta ad esempio, se si possiede una connessione ad internet, il gioco scarica automaticamente il materiale necessario da questo database centrale, \"contaminando\" quindi la partita con quella di altri giocatori. Il gioco tuttavia rimane single-player: se nella propria partita si estingue una razza scaricata da internet, questa razza non viene cancellata dal database o dalla partita dell'altro giocatore. Attraverso la pagina MioSpore il giocatore pu\u00f2 vedere le statistiche delle proprie creazioni.\nSpore Creature Creator.\nLo \"Spore Creature Creator\" \u00e8 una sorta di demo giocabile uscito il 17 giugno 2008. Vi sono due versioni: la prima, scaricabile gratuitamente dal sito ufficiale, comprende un 25% delle parti per costruire la creatura disponibile; la seconda, in vendita nei rivenditori, comprende tutte le parti. \u00c8 possibile, una volta acquistato il gioco completo, giocare con le creature create con l'editor.\nEditor.\nL'editor \u00e8 una delle maggiori novit\u00e0 introdotte da questo gioco. Infatti permette al giocatore di modificare qualsiasi elemento di \"Spore\" con cui \u00e8 possibile interagire: la creatura, gli edifici, ecc.\nTutti gli editor, tranne quello per i microbi, contengono una schermata 3D nel quale \u00e8 visualizzato l'oggetto che stiamo modificando, una lista di parti aggiungibili, e, nella parte alta, delle statistiche. Lo scopo della Maxis era di fornire uno strumento con potenza simile a un editor 3D, ad esempio Maya, ma con intuitivit\u00e0 e semplicit\u00e0 d'uso alla portata del giocatore medio. Alla presentazione di \"Spore\" all'E3 2006 sono stati mostrati 6 editor di tipi diversi: uno per le creature, uno per le capanne, uno per gli edifici, uno per i veicoli, uno per l'UFO e uno per la vegetazione (quest'ultimo non sar\u00e0 presente nella versione finale)\nNella stessa presentazione \u00e8 stato mostrato anche il funzionamento di uno di essi: l'editor delle creature. Partendo da una spina dorsale, il giocatore \u00e8 in grado di formare come desidera la struttura della sua creatura. Dopodich\u00e9, pu\u00f2 aggiungere alla nuova forma, braccia, gambe, mani, piedi, ornamenti e organi sensoriali. Oltre all'estetica, l'aggiunta di questi elementi porter\u00e0 a un cambiamento delle statistiche della creatura, quali forza e velocit\u00e0. Alla creatura \u00e8 inoltre possibile applicare delle colorazioni e delle texture, e infine, provarla in una sandbox per testare che tutto vada bene.\nCon la patch 1.03, pubblicata il 28 novembre 2008, sono state aggiunte 24 diverse parti dell'esoscheletro: 12 arti superiori e 12 arti inferiori. Con il \"Parts Pack\" di Spore, Creature Buffe e Mostruose, vengono introdotte molte nuove parti che permettono la creazione di creature buffe e carine e creature mostruose e orribili. Vengono introdotte nell'editor creature, anche 48 nuove colorazioni e nuove animazioni e scenari nella Modalit\u00e0 Prova dell'editor creature. Infine \u00e8 stata pubblicata online da Dr. Pepper la patch 1.06, patch non riconosciuta dalla Maxis, ma comunque considerata dall'EA non illegale. La patch introduce 14 nuove parti robotiche con cui \u00e8 possibile creare Androidi e Cyborg.\nSporePedia.\nNel gioco \u00e8 presente un'enciclopedia che elenca tutte le creature incontrate con le rispettive abilit\u00e0 e punti di forza. Il design \u00e8 basato sui giochi di carte collezionabili come \"\". Inoltre se una creatura \u00e8 stata creata con una versione non installata sul proprio pc si creer\u00e0 un bug che causer\u00e0 il blocco del gioco. Un modo per accorgersene \u00e8 cliccare sulla creazione e vedere se in basso a destra l'icona per modificarla si \u00e8 colorata o no. Si pu\u00f2 inoltre bandire una creatura, scaricata e non gi\u00e0 presente nel gioco, e non averla pi\u00f9 nella SporePedia, a meno che non la si cerchi spontaneamente.\nVendite.\nGi\u00e0 prima del 5 settembre 2008, a Spore erano state dedicate 5 milioni di pagine web, mentre i filmati delle creature su YouTube erano oltre . Le creature realizzate con il \"Creature Creator\" nei 18 giorni seguenti la distribuzione di quest'ultimo raggiunsero quasi i 2 milioni. Il 25 settembre 2008, a 20 giorni dalla messa in commercio del videogioco, \u00e8 stato reso noto che Spore ha superato il milione di copie vendute in tutto il mondo su PC, Mac e Nintendo DS; inoltre, sempre alla stessa data, la comunit\u00e0 di giocatori aveva creato e inserito nella Sporepedia oltre 25 milioni, tra creature, edifici e veicoli. Il 31 ottobre 2008 EA rende noti i risultati del secondo trimestre dell'anno fiscale 2009, conclusosi il 30 ottobre, dai quali si evince che \"Spore\" ha venduto quasi 2 milioni di copie, rendendolo il videogioco pi\u00f9 venduto per PC in America Settentrionale e al terzo posto in Europa; alla stessa data oltre 40 milioni di creature sono state incluse dagli utenti nella Sporepedia. Nel gennaio 2009, in una recensione di \"Spore: Avventure Galattiche\", la rivista online \"Videogame Nextgame.it\" afferma che \"Spore\" ha venduto oltre 3 milioni di copie.\nControversia SecuROM.\nCome misura preventiva contro la copia del gioco, Spore utilizza una versione modificata di un controverso software, DRM, SecuROM. Electronic Arts definisce \"standard\" questa protezione, ma la sua rigidit\u00e0 ha fatto s\u00ec che oltre il 90% delle persone che lo hanno recensito su Amazon.com, gli abbiano assegnato solo una stella (il voto minimo); tra l'altro, queste recensioni negative erano state temporaneamente rimosse da Amazon, che si \u00e8 giustificato dicendo che \u00e8 stata colpa di un glitch del sistema. L'adozione di SecuROM ha inoltre dato origine a controversie legali.\nLe misure di protezione, che limitano il numero di installazioni e rendono necessaria una connessione ad internet sempre attiva, sono comunque state prontamente aggirate tramite patch non autorizzate. A causa del danno di immagine ricevuto da queste restrizioni, la EA sembra intenzionata a pubblicare una patch che ridurrebbe le restrizioni all'uso del gioco.\nCritica.\nIn Italia la rivista Giochi per il mio computer, ha recensito \"Spore\" nel numero di ottobre 2008 con un voto di 9/10, mentre ha ricevuto 88% su The Games Machine. Gli aggregatori di voti Metacritic e Game Rankings hanno, al 13 settembre 2008, una media percentuale rispettivamente di 85 e 86% per le versioni Windows e Macintosh.\nIl 3 novembre 2008 la rivista TIME ha inserito \"Spore\" tra le 50 migliori invenzioni dell'anno 2008, assegnando al videogioco la 20\u00aa posizione. Il giornale ha motivato la scelta riferendosi al successo di Will Wright come \"\"blasfemo, brillante o entrambe le cose\".\nSecondo Wired, Spore si classifica invece tra i giochi pi\u00f9 deludenti dell'anno, mentre il New York Times lo classifica addirittura come \"Gioco pi\u00f9 deludente del 2008\"\".\nAlcuni critici segnano l'Editor delle creature come una delle parti forti del gioco, mentre criticano le grafiche animate ed il gameplay estremamente semplificato e superficiale.\n\"Spore 2\"?\nInizialmente annunciato dalla Maxis per l'inizio del 2011, ma non fu mai distribuito, in quanto la EA decise di puntare su un nuovo tipo di gioco, collegato solo sotto pochi punti di vista a Spore, chiamato Darkspore. Nonostante ci\u00f2, durante l'annuncio del gioco, la EA ha prodotto un trailer riguardante il seguito di Spore che per\u00f2 \u00e8 stato rimosso quando il progetto di \"Spore 2\" \u00e8 stato sostituito con Darkspore. Il trailer mostrava l'evoluzione di una cellula fino alla scoperta dello spazio in sette fasi: fase cellula, fase acquatica, fase trib\u00f9, fase medioevo/industrializzazione, fase civilt\u00e0 e fase spazio. Al termine del trailer si poteva vedere la razza della creatura del giocatore che si ramifica per tutta la galassia, per poi partire per altre, dando cos\u00ec la possibilit\u00e0 di pensare che in \"Spore 2\" ci fosse la possibilit\u00e0 di spostarsi in altre Galassie. Per ora non si hanno altre notizie ufficiali sull'uscita di questo titolo.\nSviluppo.\nDurante lo sviluppo il gioco \u00e8 stato soggetto a cambiamenti radicali. Nella dimostrazione del 2005, Spore presentava grafiche pi\u00f9 realistiche, sangue e soprattutto un gameplay pi\u00f9 complesso, come il poter trascinare una preda fino al nido per cibarsene, mentre la versione moderna \u00e8 stata semplificata pesantemente per i casual gamer, presentando grafiche animate e gameplay estremamente semplificati.\nLa galassia nella versione del 2005 si avvicinava pi\u00f9 alla versione reale della Via Lattea, mentre nella versione attuale ha 5 braccia galattiche ben visibili e colorate di viola. Il cambiamento \u00e8 stato probabilmente causato dalla rottura del team di Maxis, in cui si sono formati due team, uno \"scientifico\", che voleva che il gioco fosse pi\u00f9 realistico possibile e complesso, diretto da Will Wright, e un team \"\"Cute\" che voleva grafiche pi\u00f9 semplici come cellule con occhi tondi e animati, gameplay semplificato, diretto da Chris Hecker. Alla fine il gioco dovette essere semplificato perch\u00e9 il team \"Cute\"\" vinse, supportato dalla EA.\nInoltre intere fasi sono state tagliate. Originariamente erano 9: Molecolare, Cellula, Acquatica, Creatura, Tribale, Citt\u00e0, Civilt\u00e0, Spazio e Galattica, delle quali 4 vennero tagliate e riaggiunte pi\u00f9 volte durante lo sviluppo, ma vennero ultimamente rimosse del tutto la fase Molecolare, la fase Acquatica, la fase Citt\u00e0 e la fase Galattica."}
{"id": "487489", "revid": "2149408", "url": "https://it.wikipedia.org/wiki?curid=487489", "title": "DAO", "text": ""}
{"id": "487493", "revid": "125267697", "url": "https://it.wikipedia.org/wiki?curid=487493", "title": "Sentieri", "text": "Sentieri (\"The Guiding Light\", dal 1975 \"Guiding Light\") \u00e8 stata una soap opera statunitense nata negli anni trenta come sceneggiato radiofonico per la NBC. Il titolo italiano derivava dalla prima sigla italiana della soap opera che era, per l'appunto, la canzone \"Sentieri\" interpretata da Tony De Rosas.\nLa sua creatrice, Irna Phillips, si \u00e8 ispirata a fatti realmente accaduti (il dramma dell'aborto che visse personalmente da ragazza) e a personaggi realmente esistiti (un radio-predicatore americano di nome Preston Bradley che riusc\u00ec a scuoterla e a infonderle la forza di ricominciare). Il predicatore ispir\u00f2 la creazione del primo protagonista della serie, ovvero il Reverendo John Ruthledge, il quale attraverso i suoi sermoni (poi raccolti in un libro che \u00e8 diventato un best seller), cerca di suggerire e instillare nell'animo dei suoi parrocchiani la speranza e la fede, la solidariet\u00e0 tra uomini di nazionalit\u00e0 diverse, la fratellanza e il rifiuto della guerra in ogni sua forma.\nNel 1946, la serie fu cancellata dalla radio NBC e acquistata dalla radio CBS. Infine, fu promossa alla televisione nel 1952.\nIl 1\u00ba aprile 2009 la CBS ha annunciato la chiusura della lunghissima saga. Dopo settantadue anni complessivi di messa in onda, venerd\u00ec 18 settembre 2009 \u00e8 stata trasmessa l'ultima puntata. Il suo posto nel palinsesto televisivo \u00e8 stato ceduto ad una nuova edizione del quiz \"Let's Make a Deal\".\nDopo la cancellazione televisiva, la storia \u00e8 continuata per altri 2 mesi in forma scritta e ufficialmente approvata dalla Procter and Gamble Production nel Twitter di Mindy Lewis, una delle protagoniste.\nIn Italia la soap opera \u00e8 andata in onda per oltre trent'anni, dal 25 gennaio 1982 al 7 marzo 2012 sulle reti Mediaset (\u00e8 stata la prima soap statunitense ad essere trasmessa in Italia); in particolare \u00e8 stata trasmessa da Canale 5 dal 1982 al 1988 e da Rete 4 dal 1988 al 2012. Le puntate andate in onda in Italia corrispondono a quelle trasmesse negli Stati Uniti d'America dal 1978 al 2007. La programmazione italiana di Sentieri si \u00e8 conclusa a circa 700 puntate dalla fine del serial.\nLa sua storia tratta dell'intrecciarsi delle vicende di varie famiglie tra cui i Bauer, i Norris, i Thorpe, gli Spaulding, i Marler, i Reardon, i Chamberlain, i Lewis, i Cooper ed i Santos con i loro drammi esistenziali e sentimentali, le loro complesse dinamiche sociali e i loro eterni conflitti.\nDal 1937 al 1946 la location della soap opera \u00e8 stata Five Points, immaginario sobborgo di Chicago, dal 1946 al 1966 invece le vicende si sono spostate a Selby Flats, immaginaria cittadina della California; infine a partire dal 1966 fino alla fine della serie la location \u00e8 stata Springfield, fittizia cittadina dell'Illinois (Springfield infatti \u00e8 il nome di molte citt\u00e0 degli Stati Uniti d'America e molto spesso le serie TV statunitensi sono ambientate in citt\u00e0 immaginarie cos\u00ec chiamate come ad esempio il cartone animato \"I Simpson\"). Il primo cambio delle location \u00e8 stato dovuto alla morte del Reverendo Ruthledge e la consegna della sua lampada (la luce guida che d\u00e0 il nome alla serie) al Reverendo Matthews che viveva in California; il secondo invece al trasferimento della famiglia Bauer per motivi lavorativi (la luce guida d'ora in poi sar\u00e0 il faro della citt\u00e0 di Springfield che sorgeva proprio dietro l'abitazione dei Bauer).\nUn esempio di longevit\u00e0 della soap \u00e8 l'attrice Charita Bauer, che per 34 anni dal 1950 fino al 1984 vi ha recitato interpretando il ruolo della matriarca Bert Bauer.\nPer 26 anni vi hanno invece lavorato gli attori Jerry Ver Dorn nel ruolo dell'avvocato Ross Marler e Tina Sloan nel ruolo dell'infermiera Lillian Raines.\nStoria.\n\"Sentieri\" nasce in radio nel gennaio del 1937 sulle frequenze della NBC: narra le vicende del Reverendo John Ruthledge, una vera e propria guida morale e spirituale per gli inquieti abitanti di Five Points, sobborgo di Chicago. Il Reverendo tiene una lampada sempre accesa alla finestra del suo studio (da qui il titolo originale di \"La Luce che Guida\") come segnale per chiunque abbia bisogno di aiuto o di un consiglio. Il Reverendo ha una figlia di nome Mary che s'innamora ricambiata di Ned, un giovane a cui il Reverendo ha fatto da padre.\nNel 1939, il personaggio di Rose Kransky, amica di Mary, ha il primo figlio illegittimo nella storia dei radiodrammi.\nNegli anni quaranta vengono trattati argomenti inusuali per le soap-opera: delinquenza giovanile, crisi esistenziali di reduci di guerra, mortalit\u00e0 infantile, aborti, leucemie dovute agli effetti del nucleare. Le vite di numerosi personaggi continuano ad intrecciarsi e quando il Reverendo muore nel 1946, dopo aver preso parte come cappellano militare alla seconda guerra mondiale, il genero Ned consegna la famosa lampada (ovvero La Luce che Guida) al Reverendo Charles Matthews che vive a Selby Flats in California e anche lui, come Ruthledge, ha numerosi parrocchiani da guidare e aiutare. Tra questi, i componenti della celebre famiglia Bauer, guidata dal patriarca Friedrick (chiamato \"Pap\u00e0\" Bauer) e dai tre figli Bill, Meta e Trudy, ma anche Ray Brandon, un ex-detenuto in cerca di vendetta nei confronti di chi lo ha incastrato.\nNegli anni cinquanta, Bill Bauer ha dei problemi coniugali con la moglie Bertha Miller detta Bert, donna materialista e fredda che causa problemi al marito per via del suo stile di vita assai stravagante e costoso (molto di pi\u00f9 di quanto lo stipendio di Bill possa permettersi) e per l'educazione impartita ai loro due figli Ed e Mike; inoltre il carattere duro di Bert porter\u00e0 la donna pi\u00f9 volte a scontrarsi con il marito e con gli altri membri della famiglia Bauer, in particolare con le due cognate Meta e Trudy, ed in seguito anche con i due figli, colpevoli di intromettersi nel suo rapporto con Bill; i contrasti che Bert ha con il marito, le cognate ed i figli saranno di volta in volta placati grazie a \"Pap\u00e0\" Bauer, patriarca della famiglia; solo a partire dagli anni settanta il carattere di Bert si addolcir\u00e0 parecchio facendo in modo che la donna diventi, anche a seguito della morte del personaggio di \"Pap\u00e0\" Bauer avvenuta nel 1972 a causa della morte dell'attore che lo impersonava (Theo Goetz), la nuova matriarca dei Bauer e di tutti gli altri personaggi della soap; ma negli anni cinquanta Bill ha soprattutto dei problemi lavorativi, a causa del suo alcolismo che lo porter\u00e0 anche a tradire pi\u00f9 volte la moglie. Nello stesso decennio la sorella di Bill, Meta Bauer, viene invece processata per l'omicidio dell'ex-marito Ted White (responsabile della morte del loro figlioletto Chuckie), e assolta per volere di un vero plebiscito popolare.\nMeta Bauer si ritrova in seguito nel ruolo scomodo di matrigna di Kathy Roberts, e in quello tragico di vedova, dopo la morte di Joe Roberts, il suo amato secondo marito.\nNegli anni sessanta, i due figli di Bill e Bert, Ed Bauer e Mike Bauer, sono ormai adulti: il primo \u00e8 medico, il secondo \u00e8 avvocato, e il perno della narrazione si sposta su di loro. La famiglia Bauer, che era arrivata in America dalla Germania per sfuggire alla dittatura nazista e con la speranza di realizzare il \"sogno americano\" \u00e8 ormai pienamente integrata nella comunit\u00e0.\nNel 1966, la famiglia si sposta dalla California a Springfield, Illinois, dove Ed lavora come medico presso il locale nosocomio: l'ospedale dei Cedri, una delle ambientazioni principali di \"Sentieri\" fino alle ultime puntate. Mentre la madre Bert lotta contro un tumore dell'utero, il padre Bill viene dato per morto in un incidente aereo; in realt\u00e0 Bill \u00e8 sopravvissuto e torner\u00e0 a Springfield molti anni dopo. Si scoprir\u00e0 che nel frattempo si \u00e8 sposato con un'altra donna, Simone Kincaid, e da lei ha avuto un'altra figlia, Hillary. Nel frattempo, Ed e Mike vivono complicate storie d'amore: da una relazione che Mike ha con Julie Conrad (sposata con un altro uomo) nasce Hope Bauer, fatto che trover\u00e0 la disapprovazione di Bert; Ed e Mike arrivano anche a contendersi la stessa donna, Leslie Jackson, ma le vite dei due fratelli sono ricche soprattutto di intrighi, loschi affari e risvolti professionali. Le corsie dell'ospedale di Springfield sono animate da vari personaggi tra cui l'infermiera Peggy Scott, la dottoressa Sara McIntyre, psichiatra de \"I Cedri\", che proprio per via del suo lavoro dovr\u00e0 fare i conti, nel corso degli anni, con vari psicopatici tra cui il suo stesso marito Lee Gantry che tenter\u00e0 addirittura di ucciderla, e la dottoressa Margaret Sedwick, ginecologa; tutti i medici, compresi gli amministratori dell'ospedale dei Cedri, sono pi\u00f9 o meno legati con la famiglia Bauer.\nNegli anni sessanta, \"Sentieri\" \u00e8 la prima serie televisiva ad introdurre nel cast personaggi e attori afro-americani: tra gli amici dei Bauer ci sono infatti anche i coniugi Frazier, ovvero il dottor Jim Frazier e la moglie Martha, interpretati dai celebri attori di colore James Earl Jones e Ruby Dee.\nNegli anni settanta, le vite di Ed e Mike s'intrecciano con quelle di due donne affascinanti, Holly Norris e Rita Stapleton, ma soprattutto con quelle di due personaggi super-cattivi: i mitici Roger Thorpe e Alan Spaulding. Mentre Roger \u00e8 un uomo inquieto, ossessionato dalla moglie Holly, tanto da arrivare a violentarla per gelosia (all'epoca la violenza coniugale negli Stati Uniti d'America non era considerata un reato), Alan Spaulding \u00e8 un ricco magnate dirigente d'azienda che s'innamora di Hope Bauer (da questa relazione nascer\u00e0 Alan-Michael Spaulding) ed \u00e8 legato alla sorella Alexandra Spaulding da un rapporto di affetto e rivalit\u00e0. Intorno alla famiglia Spaulding si muove un mondo fatto di denaro, scandali, segreti, figli illegittimi e paternit\u00e0 nascoste, tra cui quella del giovane Phillip Spaulding il quale, bench\u00e9 sia stato cresciuto da Alan come figlio, non ha in realt\u00e0 con lui legami di sangue. Il ragazzo \u00e8 figlio di Justin Marler (fratello di Ross) e di Jackie Scott. Phillip trova il suo migliore amico in Rick Bauer, il figlio di Ed e Leslie, ma i due amici si troveranno pi\u00f9 volte l'uno contro l'altro a causa dell'amore per le loro compagne di liceo, Beth Raines (che subir\u00e0 uno stupro da parte del patrigno Bradley) e Mindy Lewis. I quattro ragazzi, chiamati \"I quattro moschettieri\" saranno coinvolti in tantissime storie, tra cui alcune con ambientazione natalizia insieme ad un misterioso Santa Claus che apparir\u00e0 sempre nei momenti del bisogno.\nA cavallo tra gli anni settanta e ottanta si svolge la storia d'amore tra Morgan Richards e il dottor Kelly Nelson, figlioccio di Ed, e la giovane Amanda, figliastra della folle Lucille Wexler, scoprir\u00e0 di essere figlia di Alan Spaulding.\nNegli anni ottanta, il cambio generazionale \u00e8 ormai completo: la matriarca Bert Bauer muore insieme all'attrice che l'ha interpretata per ben 34 anni (Charita Bauer), e le nuove famiglie Reardon e Chamberlain si uniscono ai Bauer e agli Spaulding. La saggia Maureen Reardon sposa Ed Bauer diventando, dopo la morte di Bert, il nuovo \"angelo del focolare\" della famiglia Bauer, mentre sua sorella, Nola Reardon, dopo una serie di rapimenti e di avventure in luoghi esotici, trover\u00e0 l'amore della sua vita nel brillante archeologo Quinton Chamberlain, fratello dell'egocentrica e viziata Vanessa Chamberlain. L'attrice Jane Elliot stupisce il pubblico con la sua interpretazione del personaggio di Carrie Todd, moglie dell'avvocato Ross Marler, la quale soffre di Disturbo Dissociativo dell'Identit\u00e0, patologia che la porter\u00e0 a uccidere Diane Ballard, ex segretaria di Alan e ricattatrice di molti personaggi della soap. Importante ricordare che in questi anni anche la tossicodipendenza \u00e8 un tema ricorrente a \"Sentieri\". Esce di scena in modo tragico anche Jackie Marler in un presunto incidente aereo.\nNel 1984, entra in scena il simpatico giornalista Fletcher Reade, mentre un pericoloso virus mortale chiamato \"La morte delirante\" minaccia Springfield. Nonostante alla fine l'antidoto venga trovato dal dottor Jim Reardon, il virus uccide la bella infermiera Lesley Ann Monroe, amica di Hillary e moglie del cinico amministratore dei Cedri, Warren Andrews.\nNello stesso anno, un inquietante cottage di propriet\u00e0 di Tony Reardon e della moglie Annabelle diventa lo scenario di un mistero: una agente immobiliare di nome Susan Piper, ossessionata da una bambola nascosta nel cottage, semina il panico causando la morte di Hillary Bauer e di altri personaggi, morendo poi lei stessa, inghiottita dalle sabbie mobili alle Barbados. Alle Barbados verr\u00e0 alla luce il mistero dei documenti celati nella bambola e si scopriranno numerosi segreti legati alla famiglia Spaulding e al patriarca Brandon.\nA partire dal 1985, la famiglia Bauer perde molta importanza all'interno della trama, anche a seguito dell'uscita di scena di molti componenti della famiglia: dopo la morte di Bert e Hillary (anche il personaggio di Bill Bauer era morto nel 1983 ucciso dal folle Eli Sims), se ne vanno da Springfield anche Mike e Hope Bauer (dopo il divorzio di questa da Alan Spaulding). A Springfield rimane soltanto Ed con il figlio Rick e la moglie Maureen (ai quali si aggiunge Michelle, la figlia che Ed ha da una relazione con Claire Ramsey e che viene adottata da Ed e Maureen); Claire, dopo una travagliata storia con Fletcher, lascia Springfield per ritornare negli anni 2000 ma il suo personaggio ricever\u00e0 un'accoglienza tiepida sia dalla figlia biologica Michelle (ormai donna), sia dai telespettatori, e la sua permanenza durer\u00e0 quindi solo pochi mesi.\nSempre negli anni ottanta, un altro giallo coinvolge la famiglia Bauer: il misterioso omicidio dell'infermiera Charlotte Wheaton, che odia e ricatta Ed Bauer a causa del suo alcolismo. Il giallo si risolve grazie al fiuto investigativo di Fletcher Reade che lo porta a scavare nella vita della ragazza uccisa e a trovare il colpevole proprio nella famiglia della ragazza.\nEntra in scena la bella e perfida figliastra di Alexandra Spaulding, la baronessa India von Halkein, che porta non pochi guai invaghendosi di Phillip, mentre la stessa Alexandra ritrova un figlio dato in adozione alla nascita, il ribelle di strada Lujack, che diventa protagonista insieme a Beth Raines di una delle pi\u00f9 belle storie d'amore della soap. La loro storia purtroppo ha un tragico epilogo con la morte del ragazzo in un'esplosione.\nSulla scia della serie \"Dallas\", anche \"Sentieri\" introduce una famiglia di petrolieri: i Lewis, ricchi quanto gli Spaulding, ma pi\u00f9 umani e altruisti. Con l'arrivo a Springfield di Reva Shayne, figlia di Sarah, governante di casa Lewis, la soap riceve una scossa decisiva: Reva \u00e8 innamorata sin da bambina di Joshua Lewis, detto Josh o \"Bud\", ma prima di coronare il loro sogno d'amore, i due devono lottare contro un destino avverso che li separa, e Reva si ritrova sposata a tutti gli altri membri della famiglia Lewis, inclusi HB, l'anziano padre di Josh, e Billy Lewis, il fratello di Josh, che poi si lega a Vanessa e Kyle Sampson, fratellastro del solo Billy.\nNel 1985 i telespettatori assistono al sontuoso matrimonio di Kurt Corday e Mindy Lewis, che purtroppo si conclude poco tempo dopo, a causa della morte del ragazzo in un'esplosione di una piattaforma petrolifera.\nReva e Josh rinsaldano il loro legame ma continuano a vivere moltissime disavventure tra cui la doppia personalit\u00e0 di una ex moglie di Josh, Sonny Carrera, il rapimento della loro figlia Marah e l'omicidio della cognata di Reva, Rose McLaren (moglie di Rusty) entrambi opera di uno psicopatico (Will Jeffries) legato proprio a Sonny.\nReva e Josh si sposano a Cross Creek nel 1989, ma l'anno successivo, Reva, vittima di una depressione post-partum, finisce in mare con la sua auto e viene data per morta. Torner\u00e0 solo nel 1995 e vivr\u00e0 tutta una serie di peripezie, tra cui un'amnesia, una permanenza presso una comunit\u00e0 Amish e perfino una clonazione, prima di ricongiungersi con Josh (che nel frattempo vivr\u00e0 storie appassionate con Harley Cooper e poi Annie Dutton). Esce poi di scena la bella Roxie Shayne (sorella di Reva) per un forte esaurimento nervoso dovuto alla malattia di Johnny Bauer. Arriva l'eccentrica Nadine Cooper e prende spazio nelle vicende Blake Christina Thorpe, figlia di Roger e Holly. Si assiste anche alle tragicomiche vicende di Samantha Marler, timida nipote di Ross, innamorata di Dylan Lewis.\nAlla fine degli anni ottanta assistiamo alla tragica uscita di scena di Maeve Stoddard attuale sposa di Fletcher, ma tanti altri personaggi movimentano la vita della cittadina di Springfield, tra cui la cantante Chelsea Reardon, sorella di Maureen e Nola che per parecchi mesi viene perseguitata da una stalker che si scopre essere proprio la sua pi\u00f9 cara amica Rae Rooney, la quale uccide per\u00f2 Dana Jones; Frank e Harley Cooper, fratello e sorella con una passione comune per le indagini poliziesche i quali vedono ricomparire dopo tanti anni il padre Buzz Cooper, disertore nella Guerra del Vietnam, che aveva abbandonato la moglie e i figli quando erano piccoli.\nL'inizio degli anni novanta \u00e8 il periodo che segna il coronamento dell'amore tra Frank Cooper e la giovane greca Eleni Andros, la fine del triangolo Mindy-Roger-Alexandra, l'arrivo di una famosa ladra di gioielli Jenna Bradshaw e di Bridget Reardon, nipote ribelle dei Bauer, dalla fine dell'amore di Ross per Holly a causa della figlia di lei, Blake e soprattutto dell'uscita di scena di Maureen Bauer nel 1993, che muore tragicamente dopo avere scoperto un tradimento di Ed con la sua migliore amica Lillian Raines, scampata al cancro al seno. Entrano in scena Nick McHenry, figlio di Alexandra e gemello del defunto Lujack, che si trover\u00e0 in mezzo a una storia d'amore tra Mindy ed Eve, l'affascinante detective AC Mallet che convoler\u00e0 a nozze con Harley Cooper e sua sorella Julie Camaletti che diverr\u00e0 amica ma poi rivale di Bridget Reardon, nel frattempo compare anche la famiglia afroamericana dell'ambiziosa Gilly Grant innamorata di Hampt Speakes.\nSulle performance di Frank Beaty, che interpreta lo psicopatico Brent Lawrence e il suo alter ego femminile Marian Crane, e su quella magistrale di Cynthia Watros nei panni della prima dolce e poi ambigua infermiera Annie Dutton, che arriva a impazzire definitivamente per tenere separati Josh e Reva, \"Sentieri\" si avvia alla seconda met\u00e0 degli anni novanta, non prima di aver parlato di AIDS (attraverso una storia in cui prendono parte attori realmente sieropositivi come l'interprete di Susan Bates) nel 1995, di eutanasia con la morte della dottoressa Eve Guthrie, nuova moglie di Ed Bauer, e dopo aver raccontato di Meg, figlia di Holly, affetta dalla sindrome di Down, di sordit\u00e0 con una vera attrice non udente che interpreta la giovane amish Abigail Blume, di una donna incinta di due padri (Blake Thorpe Marler) e del ritorno momentaneo dell'eccentrica Nola Reardon.\nIl XX secolo di \"Sentieri\" si conclude con la morte in un incidente della bella Jenna Bradshaw, attuale moglie di Buzz; Hart Jessup che salva Cassie (sorella ritrovata di Reva Shayne) dalla follia omicida dell'instabile Dinah Marler; l'arrivo di Jesse Blue, ragazzo che ha avuto il cuore di Maureen anni prima; la momentanea pazzia di Holly Reade, il ritorno temporaneo della folle Annie Dutton dopo una plastica facciale (interpretata da una seconda attrice) e le lotte politiche di San Cristobel, una misteriosa isola tropicale in cui due fratelli (i principi Richard e Edmund Winslow) si fanno la guerra; l'arrivo dell'ambigua Olivia Spencer; i problemi di doppia personalit\u00e0 di Beth Raines dopo un incidente, e una faida mafiosa che vede redimere il giovane boss Danny Santos per amore della bella e dolce Michelle Bauer, perseguitata dalla madre del ragazzo, la diabolica Carmen Santos.\nDal 2000 in poi, \"Sentieri\" si \u00e8 concentrato sulla coppia formata da Harley Cooper e dal poliziotto Gus Aitoro, figlio segreto di Alan Spaulding. Nasce la triade di amiche Harley-Blake-Cassie e si separano Eleni e Frank. Arriva anche la famiglia afroamericana di Mel Boudreaux (che sposer\u00e0 Rick Bauer dopo il suo divorzio da Abigail) e far\u00e0 capolino la vera madre naturale di Michelle, Claire Ramsey.\nNel 2002, dopo aver risposato l'amato Josh, che ha appena divorziato da Olivia (che intreccia una storia col giovane Bill Lewis) Reva \u00e8 protagonista di un nuovo controverso caso di eutanasia, in quanto la donna stacca le macchine che tengono in vita il cognato Richard, su richiesta di quest'ultimo. Il cuore di Richard viene donato a Rick Bauer, colpito da una terribile malattia cardiaca e dopo l'arresto di Tory Granger la pazza stalker invaghita di Ross che perseguitava Blake Marler, si conclude con la fine del triangolo Marah-Tony-Catalina, dovuto all'omicidio di Catalina per ordine di Maria Santos e di cui Tony sar\u00e0 accusato ingiustamente. Muore anche la zia Meta Bauer.\nNel 2003 il misterioso omicidio di una ragazza di nome Maryanne Carruthers, risalente a 30 anni prima, coinvolge tutte le famiglie principali di Sentieri, mentre un serial killer, che alla fine si rivela essere Ben Reade, terrorizza la citt\u00e0 di Springfield. Tutto si concluder\u00e0 con la morte di Ben tra le braccia della sua amata Marina.\nNel 2004 Reva deve vedersela con Jonathan Randall, il figlio ribelle che lei fu costretta a dare in adozione alla nascita. Jonathan si redime per amore di Tammy Winslow, tecnicamente sua mezza-cugina, in quanto figlia di Cassie Layne, sorellastra di Reva nonostante le continue interferenze della viziata Lizzie.\nTra le schermaglie amorose di A.C. Mallet e Dinah Marler, il ritorno breve sotto forma di visioni ai figli delle compiante Nadine, Maureen e Jenna, la comparsa di Ava Peralta (una figlia di Olivia data in adozione appena nata), uno strano tentato avvelenamento ai danni di Blake, il presunto omicidio di Phillip, la tragica morte di Ross Marler, le continue lotte per il potere alle Industrie Spaulding, un curioso \"crossover\" con la Marvel Comics, un pericoloso carcinoma al seno che rischia di uccidere Reva, \"Sentieri\" giunge alle sue stagioni finali.\nGli ultimi due anni di \"Sentieri\" sono movimentati dal ritorno di Daisy (figlia di Harley) e di Phillip creduto morto, dai problemi di obesit\u00e0 della figlia di Doris, Ashley, dai nuovi giovani della soap (Leah Bauer, Remy Boudreaux, James Spaulding) da una love story omosessuale tra i personaggi di Olivia Spencer e Natalia Rivera, dalla tragica morte di Tammy che pone fine a una delle love story pi\u00f9 romantiche della soap (con Jonathan) e da quelle di Coop, figlio di Buzz e Jenna, e di Gus, che dona il cuore a Olivia, nonch\u00e9 dal ritorno da una missione di pace del secondogenito di Reva e Josh.\nDurante l'ultima settimana di \"Sentieri\", Alan Spaulding muore a causa di un malore improvviso, dopo aver donato il midollo a Phillip, salvandogli la vita. Billy Lewis risposa Vanessa Chamberlain, mentre Lillian Raines corona il suo sogno d'amore sposando Buzz Cooper.\nHolly, tornata a Springfield, \u00e8 ormai la compagna di Ed Bauer, mentre Alexandra Spaulding lascia la citt\u00e0 per un viaggio con il vecchio amico Fletcher Reade e Frank Cooper corona il sogno di amore con Blake Marler. Si legano anche definitivamente Mel e Cyrus, Marina e Shayne e Lizzie e Bill.\nTre coppie si ricompongono: i quattro moschettieri Phillip e Beth, e Rick e Mindy, e gli inossidabili Reva e Josh, che nell'ultima scena si baciano davanti al faro di Springfield e si avviano verso il tramonto, decisi a rimanere insieme per sempre.\nNel corso dei suoi 72 anni di vita, la soap non ha mai dimenticato le sue origini, facendo spesso molti riferimenti (anche durante la sigla americana) al celebre \"mantra\" del protagonista iniziale, il reverendo Ruthledge: \"C'\u00e8 un destino che ci rende fratelli, nessuno di noi viaggia da solo: tutto quello che portiamo nella vita degli altri ritorna nella nostra\".\nInfatti, nel 2007, in occasione del suo 70\u00ba anniversario di vita e in nome dello spirito di fratellanza degli inizi, la soap ha creato una puntata speciale in cui ha raccontato la sua storia radiofonica, e si \u00e8 dedicata a numerose iniziative di solidariet\u00e0, dando il via alla campagna \"Find Your Light\" (Trova la tua luce), con l'intero cast impegnato nella ricostruzione delle case distrutte dall'Uragano Katrina.\nLa soap, prodotta dalla Procter and Gamble Productions (produttrice tra l'altro di saponi, da cui l'espressione \"SOAP OPERA\" con cui vengono definite \"Sentieri\" e le sue eredi), ha visto nel corso degli anni ospiti illustri: da Christopher Walken a Joan Collins (che nel 2002, per un breve periodo, interpret\u00f2 Alexandra Spaulding sostituendo Marj Dusay), da Kevin Bacon a Calista Flockhart, fino ai pi\u00f9 televisivi Sherry Stringfield, Frank Grillo, Peter Gallagher e Victor Garber.\nDel cast di Sentieri hanno fatto parte anche: i gi\u00e0 citati James Earl Jones e Ruby Dee, il premio Oscar Mira Sorvino, Hayden Panettiere e Sendhil Ramamurthy di \"Heroes\", Thomas Gibson di \"Dharma &amp; Greg\" e \"Criminal Minds\", Michelle Forbes, JoBeth Williams, John Wesley Shipp, Allison Janney, Richard Burgi, Paige Turco, Bethany Joy Lenz, Brittany Snow, Taye Diggs, Rebecca Mader, Cicely Tyson, Billy Dee Williams, James Lipton, Amanda Seyfried, Joe Lando, Keir Dullea, Blythe Danner, Sorrell Booke, Sandy Dennis, Jan Sterling, Joan Bennett, Jimmy Smits, Chris Sarandon, Doug Hutchison, Ian Ziering, Ving Rhames, Frances Fisher, Lainie Kazan, Matthew Morrison, Lea Michele, Mercedes McCambridge, Paul Wesley, Matthew Bomer, Nia Long, Angela Bassett e tanti altri attori famosi.\nNon da meno \u00e8 il cast italiano dei doppiatori, che vanta alcuni tra i migliori esponenti del settore. Fra i pi\u00f9 noti, le attrici Lella Costa e Veronica Pivetti, che per molti anni hanno prestato la voce rispettivamente ai personaggi di Reva Shayne e Harley Cooper.\nCos\u00ec come gli anni di programmazione, numerosi sono gli estimatori della soap e gli Emmy Awards conseguiti: 3 come \"miglior soap opera\", 6 come \"miglior sceneggiatura\" (pi\u00f9 di ogni altra serie), 28 ai suoi attori, e decine in tutte le altre importanti categorie.\nNegli Stati Uniti Stati Uniti d'America \"Sentieri\" \u00e8 stata la soap opera pi\u00f9 seguita nelle stagioni 1956-1957 e 1957-1958; fu poi superata, nella stagione 1958-1959 dalla soap sorella \"Cos\u00ec gira il mondo\" (sempre creata da Irna Phillips) e da \"Aspettando il domani\" (anch'esse trasmesse entrambe dalla CBS), ma rimase per molto tempo al secondo posto degli ascolti del daytime televisivo statunitense.\nEdizione italiana.\nIn Italia la soap opera ha debuttato su Canale 5 il 25 gennaio del 1982 (con le puntate della stagione 1978/79) alle ore 13:30 ed \u00e8 stata spostata successivamente alle 14:30 per poi passare a Rete 4, nel settembre del 1988.\nDal 1986 fino al marzo del 2012 \u00e8 caratterizzata da una sigla dove vi \u00e8 una carrellata dei principali personaggi, accompagnata dalla seconda strofa e dal ritornello della canzone di Billy Joel \"This is the time\", sigla italiana della soap dal 1986. A chiudere quest'elenco dei personaggi, nelle versioni pi\u00f9 recenti, \u00e8 Kim Zimmer, interprete di Reva Shayne.\nIn occasione delle puntate, Rete 4 ha trasmesso uno speciale della soap in prima serata: \" Sentieri d'Amore\" condotto da Alessandro Cecchi Paone, Patrizia Rossetti, Franca Valeri e Lorella Cuccarini, che ha inciso una cover di \"This is the time\".\nNel gennaio del 1992, in occasione del quarantesimo anniversario televisivo, Marta Flavi e Fabio Testi hanno presentato in prima serata \"L'Amore comincia a 40 anni... di Sentieri\", con ospiti Robert Newman e Kimberly Simms.\nNel 1993 e nel 1994, visto il successo in termini di ascolti, \"Sentieri\" \u00e8 andato in onda anche in prima serata per alcune settimane. Dal 1992 al 1994, la soap \u00e8 andata in onda divisa in due parti (la prima parte alle 13:00 e la seconda alle 14:00, con in mezzo l'edizione giorno del Tg4. In seguito \u00e8 stata collocata per un'ora alle 14:00 e successivamente alle 14:30, con una puntata riassuntiva la domenica alle 12:30. \nGli orari extra e la programmazione regolare avevano permesso di ridurre il ritardo che la programmazione italiana si portava fin dal 1982 rispetto a quella statunitense, che pass\u00f2 quindi da circa tre anni di differenza portati fino al 1991, a circa due anni negli ultimi mesi del 1992, poco pi\u00f9 di un anno alla fine del 1994, fino ad arrivare ad un ritardo di circa sei mesi tra il 1997 e i primi anni 2000. La successiva irregolarit\u00e0 della messa in onda negli ultimi anni aveva di nuovo allungato il dislivello temporale della programmazione.\nNel gennaio del 1997, Patrizia Rossetti ha presentato \"Buon Compleanno Sentieri\", per festeggiare i 60 anni della soap, con ospiti tutti i doppiatori italiani della soap insieme a Giorgio Bellocci, autore del libro \"Sentieri: come nasce una leggenda televisiva\".\nDal 1998, Sentieri va in onda alle ore 15:00, e dopo una breve collocazione (nell'estate del 2001) nella fascia preserale alle 19:45 la soap \u00e8 stata spostata definitivamente alle ore 16:00 nel settembre del 2002. Nel maggio 2008 viene testata per poche settimane al mattino alle 10:30, per poi tornare nella sua collocazione del pomeriggio.\nNegli anni ottanta, \"Sentieri\" raccoglieva all'ora di pranzo quasi 4 milioni di telespettatori; negli anni novanta appassionava un pubblico di oltre 2 milioni di persone, con uno share del 15-19%. Infine, negli anni duemiladieci, la soap era ancora seguita da telespettatori con uno share medio del 7%.\nNonostante ci\u00f2, il 7 marzo 2012 Mediaset ha deciso di concludere la programmazione della soap opera a causa degli elevati costi per l'acquisto delle puntate: la programmazione italiana di \"Sentieri\" si \u00e8 dunque conclusa dopo trent'anni a meno di 700 puntate dalla fine naturale della serie.In seguito le restanti puntate furono pubblicate sotto forma di romanzo a puntate sul rotocalco Dipi\u00f9.\n\"Sentieri\" \u00e8 stata sostituita nel palinsesto di Rete 4 dalla soap opera tedesca \"My Life\" ed in seguito da film in replica.\nL'edizione italiana \u00e8 curata da Ludovica Bonanome per Mediaset (dal 2008).\nStagioni.\nIn America la soap conta 72 stagioni, mentre in Italia 31. Le ultime stagioni mandate in onda nel 2008 e nel 2009 non sono mai state viste in Italia.\nSigla TV.\nIn Italia, la prima sigla della serie era il brano \"Sentieri\", da cui la versione italiana prende nome, interpretato da Tony De Rosas. Dal 1984 come sigla venne utilizzato il brano \"Amarsi\", brano scritto e interpretato da Nico Tirone, noto anche come Nico dei Gabbiani. Dal 1986 al 2012 la sigla, creata da Visconti-Caimi, era costituita da una carrellata di alcuni personaggi principali, accompagnata da un estratto del brano di Billy Joel \" This Is the Time\"."}
{"id": "487502", "revid": "2043126", "url": "https://it.wikipedia.org/wiki?curid=487502", "title": "Compattificazione di Alexandrov", "text": "La compattificazione di Alexandrov o Alexandroff (o compattificazione a un punto) di uno spazio topologico formula_1 \u00e8 uno spazio compatto che estende lo spazio di partenza formula_1 mediante l'aggiunta di un unico punto (solitamente indicato con formula_3). Deve il suo nome al matematico sovietico Pavel Sergeevi\u010d Aleksandrov.\nAd esempio, la compattificazione di Alexandroff della retta reale si ottiene aggiungendo un punto in modo che questo \"congiunga\" i due estremi della retta, che in tal modo diventa topologicamente equivalente alla circonferenza formula_4; analogamente, la compattificazione di Alexandroff dello spazio formula_5 \u00e8 la sfera formula_6.\nLa compattificazione di Alexandroff formula_7 di uno spazio formula_1 \u00e8, in un certo senso, la pi\u00f9 piccola estensione di formula_1 che \u00e8 anche compatta; pi\u00f9 precisamente, se formula_1 \u00e8 uno spazio di Tychonoff non compatto ma localmente compatto, allora formula_7 \u00e8 l'elemento minimale dello spazio delle compattificazioni di formula_1. Si contrappone quindi alla compattificazione di Stone-\u010cech, che \u00e8 la \"pi\u00f9 grande\" compattificazione di formula_1.\nDefinizione.\nSia formula_14 uno spazio topologico. Allora la compattificazione di Alexandroff di formula_14 \u00e8 lo spazio formula_16, dove:\nIn particolare, gli aperti di formula_16 che contengono formula_3 sono i complementari degli insiemi chiusi e compatti di formula_1.\nPropriet\u00e0.\nInclusione.\nL'inclusione \n\u00e8 una funzione continua. Se formula_1 non \u00e8 compatto, l'immagine di formula_26 \u00e8 un insieme denso in formula_27. \nCompattezza.\nLo spazio formula_7 \u00e8 compatto. Infatti, dato un ricoprimento aperto formula_29 di formula_7, esiste certamente un aperto formula_31 del ricoprimento che contiene formula_3. Poich\u00e9 formula_33 \u00e8 compatto ed \u00e8 ricoperto da formula_29, esiste un sottoricoprimento finito formula_35 di formula_36. Un ricoprimento finito di formula_7 \u00e8 quindi dato da\nConnessione.\nSe formula_1 \u00e8 connesso e non compatto, allora formula_7 \u00e8 connesso. Infatti se fosse unione disgiunta di due aperti, uno di questi conterrebbe formula_41 e l'altro sarebbe necessariamente compatto. Poich\u00e9 di Hausdorff, sarebbe quindi anche chiuso: per connessione, l'unico insieme non vuoto aperto e chiuso in formula_1 \u00e8 formula_1 stesso, il quale non \u00e8 per\u00f2 compatto.\nSpazio di Hausdorff.\nSe formula_1 \u00e8 di Hausdorff e localmente compatto, allora anche formula_27 \u00e8 di Hausdorff, e viceversa. Infatti per ogni formula_46 esistono due intorni disgiunti formula_47 di formula_48 e formula_49 di formula_3: basta prendere formula_47 contenuto in un compatto formula_52 contenente formula_48, e formula_49 il complementare di formula_52."}
{"id": "487503", "revid": "1586625", "url": "https://it.wikipedia.org/wiki?curid=487503", "title": "Peoria", "text": ""}
{"id": "487504", "revid": "117910393", "url": "https://it.wikipedia.org/wiki?curid=487504", "title": "Ra\u00fal Alberto Lastiri", "text": "Presidente della Camera dei deputati dal maggio 1973, la sua salita al potere per convocare le elezioni fu conseguenza delle dimissioni in blocco del presidente e del vicepresidente Vicente Solano Lima anche presidente del senato. Quest'ultimo avrebbe dovuto succedergli per completare il mandato. Anche il secondo nella linea di successione secondo la costituzione argentina, il vicepresidente del senato D\u00edaz Bialet, rinunci\u00f2 a suo favore."}
{"id": "487505", "revid": "1982", "url": "https://it.wikipedia.org/wiki?curid=487505", "title": "St. Gerold", "text": ""}
{"id": "487506", "revid": "74801", "url": "https://it.wikipedia.org/wiki?curid=487506", "title": "H\u00e9ctor Jos\u00e9 C\u00e1mpora", "text": "Esponente dell'ala sinistra del Partito Giustizialista e vicino ai movimenti giovanili che all'inizio degli anni settanta si erano avvicinati al peronismo, era soprannominato \"el T\u00edo\" (lo zio) per via della sua vicinanza a Juan Domingo Per\u00f3n.\nBiografia.\nNato da una famiglia di origine ligure, dopo la laurea in odontoiatria esercit\u00f2 la professione nella sua cittadina natale salvo poi trasferirsi nel villaggio di San Andr\u00e9s de Giles. Nel 1944 conobbe Juan Domingo Per\u00f3n. Nel 1948 C\u00e1mpora form\u00f2 una coalizione di radicali e laburisti che gli permise di essere eletto alla Camera dei deputati, istituzione di cui ricopr\u00ec la presidenza sino al 1952. Nel 1953 fu nominato ambasciatore plenipotenziario in diciassette paesi.\nDopo il golpe militare del 1955 che depose Per\u00f3n, C\u00e1mpora fu arrestato con l'accusa di corruzione ed appropriazione indebita. Riuscito ad evadere in maniera rocambolesca dal carcere di Ushuaia and\u00f2 in esilio in Cile. Tornato in Argentina dopo tre anni visse ai margini della vita politica a causa della proscrizione che i militari avevano imposto al movimento peronista. \nNel 1971 fu designato come proprio delegato personale dallo stesso Per\u00f3n e riorganizz\u00f2 il movimento peronista e in particolare la sua parte giovanile, la Giovent\u00f9 Peronista.\nC\u00e1mpora organizz\u00f2 quindi la coalizione per le elezioni dell'11 marzo 1973, dove fu ammesso il Partito Giustizialista ma non Per\u00f3n, escluso da una clausola voluta appositamente dalla giunta militare. Candidatosi in tandem con Vicente Solano Lima, fu eletto con il 49.6% dei voti sconfiggendo il radicale Ricardo Balb\u00edn. Il 25 maggio 1973 C\u00e1mpora entr\u00f2 ufficialmente in carica. Presenti alla cerimonia inaugurale il presidente cileno Salvador Allende e quello cubano Osvaldo Dortic\u00f3s Torrado. La notte stessa il nuovo governo di C\u00e1mpora approv\u00f2 una legge per liberare i prigionieri politici incarcerati dalla dittatura. Tre giorni dopo l'Argentina ristabil\u00ec le relazioni diplomatiche con Cuba. Il gabinetto formato dal neopresidente riassumeva perfettamente la complessit\u00e0 e le differenze contenute all'interno del movimento peronista. Il dicastero dell'Economia, affidato a Jos\u00e9 Ber Gelbard, un industriale di posizioni comuniste gi\u00e0 presidente della CGE, che cerc\u00f2 di stabilire un \"patto sociale\" tra i lavoratori della CGT e la \"borghesia nazionale\", includendo un blocco dei prezzi e diffusi aumenti salariali. Il ministero del Benessere Sociale venne affidato invece al segretario personale di Per\u00f3n, Jos\u00e9 L\u00f3pez Rega, esponente dell'ala destra del peronismo e membro della loggia massonica P2.\nDurante i primi mesi di governo C\u00e1mpora dovette affrontare centinaia di conflitti sociali, scioperi e occupazioni di fabbriche. I movimenti rivoluzionari di sinistra avevano per\u00f2 sospeso temporaneamente la lotta armata per unirsi al processo di democrazia partecipativa, cosa che cre\u00f2 allarme negli apparati del peronismo di destra.\nLe tendenze filo-rivoluzionarie di C\u00e1mpora lo posero ben presto contro la potente ed influente ala destra del peronismo. Quando Per\u00f3n torn\u00f2 in Argentina il 20 giugno 1973, il suo aereo dovette essere reindirizzato in una base aeronautica di Mor\u00f3n a causa degli scontri tra le due fazioni peroniste, quella di destra e quella di sinistra, che si erano ammassate per salutare il suo arrivo all'aeroporto Internazionale di Ezeiza. Questo evento, noto come il massacro di Ezeiza, lasci\u00f2 13 morti e pi\u00f9 di 300 feriti.\nInfine, il 13 luglio 1973, C\u00e1mpora si dimise per permettere a Per\u00f3n di tornare alla presidenza. Nuove elezioni si tennero il 23 settembre, dodici giorni dopo il colpo di stato in Cile che rovesci\u00f2 Allende. C\u00e1mpora fu poi designato come ambasciatore argentino in Messico.\nIl 13 luglio 1973 si dimise al rientro in patria di Per\u00f3n. Dopo le consultazioni del 23 settembre, che videro la rielezione di Per\u00f3n, questi lo nomin\u00f2 ambasciatore in Messico. Dopo la morte del suo vecchio leader, durante la presidenza di Isabelita Per\u00f3n, fu espulso dal Partito Giustizialista.\nDurante il golpe militare del 1976 scamp\u00f2 ad un tentativo di assassinio e si rifugi\u00f2 nell'ambasciata messicana a Buenos Aires. Vi rimase per i tre anni successivi, fin quando, gravemente malato, gli fu permesso di rifugiarsi in Messico, dove mor\u00ec poco dopo a causa di un tumore alla laringe. I suoi resti furono rimpatriati nel 1991 e sepolti nel cimitero di San Andr\u00e9s de Giles.\nOmaggi.\nUn'importante autostrada di Buenos Aires \u00e8 stata intitolata a C\u00e1mpora. Uno dei principali movimenti giovanili del kirchnerismo, La C\u00e1mpora\nappunto, prende il nome dall'ex-presidente."}
{"id": "487507", "revid": "1982", "url": "https://it.wikipedia.org/wiki?curid=487507", "title": "St. Gallenkirch", "text": ""}
{"id": "487508", "revid": "1982", "url": "https://it.wikipedia.org/wiki?curid=487508", "title": "St. Anton im Montafon", "text": ""}
{"id": "487509", "revid": "729019", "url": "https://it.wikipedia.org/wiki?curid=487509", "title": "Alejandro Agust\u00edn Lanusse", "text": ""}
{"id": "487510", "revid": "729019", "url": "https://it.wikipedia.org/wiki?curid=487510", "title": "Roberto Marcelo Levingston", "text": "Biografia.\nSi diplom\u00f2 nel Colegio Militar de la Naci\u00f3n nel 1941. Nel corso della sua carriera nell'esercito argentino si specializz\u00f2 nelle tecniche di spionaggio e di controguerriglia. Il 18 giugno 1970, in seguito ad un colpo di stato interno alle forze armate che aveva rovesciato il presidente \"de facto\", il generale Juan Carlos Ongan\u00eda, Levingston fu proclamato nuovo capo di stato dell'Argentina.\nDurante il suo mandato, caratterizzato da un crescendo della violenza politica in tutto il paese, introdusse la pena di morte per i terroristi ed i rapitori. Sul piano economico il suo gabinetto elabor\u00f2 alcune misure di stampo protezionistico che poco poterono contro l'imperante inflazione e la recessione che stava attanagliando l'economia argentina.\nNel marzo 1971 nella citt\u00e0 di C\u00f3rdoba scoppi\u00f2 una rivolta passata alla storia come \"Viborazo\". Dopo la repressione la giunta militare chiese le dimissioni di Levingston. Al suo posto fu nominato presidente il generale Alejandro Agust\u00edn Lanusse."}
{"id": "487511", "revid": "339392", "url": "https://it.wikipedia.org/wiki?curid=487511", "title": "Talbot Horizon", "text": ""}
{"id": "487512", "revid": "6837", "url": "https://it.wikipedia.org/wiki?curid=487512", "title": "Belriguardo", "text": ""}
{"id": "487515", "revid": "3585983", "url": "https://it.wikipedia.org/wiki?curid=487515", "title": "Onomatopeico", "text": ""}
{"id": "487517", "revid": "196390", "url": "https://it.wikipedia.org/wiki?curid=487517", "title": "Greco ellenistico", "text": ""}
{"id": "487519", "revid": "41238249", "url": "https://it.wikipedia.org/wiki?curid=487519", "title": "Bribano", "text": ""}
{"id": "487521", "revid": "106456", "url": "https://it.wikipedia.org/wiki?curid=487521", "title": "Henry Cabot Lodge Jr.", "text": "Figlio di George Cabot Lodge e di Mathilda Elizabeth Frelinghuysen Davis (1876\u20131960), era nipote in linea diretta di Henry Cabot Lodge.\nBiografia.\nLodge inizi\u00f2 i suoi studi presso l'Harvard College e li prosegu\u00ec in Francia, all'Universit\u00e0 di Parigi, e a Berlino nella met\u00e0 degli anni venti.\nVicino al partito Repubblicano, fu senatore del Massachusetts dal 1947 al 1952, anno in cui venne sconfitto dall'allora giovane candidato democratico John Fitzgerald Kennedy. Candidatosi come vice presidente al fianco di Richard Nixon, venne nuovamente sconfitto durante la campagna presidenziale del 1960.\nSe politicamente non incontr\u00f2 subito una grande fortuna, d'altro canto presto si fece apprezzare per le sue doti d'ambasciatore e per un notevole grado di conoscenza dell'Oriente e, in particolare, del Vietnam. Man mano che gli Stati Uniti acquisirono interesse per quel Paese e s'impegnarono militarmente in funzione anticomunista per bloccare i Viet Cong e il Vietnam del Nord, egli ebbe sempre maggior importanza agli occhi del Dipartimento di Stato.\nNominato ambasciatore nel Vietnam del Sud dallo stesso Kennedy il 27 giugno 1963, rassegn\u00f2 le dimissioni nel 1964 per candidarsi, senza molto successo, alle primarie repubblicane per le elezioni presidenziali del 1964. Ritornato a Saigon nel 1965, sempre nelle vesti di ambasciatore, vi rimase sino al 1967. In questa occasione ebbe modo di conoscere, collaborare ed apprezzare l'ambasciatore italiano Giovanni D'Orlandi, di cui divenne un estimatore.\nDurante il suo mandato come capo ambasciata si levarono delle critiche per il suo operato, considerato troppo \"rude\" ed aggressivo verso le autorit\u00e0 locali. Secondo molti autorevoli autori, tra i quali il giornalista Stanley Karnow, esperto della guerra del Vietnam, egli appoggi\u00f2 il colpo di Stato che il 1\u00ba novembre 1963 depose il presidente - dittatore del Vietnam del Sud Ng\u00f4 \u0110\u00ecnh Di\u1ec7m. Concluse la sua carriera diplomatica come ambasciatore nella Germania dell'Est."}
{"id": "487523", "revid": "767487", "url": "https://it.wikipedia.org/wiki?curid=487523", "title": "Inchiavato", "text": ""}
{"id": "487527", "revid": "104485", "url": "https://it.wikipedia.org/wiki?curid=487527", "title": "Undici minuti", "text": "Undici minuti \u00e8 un romanzo dello scrittore brasiliano Paulo Coelho composto nel 2003.\nStoria editoriale.\nL'idea di scrivere un libro che parli di sessualit\u00e0 nacque nella mente di Paulo col tempo; durante la sua adolescenza, negli anni Settanta, il giovane autore lesse un libro di Irving Wallace, intitolato \"Sette Lunghi Minuti\": l'opera parla della censura americana sul sesso. Paulo cerca di immaginare cosa avrebbe potuto contenere il libro in questione, ma in lui sta gi\u00e0 nascendo l'idea di scrivere di sua propria mano un libro che parli della sessualit\u00e0; lo scrittore tuttavia non ha ancora le idee ben chiare su come impostare l'opera. \nNel 1999, mentre si trovava a Mantova, una prostituta brasiliana lascia la sua biografia allo scrittore; Coelho ne rimase piacevolmente impressionato e mand\u00f2 addirittura il manoscritto alla propria casa editrice, che decise per\u00f2 di non pubblicarlo. Paulo allora decide di incontrare l'autrice, il cui nome d'arte \u00e8 Sonia, che lo invita a recarsi nel quartiere dove lei lavora: qui Coelho conosce le sue colleghe e il loro mondo.\nPaulo racconta l'episodio a una giornalista, e il risultato fu che un pomeriggio a Ginevra molte altre prostitute presentarono a Coelho la loro esperienza di vita. Lo scrittore ne trae ispirazione, ma c'\u00e8 una storia che lo colpisce particolarmente; \u00e8 quella di \nIl libro narra quindi della storia di Maria, una prostituta brasiliana alla ricerca dell'amore e del suo significato.\nTrama.\nMaria \u00e8 una bambina di una piccola regione del Brasile, quando Coelho inizia a parlarcene. Sin da piccina la bimba sembra soffrire oltremodo per le delusioni amorose; quando diventa una giovane ragazza le delusioni continuano a farle male, nonch\u00e9 a procurarle derisioni e sguardi compassionevoli da parte delle amiche. Maria cresce, impara nuove cose a scuola ma soprattutto impara a conoscere gli uomini, cosicch\u00e9 in breve tempo \u00e8 in grado di averne totalmente il controllo, sfruttando l'intelligenza e il suo fascino sempre maggiore. Ora Maria vuole imparare ancora pi\u00f9 cose: la curiosit\u00e0 e il bisogno di una maggiore stabilit\u00e0 economica la spingono a essere sempre pi\u00f9 intraprendente, finch\u00e9 un giorno non incontra qualcuno che le propone un lavoro in Europa e la sua vita cambier\u00e0 drasticamente... Maria compir\u00e0 numerose scelte di sua spontanea volont\u00e0, senza rendersi conto se siano giuste o sbagliate, ma solo mossa da un desiderio istintivo quanto cerebrale: il bisogno d'affetto. La ricerca dell'amore, l'amore vero che solo una donna matura pu\u00f2 essere in grado di trovare, sar\u00e0 il motore che muover\u00e0 tutta la sua vita, portandola infine a un approdo definitivo che la stessa Maria non si sarebbe mai aspettata.\nCritica.\nL'opera si discosta molto dal resto della produzione dell'autore, soprattutto per l'abbandono di quell'atmosfera fiabesca presente nel suo romanzo pi\u00f9 noto, \"L'alchimista\", (ma anche in molti altri romanzi), e l'utilizzo invece di un linguaggio esplicito, con tematiche realistiche. Il sesso e l'attivit\u00e0 delle prostitute sono descritti realisticamente, senza \"peli sulla lingua\", e la breve esperienza di Maria nel campo della prostituzione funge da strumento di analisi dell'universo femminile. In questo senso il libro sembra quasi l'opera di una scrittrice: molte donne si identificano nei dubbi, le perplessit\u00e0, i sogni, i desideri e le angosce di Maria, rese con semplicit\u00e0 e schiettezza grazie alle pagine di diario sparse fra i capitoli. Il tema chiave del racconto non \u00e8 il sesso fine a se stesso, ma \u00e8 il tentativo di un maturo Paulo di dare al sesso l'accezione di esperienza mistica, nel senso di unione totale e armonica con l'universo tramite i sensi."}
{"id": "487530", "revid": "122442106", "url": "https://it.wikipedia.org/wiki?curid=487530", "title": "Turchese (colore)", "text": "Turchese \u00e8 una gradazione di ciano leggermente tendente al verde. Il nome deriva dal colore dell'omonima gemma, detta in francese \"turquoise\", termine che a sua volta deriva dalla parola francese per indicare la Turchia.\nIl primo uso della parola \"turchese\" per indicare quel particolare colore \u00e8 stato nel 1573.\nVariazioni del turchese.\nTurchese chiaro.\nA destra \u00e8 mostrato il colore turchese chiaro (\"paleturquois\").\nTurchese medio.\nA destra \u00e8 mostrato il colore turchese medio (\"mediumturquoise\").\nTurchese scuro.\nA destra \u00e8 mostrato il colore turchese scuro (\"darkturqoise\").\nTurchese pallido.\nA destra \u00e8 mostrato il colore turchese pallido."}
{"id": "487534", "revid": "4327", "url": "https://it.wikipedia.org/wiki?curid=487534", "title": "Arma d'inchiesta", "text": ""}
{"id": "487538", "revid": "110157", "url": "https://it.wikipedia.org/wiki?curid=487538", "title": "Gloucestershire", "text": "Il Gloucestershire (IPA ) \u00e8 una contea dell'Inghilterra.\nParte della regione censuaria del Sud Ovest, \u00e8 una delle pi\u00f9 antiche contee del Paese, bench\u00e9 l'entit\u00e0 amministrativa attualmente esistente risalga al 1996: nel corso del ventesimo secolo, infatti, perse parte del suo territorio sia per trasferimento a contee limitrofe (Warwickshire) che per creazione di nuove unit\u00e0 amministrative (la contea di Avon o l'autorit\u00e0 unitaria di Bristol).\nAttraversato dal corso del Severn, il fiume pi\u00f9 lungo del Regno Unito, confina con sei contee inglesi, la citata Bristol e la contea gallese del Monmouthshire.\nIl suo capoluogo storico \u00e8 la citt\u00e0 di Gloucester e altre citt\u00e0 importanti sono Cheltenham e Stroud.\nLa sua popolazione \u00e8 di circa abitanti su un'area di poco pi\u00f9 di ; politicamente \u00e8 di indirizzo conservatore sia nel governo che nei rappresentanti eletti alla camera dei Comuni.\nIl consiglio di contea \u00e8 presieduto da Alan Preest, mentre invece a livello cerimoniale il Lord luogotenente \u00e8 dal 2018 Edward Gillespie.\nGeografia fisica.\nLa contea di Gloucestershire confina a ovest con la contea gallese di Monmouthshire, a nord con l'Herefordshire, il Worcestershire e il Warwickshire, a est con l'Oxfordshire e a sud con il Wiltshire, Somerset e Bristol.\nIl territorio \u00e8 prevalentemente ondulato ed \u00e8 attraversato dal fiume Severn che proprio nella contea di Gloucestershire, prima di raggiungere il Canale di Bristol, forma un larghissimo estuario. Nella parte centrale la contea \u00e8 interessata dalle colline Cotswolds che raggiungono i 330 metri di altezza. A est delle Cotswolds i fiumi scendono verso il bacino del Tamigi che nasce proprio nel Gloucestershire nei pressi di Cirencester.\nIl Severn allaga di frequente le zone rivierasche.\nIl fiume Wye segna parte del confine con l'Herefordshire e il Monmouthshire.\nLa capitale \u00e8 Gloucester posta sul Severn e dominata dalla cattedrale gotica. Altre citt\u00e0 sono: Cheltenham, Stroud, Cirencester e Tewkesbury.\nStoria.\nStoricamente ha fatto parte del Gloucestershire anche il territorio di Bristol che \u00e8 oggi un distretto unitario autonomo.\nL'area del South Gloucestershire ha fatto parte della contea di Avon dal 1974 al 1996 quando con la soppressione della contea di Avon il territorio del South Gloucestershire \u00e8 divenuto una unitary authority ed \u00e8 stato nuovamente assegnato alla contea di Gloucestershire."}
{"id": "487539", "revid": "1543377", "url": "https://it.wikipedia.org/wiki?curid=487539", "title": "Fascicoli SIFAR", "text": "I fascicoli SIFAR sono una vastissima raccolta di dossier (schede informative poliziesche) su politici, militari (tutti gli ufficiali superiori), ecclesiastici (papa compreso), uomini di cultura, sindacalisti e giornalisti ordinati dal generale Giovanni De Lorenzo nel corso del suo settennato (1955-1962) alla guida del SIFAR.\nStoria.\nI precedenti durante il fascismo.\nLa schedatura di esponenti pubblici da parte delle amministrazioni incaricate della sicurezza dello Stato era tradizione della storia italiana anche pre-unitaria e durante il fascismo vi erano state schedature di vasta portata tramite l'OVRA di Arturo Bocchini ed \u00e8 noto l'archivio segreto di Benito Mussolini. Oltre alla confluenza di parte dei fascicoli di Bocchini nell'archivio dell'Ufficio affari riservati del Ministero dell'interno, vi erano stati tentativi di ripristino di questa attivit\u00e0 con Mario Scelba.\nIl ruolo di De Lorenzo al SIFAR.\nIl generale Giovanni De Lorenzo arriv\u00f2 a dirigere il SIFAR nel 1955, grazie a Giovanni Gronchi e con l'indiretta influenza di Allen Dulles, uno dei pi\u00f9 potenti capi della CIA; la nomina di De Lorenzo tranquillizz\u00f2 del resto gli americani, per il quale Gronchi sembrava essere troppo di sinistra. De Lorenzo era stato pluridecorato per meriti acquisiti durante la seconda guerra mondiale nell'ambito della resistenza italiana anche se nel 1958 fu riformulata la motivazione delle onorificenze, in modo tale da rimuovere i riferimenti alla collaborazione con partigiani. Il suo periodo di comando al SIFAR dur\u00f2 moltissimo, oltre sei anni, praticamente corrispondenti al mandato presidenziale di Gronchi di cui, nel 1960, aveva saputo conquistare la fiducia cavalcando la bufala di un ipotetico rapimento del Capo dello Stato, asseritamente ordito da Randolfo Pacciardi, gi\u00e0 Ministro della Difesa. \nDurante la nuova Presidenza della Repubblica, De Lorenzo riusc\u00ec anche a far cambiare il regolamento sulla carriera degli ufficiali in modo da estendere artificiosamente il suo periodo di direzione del SIFAR. Sempre nel 1962 ottenne di far collocare anticipatamente a riposo il suo collega Renato De Francesco, per rimpiazzarlo nella posizione di Comandante generale dell'Arma dei Carabinieri. Al contempo aveva collocato al vertice del SIFAR un suo uomo di fiducia (gi\u00e0 capo Ufficio \u00abD\u00bb), Egidio Viggiani, previa sua illecita promozione a generale. A rinforzo del sistema, si poneva il fatto che predetto Ufficio \u00abD\u00bb contemporaneamente era andato al generale Giovanni Allavena, altra personalit\u00e0 legata saldamente a De Lorenzo. \u00c8 stato infatti accertato che egli fosse riuscito a piazzare ben diciassette suoi fedelissimi in posti di rilievo del SIFAR o dell'Arma dei Carabinieri, istituzioni che evidentemente era riuscito a colonizzare in maniera sistematica.\nLa raccolta di informazioni e le implicazioni politiche.\nCon la fine del governo Tambroni nel luglio 1960 corrispondeva a un progressivo spostamento a sinistra degli equilibri politici, a cui fece da contraltare l'elezione di Segni alla Presidenza della Repubblica. La regia americana e De Lorenzo, gi\u00e0 in quest'epoca, ponevano le basi del Piano Solo, che si sarebbe dispiegato un paio d'anni pi\u00f9 tardi. L'atteggiamento statunitense fu peraltro oggetto di vivace dibattito interno, durante la presidenza di John Fitzgerald Kennedy, tra il governo degli Stati Uniti orientato a una certa apertura verso i socialisti italiani, e il Pentagono, arroccato su posizioni pi\u00f9 prudentemente conservatrici. Gi\u00e0 a quel tempo infatti, gli ambienti americani pi\u00f9 intransigenti teorizzavano l'intervento di \"squadre d'azione\" in grado di compiere provocatorii attentati contro la Democrazia Cristiana e quotidiani da attribuire a estremisti di sinistra in modo da giustificare severe misure di emergenza. Un uomo chiave di queste trame \u00e8 il colonnello Renzo Rocca, capo dell\"'ufficio Ricerche Economiche ed Industriali\" (REI) del SIFAR. Tale organo si sarebbe dovuto occupare di controspionaggio industriale, ma gi\u00e0 da lungo tempo si era focalizzato nel reperimento di fondi \"anticomunisti\", elargiti dalle imprese in cambio di appalti per commesse militari e altre agevolazioni pi\u00f9 o meno legittimamente concesse da pubbliche amministrazioni. In questo quadro risulter\u00e0 fondamentale la collaborazione di Rocca con Luigi Cavallo e Vittorio Valletta. Il terzetto, verso il 1963-'64, era particolarmente attivo nell'organizzare e dirigere quelle che Ferruccio Parri chiamava \"squadre di disordine\", ovvero nuclei di provocatori preposti a fomentare tumulti in occasione di manifestazioni della sinistra, politica o sindacale. Tra questi provocatori, pronti peraltro ad appoggiare i carabinieri al momento convenzionalmente indicato, si sarebbero annoverati sia comuni civili, sia ex militari della X MAS. Tuttavia Rocca, non potr\u00e0 dichiarare alcunch\u00e9 alle commissioni d'inchiesta costituite degli anni 1970, poich\u00e9 venne trovato morto nel suo ufficio nel 1968.\nA fianco a questa attivit\u00e0 apertamente bellicosa, l'ufficio REI curava pure (giovandosi di finanziamenti che la Confindustria assegnava in forma di \"contratti pubblicitari\") un'azione editoriale che si sostanziava nella diffusione di stampa anticomunista realizzata da testate che spesso esistevano solo in concomitanza di detti contributi economici. La sinergia tra Confindustria e REI si spingeva al punto che la prima manteneva un ufficio (denominato CIS) in una sede di copertura del SIFAR (la cosiddetta SIATI, Societ\u00e0 Italiana Applicazioni Tecniche Industriali, formalmente corrente nella capitale, Via del Corso 303) che impiegava anche due veterani del \"servizio\".\nDe Lorenzo inizi\u00f2 quindi a promuovere una colossale opera di schedatura che riguard\u00f2 dapprima ogni singolo parlamentare, estendendosi poi con grande diligenza a \"sindacalisti, dirigenti di partito, industriali, funzionari di ogni ramo, sacerdoti ed esponenti delle varie organizzazioni diocesane\". L'attivit\u00e0 di \"intelligence\", anche dal punto di vista dell'approfondimento, andava ben oltre le finalit\u00e0 istituzionali o prevedibili, spesso sconfinando nel campo dell'ambito personale. L'attivit\u00e0 del generale port\u00f2 alla raccolta di una grande quantit\u00e0 di informazioni su svariate figure: vennero indagati politici, sindacalisti, imprenditori, uomini d'affari, intellettuali, religiosi e militari cos\u00ec come cittadini stranieri ritenuti obiettivi importanti, e su ciascuno si raccolsero notizie circa frequentazioni, preferenze religiose e politiche, abitudini pubbliche e private. Significativa fu la scoperta che di Giuseppe Saragat si fossero minuziosamente catalogate addirittura le marche e le quantit\u00e0 di alcolici usualmente consumati. L'indagine, che veniva estesa anche alle amicizie dei soggetti osservati, che secondo alcune stime ammontavano a circa 157.000), avrebbe quindi raccolto dati, direttamente o indirettamente, su una quota davvero ingente della popolazione.\nLa scoperta e la distruzione.\nUna volta scoperta - a margine dell'inchiesta parlamentare sul Piano Solo - l'esistenza di tali dossier, se ne stabil\u00ec l'illegittimit\u00e0 e si decise di distruggerli (sebbene vi sia chi sostenga che in realt\u00e0 non fossero stati distrutti o che fossero stati copiati prima della distruzione). Sulla questione indagarono alcune commissioni d'inchiesta disposte dal ministro della difesa, tra le quali la commissione Beolchini, tra il 1964 ed il 1967.\nI fascicoli furono anche oggetto di indagine da parte di una commissione parlamentare, guidata dall'onorevole DC Giuseppe Alessi, in seguito alla cui relazione la Camera dei deputati nel 1971 deliber\u00f2 la distruzione dei fascicoli. A tale compito fu preposto il ministro alla Difesa Giulio Andreotti. Parallelamente si scopr\u00ec dell'esistenza di una struttura denominata Servizio di Sicurezza (SDS) del Ministero dell'Interno (allora diretto dal prefetto Federico Umberto D'Amato, peraltro collaboratore stabile dell'OSS), aveva iniziato un'analoga espansione delle sue schedature (gi\u00e0 ricche dell'eredit\u00e0 dei tempi di Arturo Bocchini); anche di queste si richiese la distruzione, che fu curata da Vincenzo Parisi, in seguito capo della polizia.\nA tutto agosto del 1974 la distruzione non era stata ancora effettuata, e ne venne incaricato il tenente colonnello Antonio Viezzer, direttore dell'archivio del SID, il quale, essendo \"uno dei pi\u00f9 stretti collaboratori di Licio Gelli, il Venerabile Maestro della Loggia P2\", dirott\u00f2 invece i fascicoli verso gli archivi di quest'ultimo. Secondo un'altra versione fu il generale di brigata Giovanni Allavena (allontanato dal SIFAR il 12 giugno 1966) che avrebbe fatto pervenire nel 1974 a Licio Gelli i fascicoli riservati del SIFAR sull'ambasciatore Francesco Malfatti, sull'ex Ministro della difesa Roberto Tremelloni, sul pi\u00f9 volte Presidente del Consiglio Amintore Fanfani, su Giorgio La Pira e sull'ex Presidente della Repubblica Giuseppe Saragat.\nSecondo quanto affermato dall'allora ministro della difesa Valerio Zanone nel maggio del 1988, vennero poi effettivamente distrutti 497 fascicoli \"illegittimi\", anche se il giorno dopo, ad una effettiva verifica di una apposita commissione, si scopr\u00ec che l'operazione non era stata ancora effettuata, \"ma solo per disguidi burocratici\" e venne materialmente compiuta non appena la commissione venne autorizzata ad accedere ai fascicoli classificati preliminarmente alla distruzione.\nDopo la data di distruzione ufficiale dei fascicoli si sospett\u00f2 che alcuni fossero stati salvati, o che ne fossero state effettuate precedentemente delle copie (per esempio Licio Gelli fu sospettato di avere copia di numerosi fascicoli e di averli portati in Uruguay durante la latitanza). Giulio Andreotti nel 1997, durante un'audizione alla commissione stragi, sostenne che i fascicoli erano stati tutti distrutti e che, secondo lui, le copie successive di cui si sospettava l'esistenza fossero in realt\u00e0 fascicoli nuovi, prodotti radunando nuovamente le informazioni contenute negli atti dei vari uffici periferici dei servizi che erano servite per compilare i fascicoli originali e che non erano stati distrutti.\nIl dibattito sull'utilizzo.\nLa commissione Beolchini - nominata dal ministro della difesa dopo i fatti - assod\u00f2 che la raccolta di informazioni compiuta da tale apparato era finalizzata ad evidenti intenti ricattatorii, sia nelle illegittime modalit\u00e0 di esecuzione, sia nell'intenzionale travisamento dei fatti preordinato al raggiungimento di conclusioni quanto pi\u00f9 svantaggiose per il vigilato. Tutta questa messe di dati fu utilizzata in numerosissime occasioni, perfino per \"pilotare\" la successione di Gronchi verso la figura di Antonio Segni, screditandone il potenziale rivale Giovanni Leone anche con una campagna diffamatoria, svolta presso tutti parlamentari, avente ad oggetto i costumi sessuali di sua moglie Vittoria Michitto, meglio nota come \"Donna Vittoria\".\nLa stesura di tali fascicoli si rivel\u00f2 comunque di grande utilit\u00e0 (dal punto di vista del De Lorenzo) in occasione del Piano Solo, quando attraverso un controllo incrociato degli stessi fu possibile desumere una lista di soggetti di potenziale \"pericolosit\u00e0\" e da allontanare (gli \"enucleandi\").\nIn realt\u00e0, e secondo una lunga e consolidata tradizione tutta italiana nel settore, i dossier servivano a studiare le inclinazioni e gli interessi (al fine di poterne prevedere le mosse o gli intenti) di quelle personalit\u00e0 ritenute capaci di potenziale influenza sui destini e sulla quotidianit\u00e0 dello Stato.\nLa circostanza che di ciascuno degli individui analizzati venissero riportati qualit\u00e0 e difetti faceva parte dell'ordinaria indagine tipicamente esperita da servizi segreti; i difetti, infatti, potendo costituire oggetto di ricatto, esponevano gli interessati al rischio di condizionamenti esterni delle loro scelte, pericolo gravissimo negli ambiti della politica e delle istituzioni. La nota spiccata affezione del presidente Saragat per gli alcolici, ad esempio, avrebbe potuto essere strumentalmente usata da potenze straniere al fine di ricattarlo, imponendogli scelte politiche con la minaccia di esporlo al pubblico ridicolo e terminarne cos\u00ec la carriera per discredito. \nLe dimensioni della schedatura.\nA proposito dell'aspetto qualitativo di tale raccolta, risulta sia la tendenza a riscrivere i rapporti a distanza di tempo in funzione della committenza politica cui erano destinati, sia, peggio ancora, la prassi di registrare, in tali relazioni, delle \"notizie\" che il servizio stesso aveva preventivamente messo in circolazione ad arte.\nDa un numero iniziale di 2.000 fascicoli, si pass\u00f2 a 17.000 nel 1960, fino ad arrivare a 117.000 nel 1962, successivamente stimati in 157.000 dalla commissione Beolchini. Il generale Aldo Beolchini avrebbe detto, in un'intervista a \"Il Mondo\", \u00abAlcuni erano mastodontici. Per l'onorevole Fanfani, ad esempio, c'erano quattro volumi, ciascuno gonfio come un doppio dizionario.\u00bb"}
{"id": "487540", "revid": "287204", "url": "https://it.wikipedia.org/wiki?curid=487540", "title": "Giacomo Antonio Perti", "text": "Attivo soprattutto a Bologna, dove per oltre sessant'anni complessivi fu maestro di cappella nella cattedrale di S. Pietro e quindi nella basilica di San Petronio, nella basilica di S. Domenico, nella chiesa di S. Maria di Galliera e nell'Arciconfraternita di S. Maria della Morte. Fu maestro di Giuseppe Antonio Vincenzo Aldrovandini, Domenico Francesco Maria Micheletti, Giacomo Guccini, Pietro Paolo Laurenti, Giuseppe Torelli, Francesco Maria Mannucci e Giovanni Battista Martini, e perfezion\u00f2 Francesco Antonio Pistocchi. Fu allievo di Petronio Franceschini, Lorenzo Perti (suo zio), Giuseppe Corsi da Celano.\nBiografia.\nNota biografica di Giacomo Antonio Perti redatta da padre Giovanni Battista Martini: \nComposizioni.\nPerti compose musiche teatrali, oratoriali, sacre e cantatistiche. La sua produzione nel genere sacro \u00e8 ingente: oltre 120 salmi, 54 mottetti, 28 messe, 83 versetti. Nel genere della cantata \u2013 sono pervenute circa 150 composizioni \u2013 afferm\u00f2 d'aver appreso la lezione di Giacomo Carissimi, Antonio Cesti, Giuseppe Corsi e Luigi Rossi. Dedito in prevalenza alla musica vocale, si prest\u00f2 in modo solo sporadico al genere strumentale puro, al quale aveva peraltro fornito un compositore eccellente nell'allievo Giuseppe Torelli."}
{"id": "487546", "revid": "126257", "url": "https://it.wikipedia.org/wiki?curid=487546", "title": "Inchiodato", "text": ""}
{"id": "487547", "revid": "399", "url": "https://it.wikipedia.org/wiki?curid=487547", "title": "Stigmatizzazione (scienze sociali)", "text": "La stigmatizzazione \u00e8 il fenomeno sociale che attribuisce una connotazione negativa a un membro (o a un gruppo) della comunit\u00e0 in modo da declassarlo a un livello inferiore.\nOggetto di studio della sociologia e dell'antropologia a partire dagli anni sessanta, la stigmatizzazione \u00e8 uno strumento utilizzato dalla comunit\u00e0 per identificare i soggetti devianti.\nLa parola stigma viene usata come sinonimo di marchio, segno distintivo, in riferimento alla disapprovazione sociale di alcune caratteristiche personali. In sociologia si usa per caratterizzare un handicap fisico o mentale o una devianza.\nGeneralit\u00e0.\nSono i greci che si servono per primi di una parola (\"stigma\") per denominare una serie di segni fisici che possono essere associati ad aspetti riprovevoli, considerati legati alla \"condizione morale\" dei soggetti che ne sono afflitti, come criminali, schiavi o traditori, per identificarli come persone difettose che quindi dovevano essere evitate, in particolare nei luoghi pubblici.\nSuccessivamente la parola \u00e8 stata applicata ad altri attributi personali considerati vergognosi.\nTraducendo in una parola meno carica di storia e pi\u00f9 immediatamente comprensibile, il significato di \u201cstigma\u201d corrisponde a quello di pregiudizio, cio\u00e8 un giudizio gi\u00e0 emesso prima di un'osservazione attenta e prima ancora di una pi\u00f9 complessa riflessione.\nLo stigma non dipende da un'intenzione critica deliberatamente esercitata: la consapevolezza del pregiudizio tende a farlo sparire.\nMa \u00e8 difficile percepire la presenza di uno stigma, perch\u00e9 esso corrisponde a una forma di consenso e a una corrispondente pratica collettiva.\nLo stigma \u00e8 dunque un pre-giudizio, inteso come segno distintivo in riferimento alla disapprovazione sociale di alcune caratteristiche personali, spesso ricondotte alla malattia mentale.\nLo stigma, come segno di distinzione sociale, travalica i confini della patologia mentale, investe aspetti sociali (religione, etnie) e qualsiasi forma di patologia. La consapevolezza di questa nuova impostazione \u00e8 un utile elemento per favorire un circuito virtuoso che si ripercuota positivamente anche nella cura del paziente e nella consapevolezza che lo stigma colpisca l'esperienza di malattia dell'uomo in tutte le sue varie forme.\nLo stigma denota appunto una particolare connotazione fisica (dovuta a handicap) o pu\u00f2 essere altres\u00ec riferito a particolari categorie sociali che in qualche modo vengono discriminate da quelle che Erving Goffman, nel suo saggio \"Stigma, l'identit\u00e0 negata\", definisce persone \"normali\".\nLo stigma porta alla discriminazione e alla nascita di stereotipi che si ripercuotono nella societ\u00e0. La \"diversit\u00e0\" porta a far emergere caratteristiche particolari e quindi all'emarginazione, solo per il fatto che queste caratteristiche sono diverse.\nLo stigma \u00e8 innanzitutto nell'occhio di chi guarda. Molte volte le persone portatrici di handicap fisici, mentali, o categorie sociali di persone \"deviate\", non si inquadrano nell'ottica di stigmatizzati, ma sono le persone \"normali\" a definirli diversi, attribuendovi cos\u00ec un marchio distintivo.\nQuesta distinzione sociale tende a creare categorie ben definite di persone stigmatizzate, che si inquadrano in una \"cornice\" diversa, a seconda del loro stigma (portatori di handicap, malati di mente, deviati).\nLo stigma porta all'alienazione di particolari categorie di individui e alla loro discriminazione. \u00c8 proprio l'alienazione di queste persone a creare uno stigma e non un loro particolare problema fisico o mentale. Essendo allontanati dalla societ\u00e0, questi individui si sentiranno isolati e soli, potranno contare solo sul supporto di persone simili a loro, che si trovano nella stessa condizione.\nFin dal 1992 l'OMS (Organizzazione mondiale della sanit\u00e0) ha indicato una data annuale come momento da dedicare alla salute mentale. Da allora, in pi\u00f9 di 100 paesi nel mondo, il 10 ottobre si organizzano eventi culturali, scientifici e d'informazione sulla salute mentale e la lotta allo stigma. \nLo stigma \u00e8 pi\u00f9 evidente in alcune malattie che in altre, come per esempio in quelle mentali, ma questo paradossalmente pu\u00f2 proprio rappresentare il primo stigma su tante altre forme di malattia. \nIl pregiudizio nei confronti della malattia mentale affonda nell'ignoranza e nella paura e spesso impedisce alla persona che \u00e8 in una condizione di disagio psichico, manifesta o agli esordi, di chiedere aiuto.\nQuesti disturbi hanno conseguenze negative sul piano della salute fisica e mentale, sono fattori di rischio per il suicidio, determinano importanti limitazioni funzionali e compromettono pesantemente la qualit\u00e0 della vita.\nLo stigma pu\u00f2 essere applicato a svariate categorie di individui, distinguendoli in modo definito da altri. Parole come \"\u00e8 il/la pi\u00f9 bravo/a della classe\" oppure \"\u00e8 stata eletta la pi\u00f9 bella della citt\u00e0\" sono marchi che vengono inflitti a persone che in seguito a questa categorizzazione (per quanto possa sembrare lusinghiera) sono costretti a tenere sempre la stessa condotta, per cui chi \u00e8 il pi\u00f9 bravo o la pi\u00f9 brava della classe sar\u00e0 costretto/a ad ottenere buoni voti tenendo la media sempre alta; chi \u00e8 stata eletta la pi\u00f9 bella, non potr\u00e0 permettersi di ingrassare o trascurare il suo fisico; se una di queste persone stigmatizzate non tenesse la stessa condotta, si potrebbe instaurare in esse per prime, la delusione di aver deluso le aspettative collettive.\nOrigini del fenomeno.\nIl teorico principale della materia \u00e8 stato il sociologo canadese Erving Goffman che ha individuato le quattro fasi che portano all'attribuzione dello \"stigma\" sociale.\nReazioni alla stigmatizzazione.\nLa stigmatizzazione percepita diviene un forte fattore stressogeno nella quotidianit\u00e0: la maggior parte degli individui soggetti a stigmatizzazione cerca di ribellarsi a questo processo ritenuto ingiusto, e di ritrarsi dagli effetti nocivi che ha sulla propria autostima. Ci\u00f2 \u00e8 possibile grazie a tre modalit\u00e0 principali:"}
{"id": "487552", "revid": "1870058", "url": "https://it.wikipedia.org/wiki?curid=487552", "title": "Victoria Silvstedt", "text": "Biografia.\nNata a Skellefte\u00e5, in Svezia, \u00e8 cresciuta poi con la famiglia nella citt\u00e0 di Bolln\u00e4s.\nCarriera.\nModella.\nNel 1993 venne iscritta dalla madre e dalla sorella al concorso di bellezza Miss Svezia. Alla competizione si classific\u00f2 al secondo posto, dietro Johanna Lind. Partecip\u00f2 poi a Miss Mondo 1993. Successivamente al concorso firm\u00f2 un contratto con un'agenzia francese, iniziando cos\u00ec la sua carriera nel mondo della moda. Ha lavorato con Chanel, Christian Dior, Loris Azzaro, Givenchy, Valentino, e Giorgio Armani. Nello stesso anno apparve anche per la prima volta senza veli all'interno di \"Girls of Northern Europe\".\nVenne poi scelta da \"Playboy\" come \"Playmate\" del mese del numero di dicembre 1996. L'anno dopo \u00e8 \"Playmate\" dell'anno. Apparve in seguito anche su alcune \"cover\" e in alcuni video girati per conto della rivista. Nel 1998 prest\u00f2 inoltre la propria immagine per il \"brand\" \"Guess?\".\nNegli anni 2000 e 2010 prosegue la sua attivit\u00e0 di modella, apparendo in molteplici pubblicazioni tra cui figurano, oltre al gi\u00e0 citato \"Playboy\", \"GQ\", \"Maxim\" e \"Gear\". Nel 2005 \u00e8 inserita al secondo posto della classifica per eleggere la bionda pi\u00f9 sexy dell'anno promossa dalla rivista britannica \"Nuts\". L'anno dopo, \"FHM\" la colloca al trentanovesimo posto nella sua classifica delle 100 donne pi\u00f9 sexy del mondo.\n\u00c8 stata inoltre \"testimonial\" per noti \"brand\" come Blockbuster, Nike, Renault e Triumph International ed ha posato senza veli per quattro calendari.\nAttrice, presentatrice e personaggio televisivo.\nNegli anni novanta inizia anche a recitare in commedie e serie televisive come \"Melrose Place\", \"The Independent\" e \"Baseketball\".In quest'ultima produzione avr\u00e0 un breve cameo. In questo periodo appare anche in \"Ocean Ave\", \"soap opera\" diffusa in Svezia e Florida. Dal 2000 avr\u00e0 dei ruoli anche in produzioni italiane come \"Bodyguards - Guardie del corpo\", \"La mia vita a stelle e strisce\", \"Un maresciallo in gondola\", \"Matrimonio alle Bahamas\" e \"Un'estate al mare\". Nel 2004 \u00e8 nel \"cast\" di \"Boat Trip\" con Cuba Gooding Jr., Roger Moore e Horatio Sanz. Nel 2010 appare nella produzione britannica \"Just for the record\" e in \"Heartbreaker\".\nDal 1990 ha inoltre condotto alcuni programmi di intrattenimento su \"CBS\", \"Channel 4\", \"E!\" e sulla radio francese \"NRJ\". Nel 1999 conduce per la prima volta in Italia \"Fenomeni\" con Piero Chiambretti. Successivamente prende parte a \"Fuego\", \"Scommettiamo che...?\", \"La grande notte...\" e a due edizioni de \"Il gal\u00e0 della pubblicit\u00e0\". Apparir\u00e0 anche come \"guest star\" in trasmissioni di emittenti straniere.\nDal 2006 al 2012 \u00e8 stata valletta all'edizione francese de \"La ruota della fortuna\". Tra il 2007 e il 2009 ha preso parte anche all'edizione italiana del gioco televisivo insieme ad Enrico Papi. Nel 2007 \u00e8 stata giudice di \"Project Catwalk\", \"reality\" britannico sul \"fashion design\" ed ha condotto con Fabio Canino la Finale Internazionale di \"Miss European Union 2007\" svoltasi a Roma. Dallo stesso anno ha inoltre iniziato a prendere parte a diversi speciali sull'emittente francese \"TF1\".\nNel 2008 \u00e8 protagonista su \"E!\" del \"reality\" \"Victoria Silvstedt: My Perfect Life\", incentrato sulla sua vita e trasmesso in Italia a partire dal 2013 da Jimmy di Sky.\nNel periodo delle olimpiadi invernali del 2010 ha condotto un suo programma intitolato \"Sport by Victoria\" su \"Eurosport\". Nel 2013 ha partecipato alla prima puntata di \"Ballando con le stelle\" su Rai 1, esibendosi come ballerina per una notte.\nCantante.\nNel 1999, con l'etichetta EMI, incide il suo primo album pop intitolato \"Girl on the Run\". Il disco \u00e8 stato nelle prime posizioni dell\"European Billboard charts\" ed il video del singolo \"Hello Hey\" (inserito nel cd) ha raggiunto la prima posizione su MTV. Nel 2010 rilascia \"Saturday Night\", suo personale rifacimento dell'omonima cover di Whigfield.\nAltre attivit\u00e0.\nAppassionata di sci alpino, in giovent\u00f9 partecip\u00f2 a diverse gare a livello agonistico, tra cui un campionato mondiale della giovent\u00f9 nel 1989, in cui si classific\u00f2 al quarto posto nella specialit\u00e0 dello slalom gigante. All'et\u00e0 di sedici anni smise l'attivit\u00e0 agonistica a seguito di un incidente in cui rimase coinvolta nel corso di una gara.\nNel 2006, durante la \"London Fashion Wee\"k\npresenta \"Very Victoria Silvstedt\", una sua collezione di \"lingerie\", che verr\u00e0 ufficialmente lanciata e immessa sul mercato a partire dal 2013, in collaborazione con il brand \"Marie Meili\".\nNel 2010 pubblica un'autobiografia, intitolata \"Les secrets de Victoria. Dans la t\u00eate de Victoria Silvstedt\", scritta in collaborazione con la giornalista francese Christelle Crosnier.\nDal 2014 al 2016 ha curato un blog sul \"magazine\" svedese \"Expressen\".\nVita privata.\nHa una sorella maggiore di nome Veronica che lavora come modella. Parla correntemente svedese, inglese, francese e italiano, anche se in tre film italiani \u00e8 stata doppiata. Nel 1995 si \u00e8 sottoposta ad un'operazione di mastoplastica additiva. A tal proposito ha dichiarato che l'intervento a suo avviso le ha cambiato la vita, facendole acquisire maggiore notoriet\u00e0.\nNel 2000 si \u00e8 sposata con il giornalista americano Chris Wragge. Nel 2006 la coppia annunci\u00f2 l'intenzione di avviare azioni legali nei confronti di \"Sky News\" a seguito della pubblicazione \"on line\" di alcune fotografie che ritraevano la modella in Sardegna in atteggiamenti intimi con un uomo. \"Sky News\" provvide a rimuovere gli scatti, che vennero per\u00f2 ripresi all'interno di diversi siti e blog. I due hanno divorziato nel 2007.\nDal 2007 Victoria Silvstedt \u00e8 legata sentimentalmente al miliardario svizzero Maurice Dabbah, conosciuto nel 2001. Nello stesso anno viene coinvolta nel processo Vallettopoli e interrogata come persona informata sui fatti a danno di Fabrizio Corona.\nVive a Monte Carlo."}
{"id": "487554", "revid": "2187884", "url": "https://it.wikipedia.org/wiki?curid=487554", "title": "Boss", "text": ""}
{"id": "487557", "revid": "1516566", "url": "https://it.wikipedia.org/wiki?curid=487557", "title": "In cinta", "text": "In cinta \u00e8 un termine utilizzato in araldica per indicare figure, usualmente uguali, allineate lungo i bordi dello scudo o poste in cerchio. Un esempio interessante \u00e8 quello dello stemma del Portogallo, in cui la bordura di rosso con i castelli posti in cinta costituisce la brisura adottata da Alfonso III nel 1247, essendo egli un cadetto del Portogallo. Altro caso ben noto \u00e8 costituito dalla cinta di sei palle rosse dei Medici, di cui la superiore fu in seguito sostituita da una palla blu caricata dai tre gigli di Francia, in virt\u00f9 della concessione fatta da Luigi XI nel 1465."}
{"id": "487560", "revid": "339392", "url": "https://it.wikipedia.org/wiki?curid=487560", "title": "Genere catastrofico", "text": ""}
{"id": "487563", "revid": "709565", "url": "https://it.wikipedia.org/wiki?curid=487563", "title": "DDT (wrestling)", "text": "La DDT \u00e8 una mossa di wrestling che viene eseguita bloccando con le braccia la testa dell'avversario prima di cadere all'indietro in modo che l'avversario sia costretto a sbattere la fronte verso terra.\nFu inventata da Jake \"The Snake\" Roberts. Non vi \u00e8 certezza circa il significato dell'acronimo: c'\u00e8 chi, ascoltando i commenti sportivi, la definisce \"Double Drop Take\", secondo alcuni potrebbe significare \"Drop Dead Twice\", per altri \"Damien Dinner Time\" (Damien era il nome del pitone che Jake portava sempre con s\u00e9 sul ring e che liberava sull'avversario alla fine del match). Lo stesso Roberts, nel corso di un'intervista \"work\", alla domanda su quale fosse il significato di \"DDT\" ha semplicemente risposto \"The End\" (\"La fine\" in inglese). In seguito nel corso di diverse interviste \"shoot\" (ovvero esterne alle storyline o prive dei filtri che solitamente hanno per permettere alle storie di andare avanti) ha dichiarato che nel decidere il nome della mossa ha pensato all'insetticida noto per la sua dannosit\u00e0.\nCon il passare del tempo, la DDT \u00e8 entrata a far parte del parco mosse di diversi lottatori.\nVarianti della DDT.\nDouble underhook DDT.\nConosciuta anche come \"Double-Arm DDT\" e \"Butterfly DDT\", si esegue come una normale DDT, con la differenza della presa a doppio uncino da parte del lottatore che esegue la mossa sulle braccia dell'avversario. \nElevated DDT.\nL'Elevated DDT \u00e8 una normale DDT eseguita dalle corde, solitamente dalla seconda. La realizzazione \u00e8 la seguente: si pone l'avversario a sedere sull'angolo e dopo si esegue la DDT classica, amplificando gli effetti sul capo dell'atleta.\nFlowing DDT.\nVariante della Snap DDT, in cui prima di eseguire la mossa si calcia lo stomaco dell'avversario per indebolirlo.\nHammer lock DDT.\nL'avversario viene tenuto frontalmente, con il braccio sinistro bloccato in Hammer Lock. Generalmente la mossa include anche una gamba incrociata a quella dell'avversario per effettuarnee lo sgambetto e quindi accentuare la caduta.\nImpaler DDT.\nLa Impaler DDT \u00e8 molto simile a una DDT classica, dove per\u00f2 l'esecutore tiene sospeso l'avversario in orizzontale e con un balzo lo accompagna al tappeto. \nKneeling DDT.\nUna DDT con l'avversario inginocchiato, a volte questa mossa \u00e8 preceduta da un calcio in modo che l'avversario si metta in tale posizione.\nLifting DDT.\nCome la \"Reverse DDT\", la posizione di partenza \u00e8 un Inverted Facelock, solo che prima di schiantare l'avversario per terra lo si solleva.\nJumping DDT.\nUn DDT eseguito saltando sull'avversario ed eseguendolo, di solito questi cade con i piedi alzati all'impatto.\nReverse DDT.\nUna DDT con la posizione di partenza dell'avversario al contrario, ovvero lui o lei, deve stare a pancia in su e lo si fa cadere con la nuca. \nRunning DDT.\nDDT effettuata in corsa.\nRunning tornado DDT.\nDDT effettuato in corsa, con la differenza che l'esecutore compie un giro di 360\u00b0 gradi con, a volte, l'ausilio delle corde.\nScoop lift DDT.\nL'esecutore carica l'avversario per una Scoop Slam, ma anzich\u00e9 schiacciarlo al suolo pone i suoi piedi a terra. A questo punto l'esecutore si ritrova in posizione di Reverse DDT ed esegue la mossa come sopra indicato.\nHanging DDT.\nL'avversario viene tenuto appeso con i piedi alla seconda corda, l'esecutore afferra il collo dell'avversario col braccio e poi si lascia cadere a terra, portando con s\u00e9 anche l'avversario che sbatte violentemente la testa a terra. Mossa usata da Randy Orton col nome di Silver Spoon DDT.\nSnap DDT.\nLa classica DDT eseguita in modo rapido (dall'onomatopea snap che indica lo schioccare delle dita).\nTornado DDT.\nIl Tornado DDT \u00e8 anche noto con il nome di \"Swinging/Spinning DDT\". Per eseguire una tornado DDT, l'esecutore afferra il collo dell'avversario avvinghiandola sotto il braccio come nel normale DDT, ma durante l'esecuzione della mossa ruota intorno all'avversario guadagnando cos\u00ec velocit\u00e0 e potenza nell'impatto. Molte sono le varianti di questa mossa che viene spesso eseguita dalla terza corda o un durante un salto.\nUpper rolling DDT.\nDa una posizione di Electric chair, ovvero con un lottatore seduto sopra le spalle del rivale, quello sopra le spalle compie un giro di 180 gradi portando la testa del nemico sotto il proprio braccio e schiacciandolo al tappeto."}
{"id": "487569", "revid": "663182", "url": "https://it.wikipedia.org/wiki?curid=487569", "title": "Giulio Scarpati", "text": "Biografia.\nNato e cresciuto a Roma da padre originario di Fondi (in provincia di Latina) e da madre napoletana di origini in parte svizzere, \u00e8 famoso presso il pubblico italiano per aver interpretato il personaggio di Lele Martini in \"Un medico in famiglia\"; \u00e8 inoltre presidente del sindacato attori italiano. Il 28 gennaio 2014 esce il suo primo libro \"Ti ricordi la casa rossa? - Lettera a mia madre\", edito da Mondadori, un viaggio nella memoria per aiutare la madre, malata di Alzheimer, a ricordare e il figlio a imparare a ricordare.\nTeatro.\nA sedici anni partecipa al laboratorio teatrale \"Il Vivaio\" tenuto da Elsa De Giorgi; il corso termina con una rappresentazione, a Castel Fusano, delle laudi umbre del Duecento, in cui si ritrova in scena con la stessa De Giorgi. Scarpati lavorer\u00e0 in teatro dal 1977 al 1983 con la \"Cooperativa Teatro G\". interpretando opere di Goldoni, Goethe e Diderot. Nel 1978 recita nello spettacolo \"Le esperienze in di Guglielmo Meister\", tratto dal romanzo \"Gli anni di apprendistato di Wilhelm Meister\". Nel 1985-86 interpreta un ruolo drammatico in \"Il trionfo dell'amore\" di Pierre de Marivaux e nel 1986-1987 \u00e8 uno dei protagonisti di \"Le donne di casa soa\" di Carlo Goldoni, per la regia di Gianfranco De Bosio, che lo vede recitare in lingua veneziana.\nMolti sono gli spettacoli che lo vedono sui palcoscenici italiani negli anni seguenti, in particolare - spettacolo che gli \u00e8 molto caro - nel 1988 \"Orfani\" di Lyle Kessler, per la regia di Ennio Coltorti, accanto a Sergio Fantoni, via via fino a \"Piccola citt\u00e0\" di Wilder, al quale succede \"La sposa di Messina\" di Schiller.\nIn seguito partecipa ad altre opere tra cui \"Prima del silenzio\" (1991-1992), per la regia di Giuseppe Patroni Griffi, \"Ifigenia in Tauride\" da \"Euripide\" (1994), \"Lorenzaccio\" (1996) e \"L'idiota\" (1999). Gli anni Duemila lo vedono spaziare dal teatro drammatico - \"La notte poco prima della foresta\" di Bernard-Marie Kolt\u00e8s (2001) e \"Una storia d'amore: Anton Checov-Olga Knipper\" di Fran\u00e7ois Nocher, per due stagioni (2005-2007), entrambi per la regia di Nora Venturini - al teatro leggero - il one man show \"Troppo Buono\" di Marco Presta e Nora Venturini, e la commedia musicale \"Aggiungi un posto a tavola\" di Garinei e Giovannini, entrambi portati in tourn\u00e9e per ben due stagioni -.\nNelle due stagioni 2012\u20132013 e 2013\u20132014 \u00e8 nei teatri italiani con una incursione a Lugano, insieme con Claudio Casadio, con \"Oscura immensit\u00e0\" (tratto dal noir di Massimo Carlotto \"L'oscura immensit\u00e0 della morte\"), diretto da Alessandro Gassmann. Per questa interpretazione vince il Premio \"Persefone\" quale miglior attore protagonista. Nelle ultime due stagioni teatrali 2015-2017 porta in scena, al fianco di Valeria Solarino, \"Una giornata particolare\", dal capolavoro cinematografico di Ettore Scola, per la regia di Nora Venturini, che sar\u00e0 replicato nella successiva stagione 2017-2018. Nel 2019 inizia la tourn\u00e9e del Misantropo di Moli\u00e8re.\nCinema.\nAl cinema si fa conoscere al grande pubblico nel 1991 con i film \"La riffa\" e \"Chiedi la luna\". Nel 1992 \u00e8 uno degli interpreti di \"Tutti gli uomini di Sara\", di \"Gangsters\" e \"Mario, Maria e Mario\". Nel 1993 la sua attivit\u00e0 cinematografica prosegue con \"80 metriquadri\". Nel 1994 interpreta il giudice Rosario Livatino nel film \"Il giudice ragazzino\" che gli frutter\u00e0 l'assegnazione del David di Donatello. Per l'attore romano il 1995 \u00e8 l'anno pi\u00f9 intenso. Diverse le sue interpretazioni, a cominciare da \"L'estate di Bobby Charlton\". Quindi \"Il cielo \u00e8 sempre pi\u00f9 blu\" e \"Pasolini, un delitto italiano\". Quest'ultimo film ricostruisce le vicende del processo contro Pino Pelosi, accusato dell'omicidio di Pier Paolo Pasolini. Fu presentato in concorso alla 52\u00aa Mostra internazionale d'arte cinematografica di Venezia. Nel 1996 interpreta \"Italiani\" e \"Cuori al verde\".\nFiction.\nNel 1984 debutta in televisione nell'episodio \"Colpo di fulmine\" della serie televisiva \"Due assi per un turbo\" - Serie TV. Nel 1997 approda nella fiction televisiva partecipando a \" La casa bruciata\" (film ispirato alla vita di Padre Ezechiele Ramin) nella parte di \"Padre Toni\". Ma il grande successo arriva nel 1998, quando partecipa alla serie tv \"Un medico in famiglia\" per Rai 1, dove interpreta il ruolo del dottor Lele Martini insieme a Lino Banfi nel ruolo di Nonno Libero. Partecipa anche ad una puntata della versione spagnola della fiction \"Medico de familia\". Nel 1999 prende parte alla partita del cuore tra Attori, Politici di Messina, Vecchie Glorie del Messina, per il Kosovo, svoltasi nello stadio Giovanni Celeste di Messina. Nel 2000 partecipa alla seconda serie della fiction, sempre insieme a Lino Banfi, Claudia Pandolfi e tutto il cast della precedente stagione.\nNel 2003 non fa parte della terza stagione, anche se partecipa nella prima puntata tramite un videomessaggio di augurio per la famiglia intera ed anche in una delle puntate successive quando Maria ed Annuccia rivedono malinconiche un vecchio filmino dove si vede lo stesso Lele insieme alla loro madre Elena (Beatrice Bocci). Nel 2004 partecipa all'ultima puntata della quarta serie, sempre nel ruolo di Lele che torna dalla sua famiglia dopo tre anni di assenza. Quando \u00e8 ricomparso fugacemente nella quarta serie lo seguirono circa 11 milioni di telespettatori. Contemporaneamente partecipa interpreta nel 2004 il ruolo di commissario protagonista nella serie tv di Rai 1, \"Una famiglia in giallo\". La serie \u00e8 stata prodotta da Rai Fiction e Dauphine Film, ed \u00e8 stata trasmessa in prima visione TV dal 24 aprile al 29 maggio 2005 in prima serata su Rai Uno.\nNella stagione televisiva 2006 torna su Canale 5 per interpretare il ruolo di Don Luigi Di Liegro, un sacerdote italiano che fond\u00f2 la Caritas Diocesana di Roma e ne fu direttore dal 1980, oltre che Delegato Regionale Caritas per il Lazio. La serie \u00e8 composta solo da due puntate. Nel 2008 \u00e8 di nuovo nei panni di un sacerdote \"Don Zeno - L'uomo di Nomadelfia\", una mini-serie televisiva anch'essa in due puntate. Nel 2009 \u00e8 tornato nel cast della sesta serie di \"Un medico in famiglia\", nuovamente nei panni di Lele Martini, che stavolta si trova di nuovo single, nonno da parte di Maria e conteso fra Francesca Cavallin e Caterina Misasi. Le riprese della fiction sono iniziate a novembre 2008. Il 7 luglio 2009, Scarpati \u00e8 al \"RomaFictionFest\" alla presentazione della fiction che andr\u00e0 in onda a settembre. Dal 6 novembre 2009 Scarpati \u00e8 stato in tourn\u00e9e con la ripresa dello spettacolo \"Troppo buono\" che \u00e8 terminata a Roma al Teatro Eliseo il 2 maggio 2010.\nDal 22 febbraio 2011, Rai Uno trasmette in prime time \"Cugino &amp; cugino\", serie televisiva in 12 episodi che lo vede protagonista assieme a Nino Frassica. Non \u00e8 prevista una seconda stagione. Dal 7 novembre 2012 \u00e8 in tourn\u00e9e con lo spettacolo \"Oscura immensit\u00e0\" tratto dal romanzo di Massimo Carlotto \"L'oscura immensit\u00e0 della morte\", spettacolo che porta in scena anche nella stagione teatrale 2013 - 2014. Il 3 marzo 2013 va in onda l'ottava serie di \"Un medico in famiglia\", sempre nelle vesti di Lele Martini. Nella nona stagione di \"Un medico in famiglia\" non sar\u00e0 presente. L'attore ha dichiarato di non voler ritornare ad interpretare il ruolo di Lele Martini per la sua volont\u00e0 di alternare diversi progetti alla volta e non identificarsi in un unico ruolo. Al suo posto subentrer\u00e0 Flavio Parenti. Nel 2014 su \"Rai 1\" \u00e8 nella seconda stagione della serie \"Fuoriclasse\", nel ruolo del preside, accanto a Luciana Littizzetto. Torner\u00e0 ad interpretare nuovamente il ruolo del dottor Lele Martini nella decima stagione di \"Un medico in famiglia\", confermata su Rai Uno per l'autunno del 2016. Sua \u00e8 la voce narrante nel documentario indipendente \"Il giudice di Canicatt\u00ec - Rosario Livatino, il coraggio e la tenacia,\" trasmesso il 12 dicembre 2017 su Rai Storia, che approfondisce il profilo della personalit\u00e0 del giudice Rosario Livatino, rivelando immagini inedite e nuovi episodi di vita.\nVita privata.\nSposato dal 1981 con la regista di teatro Nora Venturini, ha due figli."}
{"id": "487570", "revid": "126257", "url": "https://it.wikipedia.org/wiki?curid=487570", "title": "Inclinato", "text": ""}
{"id": "487571", "revid": "1543377", "url": "https://it.wikipedia.org/wiki?curid=487571", "title": "Prelios", "text": "Prelios S.p.A., ex \"Pirelli Real Estate\", \u00e8 una societ\u00e0 di gestione e servizi immobiliari, attiva principalmente in Italia e in Germania, quotata nell'MTA dal 2002 al 14 maggio 2018 quando \u00e8 stata revocata da Borsa Italiana per il successo dell'OPA lanciata da Lavaredo S.p.A..\nStoria.\nAgli inizi degli anni novanta, il management di IACI (Iniziative Agricole Commerciali Italiane) e quello di Vitruvio, societ\u00e0 immobiliare del Gruppo Pirelli stabiliscono di riunire le loro attivit\u00e0 immobiliari in un'unica societ\u00e0, che prende il nome di \"Milano Centrale\". Negli anni successivi entrano in Milano Centrale anche le attivit\u00e0 immobiliari del Progetto Bicocca, nel contempo la societ\u00e0 sviluppa attivit\u00e0 di trading immobiliare e di servizi. Nel 1997 a seguito della joint venture con Morgan Stanley diventa protagonista di importanti acquisizioni di societ\u00e0 immobiliari e di servizi.\nNel 2001 la societ\u00e0 assume la denominazione di Pirelli &amp; C. Real Estate (Pirelli RE) e nel giugno 2002 viene quotata alla borsa valori di Milano.\nNel mese di giugno 2009 Pirelli RE, a causa dell'elevato indebitamento, ricorre ad un aumento di capitale di 400 milioni di euro.\nNel mese di ottobre 2010, Pirelli &amp; C. S.p.A., a seguito della volont\u00e0 di focalizzarsi esclusivamente sulle attivit\u00e0 industriali core nel settore pneumatici, scorpora Pirelli RE dal proprio gruppo. Con lo scopo di dare un'identit\u00e0 pi\u00f9 indipendente alla societ\u00e0, viene scelto il nome Prelios.\nNel 2011 la societ\u00e0, in difficolt\u00e0 a causa del debito elevato, si rifinanzia per oltre 500 milioni di euro ma nell'estate 2012 Prelios annuncia altri 125,7 milioni di perdite, aggravando la sua gi\u00e0 fragile situazione, come evidenziato da Ernst&amp;Young in una nota a corredo del bilancio semestrale.\nA seguito di un accordo quadro firmato alla fine del 2012 con Feidos 11 S.p.A. nel corso del 2013 Prelios finalizza un progetto di rilancio industriale. Nell'ambito di tale piano, durante l'agosto 2013 appena il 30% dei piccoli investitori aderisce al processo di rafforzamento finanziario e patrimoniale con la ricapitalizzazione della Societ\u00e0 per 185 milioni di euro e la contestuale ristrutturazione del debito, che nel frattempo aveva raggiunto la cifra di circa 600 milioni di euro. A seguito dell'operazione l'assetto azionario istituzionale comprende, oltre agli investitori storicamente presenti nel capitale - Generali, Mediobanca, Camfin e - anche i principali Istituti di credito del Paese - tra cui Unicredit e Intesa Sanpaolo - e un nuovo partner industriale, Feidos 11.\nIl 6 agosto 2015 il CdA approva il piano di separazione (spin-off) tra i servizi immobiliari e gli investimenti, con la creazione, per quest'ultimi, di una nuova societ\u00e0 denominata Contemporaneamente parte un riassetto societario tra i soci dentro il veicolo Fenice, il veicolo attraverso il quale Feidos 11 era entrata nel capitale di Prelios nel 2013. Il riassetto prevede l'uscita di Feidos 11 da Fenice, per un consolidamento dei soci storici: Tronchetti Provera, Pirelli (controllata da ChemChina), Unicredit e Intesa Sanpaolo.\nIl 29 dicembre 2017 Lavaredo S.p.A. (controllata da Burlington Loan Management, veicolo di investimento di diritto irlandese gestito da Davidson Kempner Capital Management) acquisisce il 44,86% della societ\u00e0 dai soci storici (Pirelli, Unicredit, Intesa Sanpaolo e Fenice S.r.l.), successivamente lancia all'inizio del 2018 un'OPA sul resto del capitale con l'obiettivo del delisting delle azioni Prelios. \nNel marzo 2018 Fabrizio Palenzona \u00e8 nominato presidente della societ\u00e0 al posto del dimissionario Giorgio Luca Bruno.\nBusiness Unit.\nLe attivit\u00e0 diversificate di Prelios fanno capo a diverse societ\u00e0 e business unit specializzate:"}
{"id": "487573", "revid": "1048993", "url": "https://it.wikipedia.org/wiki?curid=487573", "title": "Gustavo Ghidini", "text": "Biografia.\nAderisce giovanissimo al Partito Socialista Italiano. Laureatosi in giurisprudenza all'universit\u00e0 di Parma, si dedica alla professione forense e partecipa alla prima guerra mondiale come sottotenente di fanteria. Rientrato a Parma, diventa presidente dell'Ordine degli avvocati e procuratori.\n\u00c8 per quasi un decennio, fino al 1922, consigliere comunale e provinciale di Parma, nonch\u00e9 candidato, non eletto, alla Camera nelle elezioni del 1919, 1921 e 1924 per il Partito Socialista Italiano. \nPer le sue idee antifasciste subisce varie aggressioni e il suo studio legale \u00e8 dato alle fiamme.\nDopo il periodo fascista e la II guerra mondiale \u00e8 deputato alla Costituente per il Partito Socialista di Unit\u00e0 Proletaria, e membro della \u201cCommissione dei 75\u201d. Con la \"scissione di palazzo Barberini\" aderisce al PSLI. Nella I legislatura \u00e8 eletto senatore in Emilia-Romagna nel collegio di Parma per la lista Unit\u00e0 Socialista."}
{"id": "487576", "revid": "320578", "url": "https://it.wikipedia.org/wiki?curid=487576", "title": "F.C. San Gallo", "text": ""}
{"id": "487577", "revid": "320578", "url": "https://it.wikipedia.org/wiki?curid=487577", "title": "F.C. Sankt Gallen", "text": ""}
{"id": "487578", "revid": "320578", "url": "https://it.wikipedia.org/wiki?curid=487578", "title": "Fussball Club Sankt Gallen", "text": ""}
{"id": "487579", "revid": "320578", "url": "https://it.wikipedia.org/wiki?curid=487579", "title": "F.C. St. Gallen", "text": ""}
{"id": "487580", "revid": "320578", "url": "https://it.wikipedia.org/wiki?curid=487580", "title": "FC St. Gallen", "text": ""}
{"id": "487581", "revid": "320578", "url": "https://it.wikipedia.org/wiki?curid=487581", "title": "FC S. Gallo", "text": ""}
{"id": "487582", "revid": "320578", "url": "https://it.wikipedia.org/wiki?curid=487582", "title": "F.C. S. Gallo", "text": ""}
{"id": "487583", "revid": "320578", "url": "https://it.wikipedia.org/wiki?curid=487583", "title": "Fussball Club Sankt Gallen 1879", "text": ""}
{"id": "487585", "revid": "31509358", "url": "https://it.wikipedia.org/wiki?curid=487585", "title": "Andranodoro", "text": ""}
{"id": "487586", "revid": "259021", "url": "https://it.wikipedia.org/wiki?curid=487586", "title": "Adranodoro", "text": "Biografia.\nGerone II lo fece sposare con la figlia Damarata e poi lo nomin\u00f2 membro del consiglio che doveva vigilare sul nipote Geronimo. Fu tra i principali artefici dello scioglimento dello stesso consiglio e tra quelli che convinsero Geronimo a rompere l'alleanza con i Romani in favore di quella con i Cartaginesi.\nDopo l'agguato in cui Geronimo mor\u00ec, agli inizi del 214 a.C., Adranodoro si impossess\u00f2 di Siracusa. Non riusc\u00ec per\u00f2 a mantenere il potere: prefer\u00ec farsi nominare generale. Tito Livio narra che alla morte del giovane sovrano, nipote di Gerone, Adranodoro, temendo per la propria vita si rinchiuse insieme alla famiglia reale nell'isola di Ortigia, mentre da Lentini giungeva la voce che il re era stato ucciso. La fazione filoromana allora, dato il vuoto di potere che si era creato, penetra in Akradina e, dopo aver occupato il granaio pubblico, ben protetto da mura, giunge nell'agor\u00e0 (l'attuale Foro Siracusano) e convoca l'assemblea popolare. La fazione democratica riacquista la parola e intima la consegna delle chiavi di Ortigia da parte di Adranodoro. Nonostante la moglie gli consigliasse di non cedere e di prendere il potere come tiranno, Adranodoro si present\u00f2 all'assemblea e consegn\u00f2 ad essa le chiavi di Ortigia, dichiarando che l'unico suo interesse era l'indipendenza di Siracusa e il bene pubblico. Consegn\u00f2 il tesoro reale custodito nell'isola-fortezza e cos\u00ec anche Sopatre e Dinomene (il congiurato di Lentini) portarono parte del tesoro nell'agor\u00e0. Adranodoro e Temisto (cognato di Geronimo) furono nominati magistrati e generali dell'esercito; intanto Adranodoro progettava, dopo aver consultato Ippocrate ed Epicide, ambasciatori cartaginesi, di prendere il potere facendo prevalere la fazione filocartaginese. L'assemblea lo venne a sapere a causa della denuncia di un attore, Aristo, e deliber\u00f2 che sia Adranodoro che Temisto venissero uccisi. Appena essi entrarono nella Curia, infatti, furono pugnalati dalla guardia."}
{"id": "487589", "revid": "599013", "url": "https://it.wikipedia.org/wiki?curid=487589", "title": "178 Belisana", "text": "178 Belisana \u00e8 un asteroide roccioso che orbita all'interno della fascia principale del sistema solare.\nStoria.\nBelisana \u00e8 stato scoperto dall'astronomo austriaco Johann Palisa il 6 novembre 1877 dall'Osservatorio della marina di Pola. Il suo nome deriva da quello della divinit\u00e0 celtica Belisama."}
{"id": "487590", "revid": "1652635", "url": "https://it.wikipedia.org/wiki?curid=487590", "title": "Francesco Caracciolo (ammiraglio)", "text": "Biografia.\nNacque a Napoli il 18 gennaio 1752 da Michele dei Caracciolo di Brienza, creato duca da Carlo di Borbone.\nSin da giovanissimo fu avviato alla carriera marinara in quanto allievo della Real Accademia di Marina, rivelandosi ben presto, per le sue qualit\u00e0 umane e militari, valente ufficiale della Real Marina del Regno di Napoli.\nIl potenziamento della marina in atto in quegli anni ad opera del nobile inglese John Acton giunto a Napoli al servizio del sovrano Ferdinando IV di Borbone, port\u00f2 Caracciolo nei massimi ranghi della flotta, dopo un periodo di pratica sul vascello inglese HMS \"Marlborough\".\nNel 1782 divenne tenente di vascello, mentre l'anno successivo era gi\u00e0 capitano di fregata a combattere i pirati del Mar Mediterraneo, prendendo parte nel 1793 all'assedio di Tolone.\nIl 14 marzo 1795, al comando della nave di linea da 74 cannoni \"Tancredi\", fece parte della flotta anglo-napoletana, che agli ordini dell'ammiraglio William Hotham, combatt\u00e9 nella battaglia di Genova impedendo alla flotta francese rivoluzionaria di effettuare uno sbarco in Corsica. In quell'occasione fu assieme a Orazio Nelson, che al comando della nave di linea da 64 cannoni \"Agamennone\" ricevette il battesimo del fuoco attaccando e catturando la nave francese di classe superiore \"\u00c7a Ira\".\nNel dicembre del 1798 scort\u00f2 con la sua fregata, la \"Sannita\", il convoglio navale guidato dall'ammiraglio Nelson che trasportava re Ferdinando e la consorte Maria Carolina, in fuga verso Palermo per l'arrivo delle truppe francesi a Napoli. Pietro Colletta descrive come magnifica la sua navigazione, pur col medesimo mare in tempesta che invece tormentava l'andamento del vascello reale affidato al Nelson.\nNel 1799, autorizzato dal re, rientr\u00f2 a Napoli, dove nel frattempo si era costituita la Repubblica Partenopea filofrancese, per attendere ai suoi affari personali, in una citt\u00e0 in cui persino le classi aristocratiche sembravano infatuate dai nuovi ideali rivoluzionari portati dai francesi; egli stesso inizi\u00f2 a simpatizzare per quelle idee.\nCon l'approssimarsi della restaurazione borbonica a Napoli, Caracciolo combatt\u00e9 quindi contro la stessa flotta reale borbonica di ritorno a Napoli per scacciare i francesi, colpendo fra l'altro, nel corso degli scontri, la nave \"Minerva\" dell'ammiraglio borbonico Giuseppe de Thurn.\nLa sua successiva fuga lo port\u00f2 a Calvizzano (Palazzo Ducale, oggi via Conte Mirabelli 125), un tempo feudo della famiglia, dove per\u00f2 fu scoperto a causa del tradimento da parte di un servo e, il 29 giugno 1799, fu arrestato e condotto sulla nave di Nelson, il \"Foudroyant\", per essere sottoposto ad un processo sommario. La condanna all'ergastolo che ne segu\u00ec fu mutata in condanna a morte per volere dello stesso Nelson ed eseguita il 30 giugno per impiccagione: il corpo dell'ammiraglio rimase appeso ad un pennone della \"Minerva\" e quindi gettato in mare. Alcuni giorni dopo il cadavere riemerse dalle acque malgrado il peso legato alle gambe, e apparve proprio mentre il superstizioso re Ferdinando, allora sotto custodia inglese, era in mare: il sovrano se lo vide \"venire incontro\" emergendo dal fianco in su; la salma fu cos\u00ec recuperata.\nLe esequie di Caracciolo furono celebrate nella [[Chiesa di Santa Maria della Catena (Napoli)|Chiesa di Santa Maria della Catena]] nella via di [[Borgo Santa Lucia|Santa Lucia]], dove il corpo fu tumulato. Un [[epitaffio]], posto dal municipio di Napoli nel [[1881]], ne ricorda la morte, fissata al 29 giugno del 1799, procuratagli \u00abdall'astio d'ingeneroso nemico\u00bb: Nelson infatti aveva mutato, di propria iniziativa, l'iniziale condanna alla prigionia in impiccagione immediata.\n[[Massoneria|Massone]], appartenne alla Loggia \u201cPerfetta Unione\u201d di Napoli, di obbedienza inglese.\nTitoli nobiliari.\n[[Duca]] di [[Brienza]] e Patrizio Napoletano dal [[1797]] al 1799.\nOnorificenze.\nCavaliere dell'[[Ordine di Malta]] nel Priorato di [[Capua]] nel [[1769]].\nCollegamenti esterni.\n[[Categoria:Persone giustiziate per impiccagione]]\n[[Categoria:Personalit\u00e0 della Repubblica Napoletana (1799)]]\n[[Categoria:Caracciolo|Francesco]]\n[[Categoria:Massoni]]"}
{"id": "487592", "revid": "599013", "url": "https://it.wikipedia.org/wiki?curid=487592", "title": "Belisana", "text": ""}
{"id": "487595", "revid": "95049", "url": "https://it.wikipedia.org/wiki?curid=487595", "title": "Mostacciano", "text": "Mostacciano \u00e8 una frazione di Roma Capitale, situata nelle zone Z. XXVII Torrino e Z. XXVIII Tor de' Cenci, nel territorio del Municipio Roma IX. \u00c8 posta nella zona sud di Roma all'altezza del Grande Raccordo Anulare.\nDescrizione.\nIl nome deriva dal latino \"mustacanus\" (mosto), in relazione ai vigneti di propriet\u00e0 della basilica di San Nicola in Carcere gi\u00e0 nel X secolo ed ex-tenuta della principessa Elvina Pallavicini nel XX secolo.\nLa zona \u00e8 caratterizzata prevalentemente da abitazioni residenziali.\nMostacciano \u00e8 divisa in tre zone che, in origine (1969) rispecchiavano le diverse densit\u00e0 edilizie:\nMostacciano A, delimitata da viale Pechino, via Padre Giovanni Antonio Filippini, viale Don Pasquino Borghi, via Domenico Jachino, via Cristoforo Colombo e Grande Raccordo Anulare, in zona Torrino;\nMostacciano B, delimitata da via Cristoforo Colombo, Grande Raccordo Anulare, via Pontina e via Carmelo Maestrini, in zona Tor de' Cenci;\nMostacciano C, delimitata da via Cristoforo Colombo, via di Decima, via Pontina e Grande Raccordo Anulare, in zona Tor de' Cenci.\nIn quest'ultima zona si trova il complesso ospedaliero denominato IFO - \"Istituti Fisioterapici Ospitalieri\", di cui fanno parte l'Istituto Nazionale Tumori Regina Elena e l'Istituto Dermatologico San Gallicano."}
{"id": "487596", "revid": "1186766", "url": "https://it.wikipedia.org/wiki?curid=487596", "title": "Abundantia", "text": ""}
{"id": "487601", "revid": "183694", "url": "https://it.wikipedia.org/wiki?curid=487601", "title": "Edmund Weiss", "text": "Biografia.\nNel 1869 divenne professore presso l'Universit\u00e0 di Vienna; nel 1878 fu nominato direttore dell'Osservatorio di Vienna. Ricopr\u00ec anche la carica di presidente dell\"'\u00d6sterreichischen Gradmessungskommission\", la commissione nazionale di misurazione del grado.\nPubblic\u00f2 le effemeridi e i resoconti di numerose osservazioni di comete sulla rivista \"Astronomische Nachrichten\", fra il 1859 e il 1909. Nel 1892 pubblic\u00f2 l'atlante astronomico in lingua tedesca \"Atlas der Sternwelt\".\nIl cratere Weiss, sulla superficie della Luna, \u00e8 stato battezzato in suo onore."}
{"id": "487602", "revid": "27723", "url": "https://it.wikipedia.org/wiki?curid=487602", "title": "Edmund Wei\u00df", "text": ""}
{"id": "487611", "revid": "125616597", "url": "https://it.wikipedia.org/wiki?curid=487611", "title": "Spinaceto", "text": "Spinaceto \u00e8 la zona urbanistica 12G del Municipio Roma IX di Roma Capitale.\nSi estende sulla zona Z. XXVIII Tor de' Cenci.\nIl toponimo indica anche una frazione di Roma Capitale (Piani di Zona I PEEP 46 e II PEEP A5).\nGeografia fisica.\nTerritorio.\nSi trova a sud del Grande Raccordo Anulare, da cui dista 1\u00a0km, ed \u00e8 delimitata a nord e a ovest da via di Mezzocammino, a est da via Pontina.\nLa zona urbanistica confina:\nStoria.\nIl termine Spinaceto appare nell'anno 1536 per indicare una tenuta confinante con quella di Decima.\nIl moderno complesso residenziale nasce con la legge 18 aprile 1962, n. 167, con i progetti degli architetti Lucio Barbera, Fausto Bettinelli, Nicola Di Cagno, Dino Di Virgilio Francione e Piero Moroni, e venne completato negli anni 1970/1971.\nMolto interessante il progetto, nato dalle spinte utopistiche urbane: le case sono situate ai lati delle due strade principali e i negozi nello spazio delimitato da esse, divise da lunghi viali alberati.\nSpinaceto conserva un reperto archeologico del XIII secolo chiamato \"Torre Brunori\", salvato dall'edilizia moderna.\nInoltre, il quartiere presenta i resti di una villa rustica romana avente un'area di oltre 1200\u00a0m\u00b2 e datata tra il I secolo a.C. e il IV secolo d.C., nell'area delimitata dalla via Alberto Cozzi e da uno dei due cavalcavia di Spinaceto.\nDalla parte opposta della via Pontina si trova la Riserva naturale di Decima-Malafede, una delle pi\u00f9 importanti riserve naturali romane, per gli altissimi valori archeologici, naturalistici e paleontologici.\nRicchissima di fauna, grande oltre 6.000 ettari, \u00e8 una delle oasi del WWF. Al suo interno troviamo la Torre di Perna, costruzione medievale originariamente destinata alla salvaguardia dell'omonima Valle di Perna, oggi Casa del Parco.\nCultura.\nCinema e televisione.\nSpinaceto \u00e8 stata teatro di scena per film di Bruno Corbucci (\"Delitto sull'autostrada\", 1982), Nanni Moretti \"(Caro diario\", 1993), Carlo Verdone \"(Gallo cedrone\", 1998; \"Ma che colpa abbiamo noi\", 2003) e Damiano &amp; Fabio D'Innocenzo (\"Favolacce\", 2020).\nSpinaceto appare anche nella serie televisiva \"Un medico in famiglia\".\nSport.\nIl quartiere ospita una squadra maschile di calcio a 5, l\"'A.S.D. Spinaceto 70\", militante nel campionato di Serie C1.\nOdonimia.\nI nomi delle strade di Spinaceto rendono omaggio ai soldati caduti durante le guerre e gli eccidi del XX secolo.\nSi ricordano il viale dei Caduti per la Resistenza e il viale dei Caduti nella Guerra di Liberazione e, come parte di un altro blocco di isolati che riprende le fattezze di quello principale, il viale degli Eroi di Cefalonia e il viale degli Eroi di Rodi."}
{"id": "487613", "revid": "112233682", "url": "https://it.wikipedia.org/wiki?curid=487613", "title": "Scala graduata", "text": "La scala graduata \u00e8 quella parte di uno strumento di misura su cui l'operatore fisicamente effettua la lettura del valore di misura.\nEsistono molti tipi di scale, che si contraddistinguono per diverse caratteristiche; di seguito verranno elencate le principali.\nFormato delle scale.\nLe scale possono presentarsi sotto forma di:\nScale analogiche.\nUna scala analogica ha la caratteristica di poter dare valori di misura \"infinitamente contigui\", limitati solo dalla risoluzione della scala.\n\u00c8 importante notare che nelle scale analogiche la risoluzione non corrisponde automaticamente all'unit\u00e0 di formato: sulla risoluzione incide, oltre aspetti oggettivi propri dello strumento (le dimensioni dell'indice, l'unit\u00e0 di formato), anche aspetti che non dipendono dalla struttura dello strumento, come l'occhio dell'operatore o gli ausili alla lettura (lenti, microscopi).\nNel caso pi\u00f9 comune, la scala analogica si presenta come una successione di tacche equidistanziate (chiamate tratti) che corrispondono ad un preciso valore della grandezza di misura; la distanza (espressa in mm) tra due tratti adiacenti si definisce passo della graduazione e costituisce una divisione della scala.\nI tratti sono distribuiti lungo una linea ideale, dritta (come nei righelli) o curva (come nei voltmetri analogici); la lunghezza di questa linea, tra il primo e l'ultimo tratto, \u00e8 chiamata lunghezza della scala (anch'essa viene espressa in mm).\nI tratti sono numerati in maniera crescente definendo cos\u00ec la gradazione della scala, l'incremento tra due tratti adiacenti \u00e8 chiamato valore di divisione e corrisponde all'unit\u00e0 di formato dello strumento. L'insieme dei tratti e della relativa gradazione realizza la scala graduata.\nLungo la linea ideale si muove un indice (nel caso pi\u00f9 comune un ago sottile). Quando si effettua la misura, si va' a leggere la corrispondenza tra l'indice e la scala graduata, ottenendo cos\u00ec il valore numerico della misura.\nLe scale analogiche possono generare significativi errori di lettura da parte dell'operatore, inoltre presentano scarsa risoluzione e campi di misura bassi; per contro, si presentano ergonomiche all'interpretazione, quando si deve rapidamente confrontare il valore rispetto ad un obiettivo o sorvegliare le variazioni della grandezza in esame.\nScale digitali.\nUna scala digitale ha la caratteristica di dare sempre valori di misura \"discreti\", pari alla risoluzione con cui \u00e8 stata realizzata.\nNel caso pi\u00f9 comune, si presenta come un visualizzatore di valori numerici, dotato di un numero fisso di cifre (chiamate anche digit). Quando si effettua la misura, si legge direttamente il valore numerico nell'unit\u00e0 di misura d'interesse. In questo caso, l'unit\u00e0 di formato corrisponde alla variazione numerica pi\u00f9 bassa visualizzabile.\nLe scale digitali non presentano errori sistematici di lettura, possono avere risoluzione e campi di misura molto alti; per contro, si presentano di difficile interpretazione da parte di un operatore quando la grandezza sottoposta a misura non \u00e8 stabile.\nDivisione della graduazione.\nCome gi\u00e0 accennato, normalmente le scale analogiche presentano una graduazione con tratti equidistanziati, dove i tratti hanno tra di loro un valore di divisione costante; tale tipo di scala viene chiamata scala lineare o scala regolare.\nAlcuni strumenti possono presentare scale in cui i tratti non presentano passi di gradazione costante; queste scale vengono chiamate scale non-lineari. Tra le pi\u00f9 note scale non-lineari si pu\u00f2 citare:\nSi trovano anche dei rari esempi di scale digitali non-lineari, realizzate con barre LED (ad esempio nei misuratori dei livelli dei segnali di registrazione).\nTipologie di scale.\nA seconda della capacit\u00e0 delle scale di misurare valori di diversa polarit\u00e0, possono essere classificate in:\nScale a zero centrale.\nUno strumento dotato di scala a zero centrale \u00e8 uno strumento che pu\u00f2 misurare valori della grandezza, sia positivi che negativi.\nGli strumenti analogici di questo tipo dispongono di una scala graduata, davanti alla quale scorre un indice. Quando la grandezza in esame assume il valore di \"0\", l'indice si posiziona al centro della scala, in corrispondenza dello zero d'origine della scala graduata. Normalmente, uno spostamento dell'indice verso destra significa un valore positivo della grandezza, mentre uno spostamento verso sinistra indica valori negativi.\nUn esempio di questo tipo di scala \u00e8 riscontrabile nei comuni termometri a mercurio per uso domestico; in questi normalmente la scala \u00e8 tarata per misurare i gradi Celsius: i valori positivi indicano temperature pi\u00f9 alte di quella del ghiaccio fondente, i valori negativi temperature pi\u00f9 basse del ghiaccio fondente.\nNegli strumenti digitali, il principio \u00e8 il medesimo di quelli analogici, con la differenza che scala graduata e indice vengono sostituiti da un display. Nel caso di una misura di un valore negativo, compare un segno \"-\" davanti al valore numerico visualizzato, altrimenti appare un segno \"+\" (in assenza di segno si deve presumere che il valore sia positivo).\nUn esempio di questo tipo di scala \u00e8 riscontrabile nei voltmetri digitali per tensione continua. Infatti, la quasi totalit\u00e0 di questi strumenti, sono in grado di misurare tensioni dirette \"positive\" (terminale positivo ad una tensione pi\u00f9 alta del terminale negativo), o inverse \"negative\" (terminale positivo ad una tensione pi\u00f9 bassa del terminale negativo).\nScale semplici.\nUno strumento dotato di scala semplice \u00e8 uno strumento che pu\u00f2 misurare valori della grandezza d'interesse, solo di un preciso segno (o solo positivi, o solo negativi). Nella quasi totalit\u00e0 dei casi, gli strumenti a scala semplice vengono realizzati per leggere i valori positivi della grandezza misurata.\nLe scale semplici vengono realizzate per due motivi:\nNegli strumenti analogici, normalmente lo zero \u00e8 posizionato o sull'estrema sinistra della scala, o in basso.\nUno strumento a scala semplice, usato per misurare la grandezza con polarit\u00e0 opposta a quella di progetto, o non d\u00e0 letture o peggio si danneggia. Generalmente per\u00f2, gli strumenti digitali, vengono realizzati con protezioni elettroniche interne che impediscono (entro certi limiti) il danneggiamento, inoltre visualizzano sul display un messaggio per segnalare l'errore di polarit\u00e0.\nUn particolare tipo di scala semplice \u00e8 la scala a zero soppresso: in questo tipo di scale il campo di misura non comprende il valore di \"0\" della grandezza in esame. Queste scale si possono trovare negli strumenti analogici che necessitano di risoluzione su valori distanti dallo zero. Un esempio di questa scala si pu\u00f2 trovare nei termometri per usi clinici.\nCaratteristiche metrologiche delle scale.\nDal punto di vista metrologico, le scale sono contraddistinte anche da altre importanti caratteristiche, tra cui si pu\u00f2 citare:\nScale dirette e scale ingegneristiche.\nLa quasi totalit\u00e0 degli strumenti possiedono scale che esprimono gi\u00e0 i valori nell'unit\u00e0 di misura della grandezza di competenza, esempio: un manometro disporr\u00e0 sicuramente della scala graduata in bar, pascal, psi o qualche altra unit\u00e0 di misura di pressione.\nCon l'uso di trasduttori elettronici, la visualizzazione \u00e8 deposta ad uno strumento realizzato per leggere segnali elettrici (es. un voltmetro o un amperometro). Per cui, la scala di quest'ultimo potrebbe essere in un'unit\u00e0 di misura \"diversa\" da quella della grandezza che si voleva misurare.\nLa lettura fatta sullo strumento indicatore (chiamata anche lettura diretta o valore di scala), quando non corrisponde all'unit\u00e0 ingegneristica d'interesse, deve subire una conversione. Per fare questo si pu\u00f2 semplicemente moltiplicare il valore della lettura diretta per la sensibilit\u00e0 del trasduttore, ricavata dall'ultima taratura dello strumento.\nCon l'incremento dell'utilizzo dei trasduttori, i costruttori sono venuti incontro agli utenti, fornendo una vasta gamma di strumenti (indicatori, registratori e acquisitori) che possono preventivamente essere programmati (settaggio) in modo che essi automaticamente trasformino il segnale elettrico da loro letto, nella misura in unit\u00e0 ingegneristica."}
{"id": "487614", "revid": "18138", "url": "https://it.wikipedia.org/wiki?curid=487614", "title": "GRID", "text": ""}
{"id": "487617", "revid": "124508871", "url": "https://it.wikipedia.org/wiki?curid=487617", "title": "Roberto Abbondanzieri", "text": "Soprannominato \"El Pato\" (in italiano, \"il Papero\"), ha origini italiane da parte del nonno paterno, che quando emigr\u00f2 dall'Italia all'Argentina sub\u00ec un errore ortografico alla dogana venendo registrato \"Abbondancieri\". Roberto cambi\u00f2 dunque il cognome da \"Abbondancieri\" ad \"Abbondanzieri\" nel 2002, al fine di ottenere pi\u00f9 facilmente la cittadinanza italiana nel caso di trasferimento in Europa.\nCarriera.\nGiocatore.\nEsord\u00ec il 6 dicembre 1994 nel Rosario Central di Rosario, squadra con cui vinse subito la Copa CONMEBOL nel 1995. Gioc\u00f2 a Rosario fino al 1997 per poi passare al Boca Juniors come secondo portiere.\nContinu\u00f2 ad allenarsi all'ombra di \u00d3scar C\u00f3rdoba finch\u00e9 il portiere colombiano si infortun\u00f2 nel torneo di Clausura del 1999. Abbondanzieri sub\u00ec egli stesso un infortunio alla spalla in una partita contro il River Plate e il terzo portiere Cristi\u00e1n Mu\u00f1oz prese il suo posto. Di ritorno dall'infortunio Abbondanzieri fu ancora una volta il sostituto di C\u00f3rdoba fino al febbraio 2002, quando quest'ultimo pass\u00f2 al .\nDa allora \u00e8 stato il portiere titolare fisso del Boca, venendo nominato Portiere sudamericano dell'anno nel 2003. Nel giugno del 2004 divent\u00f2 portiere della Nazionale argentina, rappresentando il suo paese nella Copa Am\u00e9rica 2004, nella FIFA Confederations Cup 2005 e nelle qualificazioni sudamericane per i Mondiali. Fece parte della squadra argentina anche nella fase finale dei Mondiali del 2006, disputando 5 partite prima dell'infortunio nel quarto di finale contro la Germania, partita poi persa ai rigori.\nNel luglio 2006 lasci\u00f2 il Boca Juniors per trasferirsi in Spagna, al Getafe, firmando un contratto triennale. Nella stagione 2006-2007 vinse il Trofeo Zamora quale portiere meno battuto della Liga.\nA gennaio 2009 ritorn\u00f2 al Boca Juniors, per poi trasferirsi in Brasile, all'Internacional, nel gennaio 2010. Annunci\u00f2 il suo ritiro alla fine del Coppa del mondo per club.\nAllenatore.\nIl 24 novembre 2012 segu\u00ec Mart\u00edn Palermo al Godoy Cruz con il ruolo di allenatore dei portieri.\nNel 2016 lavor\u00f2 ancora con Palermo all'Uni\u00f3n Espa\u00f1ola come assistente tecnico, incarico che intraprese anche nel 2019 al Pachuca sempre insieme a Palermo."}
{"id": "487618", "revid": "1791", "url": "https://it.wikipedia.org/wiki?curid=487618", "title": "Isotropo", "text": ""}
{"id": "487622", "revid": "1543377", "url": "https://it.wikipedia.org/wiki?curid=487622", "title": "M29 (astronomia)", "text": "M 29 (noto anche come NGC 6913) \u00e8 un piccolo ma ben noto ammasso aperto visibile nella costellazione del Cigno; nonostante le sue piccole dimensioni, \u00e8 alla portata anche di piccoli strumenti.\nOsservazione.\nM29 si trova con facilit\u00e0 poco pi\u00f9 di 1,5\u00b0 a sud della brillante stella Sadr (), sul bordo della Fenditura del Cigno; gi\u00e0 si rende visibile con un binocolo, il quale lo rivela come una macchia chiara su uno sfondo ricco di stelle, specialmente nel settore nord-occidentale. In un 8x30 si individua con difficolt\u00e0 e il suo aspetto appare granuloso o nebulare, senza traccia di stelle; un 10x50 non migliora di molto il suo aspetto, ma nelle notti pi\u00f9 limpide se ne pu\u00f2 gi\u00e0 tentare la difficile risoluzione in stelle. Lo strumento pi\u00f9 adatto per l'osservazione di M29 \u00e8 un piccolo telescopio amatoriale: un 100mm gi\u00e0 rivela tutte le sue componenti principali, una ventina, di cui sei sono disposte a formare un asterismo che ricorda molto bene la figura della costellazione di Pegaso. Strumenti pi\u00f9 potenti consentono di rivelare fino ad una trentina di componenti principali.\nM29 pu\u00f2 essere osservato da entrambi gli emisferi terrestri, sebbene la sua declinazione settentrionale favorisca notevolmente gli osservatori dell'emisfero nord; dalle regioni boreali si presenta estremamente alto nel cielo nelle notti d'estate, mentre dall'emisfero australe resta sempre molto basso, ad eccezione delle aree prossime all'equatore. \u00c8 comunque visibile da quasi tutte le aree abitate della Terra. Il periodo migliore per la sua osservazione nel cielo serale \u00e8 quello compreso fra giugno e novembre.\nStoria delle osservazioni.\nL'ammasso fu scoperto da Charles Messier nel 1764 mentre era alla ricerca di comete, che lo descrive cos\u00ec: \"Un ammasso di 7 o 8 stelle piccolissime. Nel telescopio di 3 piedi e mezzo sembra una nebulosa.\" Ben pochi osservatori hanno poi lasciato descrizioni: l'ammiraglio Smyth osserv\u00f2 in questa zona una stella doppia descrivendone le componenti come una giallastra e una grigiastra, mentre Flammarion lo descrisse come \"un arcipelago in questa opulenta regione stellare\".\nCaratteristiche.\nLa distanza di questo ammasso \u00e8 incerta, dato che viene calcolata tra i 4000 anni luce (secondo Kenneth Glyn Jones e lo \"Sky Catalogue 2000\") e i 7200 anni luce (secondo la maggior parte delle fonti compreso Mallas/Kreimer e Burnham). L'incertezza \u00e8 determinata dall'enorme quantit\u00e0 di materia interstellare frapposta (forse mille volte pi\u00f9 della media) facente parte della Fenditura del Cigno, che rende difficile il calcolo; tuttavia viene dato per certo che si trovi nella stessa regione galattica del Complesso nebuloso molecolare del Cigno, solo ad una diversa latitudine galattica. M29 comprende una cinquantina di stelle, ma si presenta in parte occultato dalla polvere interstellare; la sua posizione in una regione molto affollata di cielo contribuisce inoltre a renderlo ancora meno appariscente. Le componenti di M29 possiedono magnitudini comprese fra la 8,4 e la 13,9. Le pi\u00f9 luminose, le sette stelle giganti dominanti, possiedono una magnitudine compresa fra 8,4 e 10,8; fra queste e le restanti componenti vi \u00e8 un salto dalla magnitudine 10,8 alla 11,6.\nLa sua et\u00e0 viene stimata in 10 milioni di anni e i membri pi\u00f9 brillanti del gruppo sono tutti di classe spettrale B. La componente pi\u00f9 luminosa \u00e8 generalmente indicata come di magnitudine apparente 8,4, ed \u00e8 indicata con la sigla HD\u00a0194378; si tratta in realt\u00e0 di una binaria a eclisse oscillante fra le magnitudini 8,53 e 8,67 in un periodo non ben determinato. La sua sigla di stella variabile \u00e8 V2031\u00a0Cygni. Sei delle sue componenti siano pi\u00f9 luminose della magnitudine 9,5, generalmente la magnitudine limite per un binocolo 10x50."}
{"id": "487625", "revid": "767487", "url": "https://it.wikipedia.org/wiki?curid=487625", "title": "Orzens", "text": "Orzens (toponimo francese) \u00e8 un comune svizzero di 201 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "487629", "revid": "767487", "url": "https://it.wikipedia.org/wiki?curid=487629", "title": "Gossens", "text": "Gossens (toponimo francese) \u00e8 una frazione di 132 abitanti del comune svizzero di Donneloye, nel Canton Vaud (distretto del Jura-Nord vaudois).\nStoria.\nGi\u00e0 comune autonomo che apparteneva al distretto di Yverdon, che si estendeva per 1,02\u00a0km\u00b2 e che comprendeva anche la frazione di Les Granges-de-Gossens, nel 2008 \u00e8 stato accorpato al comune di Donneloye assieme all'altro comune soppresso di M\u00e9zery-pr\u00e8s-Donneloye.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "487631", "revid": "77358", "url": "https://it.wikipedia.org/wiki?curid=487631", "title": "Unina", "text": ""}
{"id": "487633", "revid": "141689", "url": "https://it.wikipedia.org/wiki?curid=487633", "title": "Universit\u00e0 degli studi di Napoli &quot;Federico II&quot;", "text": ""}
{"id": "487636", "revid": "141689", "url": "https://it.wikipedia.org/wiki?curid=487636", "title": "Universit\u00e0 di Napoli &quot;Federico II&quot;", "text": ""}
{"id": "487640", "revid": "125124309", "url": "https://it.wikipedia.org/wiki?curid=487640", "title": "Campini-Caproni C.C.2", "text": "Il Campini-Caproni (ulteriori sigle non sono asseverate da documenti dell'epoca ma risalgono al dopoguerra) fu un aereo sperimentale monoplano e monomotore; dotato di un motore alternativo che azionava un compressore assiale, con in coda un vaporizzatore e un bruciatore, con spina Pelton, fu realizzato dall'azienda aeronautica italiana Caproni alla fine degli anni trenta. .\nCaratterizzato dall'ala bassa a pianta ellittica, era un velivolo dalla struttura in duralluminio, con cabina di pilotaggio adatta al volo ad alta quota che ospitava i due membri dell'equipaggio disposti in tandem.\nFu uno dei primi velivoli dotati di un motore non a elica e scarsamente simile a quelli della categoria propulsione a getto realizzati nel mondo ; per la sua connotazione sperimentale associata alle modeste prestazioni riscontrate e alle scarse capacit\u00e0 tecnologiche nell'Italia dell'epoca, non ebbe seguito produttivo rimanendo allo stadio di prototipo.\nStoria del progetto.\nDopo aver conseguito, nel 1928, la laurea in ingegneria civile il bolognese Secondo Campini cominci\u00f2 a sviluppare una tecnologia che permetteva la propulsione di un velivolo o di un natante sfruttando il principio di azione e reazione esteso per trasformare la variazione della quantit\u00e0 di moto della massa espulsa, o getto, in energia cinetica del veicolo. I suoi studi si basavano sullo sfruttamento della compressione e successiva espansione dell'aria, incanalata dinamicamente per effetto del moto relativo quindi compressa, riscaldata e rilasciata per ottenerne un getto generante una spinta. Nel gennaio 1931 l'ingegner Campini present\u00f2 alla Regia Aeronautica una relazione che illustrava le potenzialit\u00e0 di un nuovo motore aeronautico basato su questo principio. Dopo che Italo Balbo ne venne a conoscenza, il 19 maggio di quello stesso anno (in una dichiarazione al Senato in qualit\u00e0 di ministro dell'Aviazione) azzard\u00f2 che i 550\u00a0km/h di velocit\u00e0 massima, ormai superati, sarebbero diventati comuni a tutti i velivoli nel giro di pochi anni, e che in Italia si guardava ben pi\u00f9 lontano studiando anche la possibilit\u00e0 del volo ad alta quota.\nIn quello stesso anno l'ingegner Campini costitu\u00ec appositamente un'azienda meccanica finalizzata alla realizzazione di motori a getto, la VENAR (Velivoli e Natanti a Reazione), che svilupp\u00f2 un motore di questo tipo con il quale venne equipaggiato un motoscafo commissionato alla Costruzioni Meccaniche Riva, azienda che vantava una lunga esperienza nel settore nautico. Equipaggiata con un motore Isotta Fraschini Asso 200, l'imbarcazione, provata nelle acque di Venezia nel 1932, raggiunse la velocit\u00e0 di 28 kn dimostrando di fornire prestazioni equivalenti a un analogo natante equipaggiato con un gruppo propulsore convenzionale.\nIl successo ottenuto venne positivamente valutato dal Ministero dell'Aviazione che, in data 5 febbraio 1934, autorizz\u00f2 la Regia Aeronautica a stipulare con la VENAR un contratto per \u00a3 4\u00a0500\u00a0000 che prevedeva la fornitura di due velivoli pi\u00f9 una fusoliera di prova dotati di \"propulsione a reazione sistema 'Campini'\" da consegnarsi entro il 31 dicembre 1936.\nPoich\u00e9 la VENAR era sostanzialmente un ufficio di progettazione che non disponeva di officine, per la costruzione Campini si rivolse all'ingegner Giovanni Battista Caproni, titolare dell'omonima azienda aeronautica, alla quale aveva esposto le proprie teorie fin dal 29 gennaio 1931. Caproni, uno dei maggiori produttori di velivoli dell'epoca, intuendo le potenzialit\u00e0 commerciali accolse la richiesta accordandosi per la costituzione del Centro Sperimentale Campini presso i propri stabilimenti di Taliedo, iniziando una collaborazione che consent\u00ec all'ingegnere bolognese di contare su importanti risorse finanziarie e tecniche.\nBench\u00e9 esistesse solo un progetto di massima, si decise di avviare immediatamente, era la fine del 1934, la costruzione del primo prototipo.\nL'idea iniziale prevedeva che i compressori potessero essere azionati sia da un motore a combustione interna sia da una turbina a gas, ma si prefer\u00ec seguire la prima proposta per semplicit\u00e0 tecnologica in quanto si ritenne eccessivamente impegnativo destinare risorse alla ricerca metallurgica necessaria per disporre di materiali atti a realizzare un motore affidabile (scelta che, a posteriori, si sarebbe rivelata fortemente limitativa). Campini pertanto richiese alla Isotta Fraschini (azienda, anche questa, di propriet\u00e0 Caproni) la fornitura del nuovo motore V12 Asso XIR, ma per intervento della Direzione Generale delle Costruzioni Aeronautiche (DGCA) (che prefer\u00ec che non venisse interrotta la sua fase di sviluppo) gli venne offerto un W18 Asso 750R con il quale, nel 1936, vennero effettuate prove a punto fisso.\nQuesti mutamenti influirono negativamente sui costi e sui tempi di realizzazione, costringendo Campini a contattare i vertici ministeriali per richiedere una dilazione nella consegna e un aumento (nell'ordine del 25-30%) della cifra originariamente prevista dagli stanziamenti. La richiesta fu parzialmente accolta, con un incremento dei finanziamenti del 16% e lo spostamento della data di consegna al 31 dicembre 1938, tuttavia i ritardi accumulati consentirono all'Heinkel He 178V1 di divenire il primo aereo a reazione della storia a essere portato in volo.\nSolo nel marzo 1940 Campini riusc\u00ec finalmente a disporre delle unit\u00e0 motrici che, tuttavia, differivano ancora una volta da quelle previste: anzich\u00e9 gli Asso 750 furono consegnati due Asso L.121 RC.40, motori 12 cilindri a V ben diversi, come architettura e ingombri, dal previsto W18, costringendo il progettista a una nuova, ancorch\u00e9 parziale, modifica del disegno originale. L'unit\u00e0 motrice consegnata aveva la quota di ristabilimento della potenza a 4\u00a0100 m: tale caratteristica risultava inadeguata ai propositi iniziali del progetto impedendo, di fatto, di effettuare prove al di sopra dei 4\u00a0000\u00a0m e vanificando la possibilit\u00e0 di verificare i vantaggi offerti dalla nuova tecnologia alle alte quote dove, al contrario, avrebbe dovuto dare i risultati pi\u00f9 significativi.\nTecnica.\nStruttura.\nIl Campini-Caproni aveva struttura completamente metallica con cabina di pilotaggio biposto, con disposizione in tandem e doppi comandi; l'ala era a sbalzo con profilo ad ala di gabbiano rovesciata e impennaggi di tipo classico con lo stabilizzatore collocato alla base della deriva.\nIl carrello d'atterraggio era di tipo triciclo posteriore e completamente retrattile, con gli elementi principali che si ritraevano verso l'esterno nelle semiali.\nMotore.\nIl motore progettato dall'ingegner Campini non era un motore a getto rispondente ai canoni noti ai giorni nostri. Si trattava, in concreto, di un complesso azionato da un motore convenzionale a pistoni Isotta Fraschini L.121 RC.40 che esprimeva una potenza di circa 660 kW (pari a 900 CV).\nIl motore a pistoni era collegato, mediante un gruppo moltiplicatore a ingranaggi, a un compressore assiale composto da tre stadi rotorici costituiti ciascuno da sei palette con passo modificabile al suolo e tre stadi statorici da quindici palette con passo variabile idraulicamente in volo. Il condotto a valle del compressore fungeva contemporaneamente da camera di combustione e ugello di scarico (in maniera simile a quanto avviene in un postbruciatore), con iniettori di cherosene disposti circolarmente su un anello che stabilizzava la fiamma. La geometria dell'ugello di scarico veniva modificata facendo scorrere idraulicamente una spina Pelton avanti o indietro in modo da regolare l'area di efflusso. L'espansione dei gas di combustione generava la spinta, pari a circa 750 kgf (7,3 kN)\nLa soluzione impiegata dal motore di Campini \u00e8 definita motoreattore e sviluppava il medesimo concetto gi\u00e0 seguito dall'ingegnere rumeno Henri Coand\u0103 nella realizzazione del proprio velivolo Coand\u0103-1910.\nImpiego operativo.\nIl 28 agosto 1940 l'esemplare NC4849 (Numero di Costruzione), primo esemplare costruito del Campini Caproni fu mandato in volo per 10 minuti: a pilotarlo vi era Mario de Bernardi che decoll\u00f2 e atterr\u00f2 nell'Aerodromo d\u2019Italia. Il 16 settembre dello stesso anno fu provato in volo per altri 5 minuti. Il primo volo ufficiale per la consegna al Centro Sperimentale della Regia Aeronautica di Guidonia risale al 30 novembre 1941 quando Mario de Bernardi e l'ing. Giovanni Pedace volarono dall'aeroporto Milano Linate a quello di Guidonia a Roma, percorrendo 475\u00a0km alla velocit\u00e0 media di 209\u00a0km/h. Durante il volo la camera di combustione non venne mai attivata per risparmiare carburante secondo il volere del pilota; l'aereo vol\u00f2 quindi utilizzando la spinta data dal compressore che agiva come un'elica intubata. .\nL'Italia e il regime fascista ottennero gran prestigio dai complimenti avuti da ben 33 Stati, per l'impresa tecnologicamente avanzata per l'epoca. A distanza di dodici mesi dallo svolgimento del volo la Federazione Aeronautica Internazionale, tramite la Reale Unione Nazionale Aeronautica (RUNA), fece sapere di avere iscritto la prestazione nella lista ufficiale delle \"prove controllate\"; il riconoscimento ufficiale come \"primato\" avrebbe per\u00f2 dovuto attendere la successiva riunione della Commissione Sportiva cui spettava anche il compito di creare la categoria delle \"aerodine a reazione\", fino ad allora inesistente.\nA posteriori si pot\u00e9 affermare che non si tratt\u00f2 del primo volo di un velivolo a reazione, tenuto conto non solo del tipo di propulsore del velivolo realizzato dalla Caproni, DLPL, ma, all'epoca, non erano noti i tentativi di Hans von Ohain e del gruppo Heinkel che il 27 agosto del 1939 avevano fatto volare l'Heinkel He 178 in tutta segretezza. Il primo velivolo a reazione costruito in Italia fu in realt\u00e0 il F.I.A.T. G. 80 1-B che vol\u00f2 ad Amendola il 9.12.1951 mentre i primi aviogetti a solcare i cieli italiani furono nel dicembre 1944 i due YP-80A assegnati al 1\u00ba Fighter Group di stanza a nord di Foggia nell'ambito del progetto Extraversion.\nL'esemplare NC4849, una volta consegnato al Centro Sperimentale della Regia Aeronautica presso l'aeroporto di Guidonia, ricevette la matricola militare MM487 e fu provato in volo dal 13 gennaio 1942 al 27 agosto 1942. Fu quindi sistemato in un hangar dell'aeroporto di Guidonia dove rimase gravemente danneggiato (in seguito a un bombardamento) il 24 ottobre 1943. Dopo la fine della guerra fu recuperato da una commissione inglese che lo trasfer\u00ec a Farnborough per essere studiato. Fu quindi demolito nel 1949 sulla base di Newton (cfr. pag. 16 de Campini Caproni - Serie Ali d'Italia, Mini n. 5, di Gregory Alegi).\nIl secondo Campini Caproni realizzato, il n. 2, NC4850, dopo alcune prove a terra fece il suo primo volo contrattuale il 31.8.1941 e ricevette la MM.488. non venendo mai inviato al centro sperimentale di Guidonia. Rimase conservato presso le Officine Caproni di Taliedo e quindi preso in carico nel dopo guerra dall'Aeronautica Militare che lo espose presso il Museo dell'Aria di Torino negli anni sessanta e quindi al Museo dell'Aeronautica di Vigna di Valle dove \u00e8 tuttora conservato. Presso questa struttura alcuni soci del Gruppo Amici Velivoli Storici notarono un numero \"2\" sotto i piani di coda, particolare che era gi\u00e0 visibile su una foto del medesimo velivolo scattata al tempo dei collaudi.\nEsemplari attualmente esistenti.\nOltre all'esemplare conservato al Museo storico dell'Aeronautica Militare di Vigna di Valle, la fusoliera oggetto delle prove a punto fisso \u00e8 stata esposta al Museo nazionale della scienza e della tecnologia Leonardo da Vinci di Milano.\nModellismo.\nVelivolo unico nel suo genere per la formula propulsiva adottata, ancorch\u00e9 dal controverso rilievo tecnico e storico, \u00e8 stato ignorato dal mondo modellistico con l'unica eccezione della Delta, casa produttrice nazionale che negli anni 1970 produsse un discreto (per gli standard dell'epoca) modello in scala 1/72.\nDopo circa 40 anni, dall'effervescente mondo dei produttori cechi, \u00e8 apparso un secondo kit, anch'esso in scala 1/72. Il Modello Valom \u00e8 di ben altro standard e arricchito da alcune parti in resina e metallo fotoinciso, ancorch\u00e9 con tettucci stampati in vacuform. Per gli amanti del genere, \u00e8 disponibile una confezione \"What if\" con aggiunti armamenti per un'ipotetica versione militare operativa, ovviamente con decals di fantasia."}
{"id": "487649", "revid": "35804", "url": "https://it.wikipedia.org/wiki?curid=487649", "title": "Jackie Chun", "text": ""}
{"id": "487650", "revid": "88740", "url": "https://it.wikipedia.org/wiki?curid=487650", "title": "De Laurentiis", "text": "De Laurentiis \u00e8 un cognome italiano."}
{"id": "487663", "revid": "123359072", "url": "https://it.wikipedia.org/wiki?curid=487663", "title": "Bertolucci", "text": ""}
{"id": "487665", "revid": "21079", "url": "https://it.wikipedia.org/wiki?curid=487665", "title": "Molteplicit\u00e0 algebrica", "text": ""}
{"id": "487666", "revid": "1522738", "url": "https://it.wikipedia.org/wiki?curid=487666", "title": "God Bless Our Homeland Ghana", "text": "God Bless Our Homeland Ghana (in italiano: \"Dio benedica la nostra patria, il Ghana\") \u00e8 l'inno nazionale del Ghana.\nL'inno \u00e8 stato composto da Philip Gbeho ed adottato come inno ufficiale dopo l'indipendenza nel 1957. Successivamente il testo \u00e8 stato modificato nel 1966 a seguito di un colpo di Stato.\nIl testo (in inglese).\nGod bless our homeland Ghana, \nAnd make our nation great and strong, \nBold to defend for ever, \nThe cause of Freedom and of Right. \nFill our hearts with true humility \nMake us cherish fearless honesty, \nAnd help us to resist oppressor's rule \nWith all our will and might for evermore.\nHail to thy name, O Ghana,\nTo thee we make our solemn vow: \nSteadfast to build together \nA nation strong in Unity; \nWith our gifts of mind and strength of arm, \nWhether night or day, in mist or storm, \nIn every need what'er the call may be, \nTo serve thee, Ghana, now and evermore.\nRaise high the flag of Ghana \nAnd one with Africa advance; \nBlack star of hope and honour, \nTo all who thirst for liberty; \nWhere the banner of Ghana freely flies, \nMay the way of freedom truly lie \nArise, arise, O sons of Ghanaland,\nAnd under God march on for evermore.\nTraduzione in Italiano.\nDio benedica la nostra patria, il Ghana \ne renda la nostra nazione grande e forte, \nFiera di difendere per sempre \nla causa della libert\u00e0 e del diritto. \nRiempi i nostri cuori con la vera umilt\u00e0 \nFacci accarezzare la intrepida onest\u00e0 \ne aiutaci a resistere al potere degli oppressori \ncon tutta la nostra volont\u00e0 e potenza per sempre. \nSalve al tuo nome, o Ghana! \na te noi diamo il nostro voto solenne: \nRisoluti a costruire insieme \nuna nazione forte in unit\u00e0; \ncon le nostre doti di mente e la forza delle braccia, \nsia di notte che di giorno, nella nebbia e nella tempesta, \nad ogni necessit\u00e0, qualunque sia la chiamata, \nper servir te, Ghana, ora e sempre. \nSollevate alta la bandiera del Ghana \ne avanzate con l'Africa come foste una sol cosa; \nLa nera stella della speranza e dell'onore \nai tutti coloro che hanno sete di libert\u00e0; \nLaddove la bandiera del Ghana sventola libera, \nsi pu\u00f2 trovare davvero la strada verso la libert\u00e0; \nAlzatevi, alzatevi, o figli del Ghana \ne marciamo sempre sotto Dio!"}
{"id": "487667", "revid": "767487", "url": "https://it.wikipedia.org/wiki?curid=487667", "title": "Atmosphere", "text": "Gli Atmosphere sono un gruppo hip hop statunitense, formato da:\nContenuti delle liriche.\nLe rime di Slug si concentrano principalmente sulle sue opinioni politiche, sulle donne e su esperienze fisiche ed emozionali. I brani pi\u00f9 famosi descrivono le difficolt\u00e0 di Slug e delle deprecabili relazioni con le donne, individuate di solito, sotto il nome di Lucy. Slug rappa anche su istanti, definiti come, \"\"slice of life moments\",\" in italiano\": \"fette di vita\"\", ossia storie che raccontano, ad esempio, le vicende di un poliziotto in lotta contro il potere, \"Between The Lines\", di un lavoratore di un discount stanco dell'orario 9-17, della vita sentimentale di una donna, \"The Woman With The Tattooed Hands\". Diversi dischi degli Atmosphere sono considerati degli esempi di conscious rap ed Emo rap.\nCollaborazioni.\nHa anche pubblicato due album con Murs del gruppo Living Legends. L'idea per \"Felt: A Tribute to Christina Ricci\" (2002), il loro primo disco come duo, \u00e8 nata durante un tour: i due hanno inciso il disco con l'intenzione di dare ulteriore visibilit\u00e0 al caso Ricci, dedicando all'attrice l'intero album, prodotto da \"The Grouch\" dei Living Legends. Nel 2005 pubblicano la loro seconda collaborazione, \"Felt Vol. 2: A Tribute to Lisa Bonet\", disco prodotto da Ant.\nSlug ha collaborato con altri rapper, come Brother Ali, Vakill, P.O.S, X-Ecutioners, Blueprint, Jean Grae, Static &amp; Nat Ill, Booka B e per diversi prodotti dei Living Legends."}
{"id": "487668", "revid": "21079", "url": "https://it.wikipedia.org/wiki?curid=487668", "title": "Molteplicit\u00e0 geometrica", "text": ""}
{"id": "487669", "revid": "35707", "url": "https://it.wikipedia.org/wiki?curid=487669", "title": "Paparazzi", "text": ""}
{"id": "487670", "revid": "121239974", "url": "https://it.wikipedia.org/wiki?curid=487670", "title": "Paparazzo", "text": "Con il termine paparazzo si definiscono (a volte in modo dispregiativo) quei fotografi specializzati nel riprendere personaggi famosi in occasioni pubbliche o nella loro sfera privata, quasi sempre cercando le situazioni pi\u00f9 particolari, pi\u00f9 rare, pi\u00f9 compromettenti (in modo da poterne ricavare pi\u00f9 denaro).\nIl termine \u00e8 una parola d'autore creata e diffusasi grazie al film di Federico Fellini \"La dolce vita\", nel quale un personaggio (interpretato da Walter Santesso), che esercita questa professione, ha il cognome Paparazzo.\nFellini modell\u00f2 il personaggio sui racconti di Carlo Riccardi, Tazio Secchiaroli, Matteo Ridolfi e Marcello Geppetti, celebri fotografi dei divi nella Roma degli anni sessanta.\n\u00c8 stato Rino Barillari a valorizzare il termine \"paparazzo\" rendendola una figura rispettabile del fotogiornalismo italiano.\nOrigine del nome.\nPer la scelta del nome Fellini e Flaiano, sceneggiatore del film, si ispirarono al personaggio di un libro di George Gissing che Fellini stava leggendo all'epoca: Coriolano Paparazzo era il nome del proprietario d'albergo che ospit\u00f2 lo scrittore inglese a Catanzaro durante il viaggio in Italia del 1897 descritto in \"Sulla riva dello Jonio\".\nSull'origine del nome circolano, per\u00f2, diverse versioni. Sembra che Fellini stesso si divertisse a raccontarla ogni volta in modo diverso.\nIn un'intervista rilasciata dopo l'uscita nelle sale de \"La dolce vita\", Giulietta Masina diceva di aver suggerito a Fellini questo termine inventato, componendo \"pappataci\", ovvero zanzare, e \"ragazzi\".\nAltri attribuiscono la paternit\u00e0 della parola paparazzo allo scrittore abruzzese Ennio Flaiano che, descrivendo i fotografi, paragon\u00f2 l'obiettivo della macchina fotografica all'apertura e chiusura delle valve delle vongole, \"paparazze\" in dialetto abruzzese, e per estensione al personaggio dietro la fotocamera.\nTracciando una storia dell'uso di questa parola, si ricordi anche che nella storia a fumetti di Benito Jacovitti \"Pippo agli antipodi\" (1953) due minatori italiani viventi in Australia si chiamano Giuseppone e Giorgione Paparazzo.\nIl termine \"paparazzo\" \u00e8 stato utilizzato dalla stampa di tutto il mondo in occasione dell'incidente mortale di Lady Diana e Dodi Al-Fayed a Parigi nel 1997, causato da una corsa ad alta velocit\u00e0 nel tentativo di sfuggire a un gruppo di fotografi d'assalto. Il nome ha anche fornito il titolo ad alcuni film dedicati ai fotografi professionisti specializzati nella ricerca di foto intime dei divi.\nDi fatto, \u00e8 rimasto ormai come termine associato al fotografo invadente, usato anche negli Stati Uniti e in genere in tutto il continente nord e sud americano, dove viene usato sempre al plurale \"paparazzi\", anche quando si parla di un singolo.\nCapostipite dei paparazzi a Roma e padre fondatore del fotogiornalismo italiano \u00e8 da considerarsi certamente il fotografo Adolfo Porry Pastorel testimone della belle \u00e9poque, ma anche autore delle foto di maggior di successo del Duce e del Ventennio (ad es. la celebre serie di Benito Mussolini durante \"la battaglia del grano\"), oltre che di foto \"non ufficiali\" e istantanee destinate a entrare nella memoria collettiva e spesso sequestrate dalla censura dell'epoca. Negli Stati Uniti il pi\u00f9 famoso paparazzo \u00e8 Ron Galella, noto per aver immortalato numerosi divi del cinema nella loro intimit\u00e0, procurandosi anche diversi problemi giudiziari con alcune personalit\u00e0 come Jaqueline Kennedy e Marlon Brando.\nNella musica.\nIl termine \"paparazzi\", fra le altre, compare nelle seguenti canzoni:"}
{"id": "487673", "revid": "124793240", "url": "https://it.wikipedia.org/wiki?curid=487673", "title": "Alec Guinness", "text": "Considerato tra i maggiori attori inglesi del XX secolo al fianco di John Gielgud e Laurence Olivier, intraprese la carriera artistica sui palcoscenici teatrali, affermandosi presto come \"uno dei pi\u00f9 completi interpreti shakespeariani\" fino ad approdare allo storico teatro londinese Old Vic.\nGuinness \u00e8 tuttavia principalmente conosciuto come attore cinematografico, in particolare per le sue collaborazioni col regista David Lean, che gli fece interpretare diversi ruoli che lo resero familiare al grande pubblico: Herbert Pocket in \"Grandi speranze\" (1946), Fagin in \"Le avventure di Oliver Twist\" (1948), il colonnello Nicholson in \"Il ponte sul fiume Kwai\" (1957), che gli valse il premio Oscar al miglior attore, il principe Faisal in \"Lawrence d'Arabia\" (1962), Yevgraf ne \"Il dottor \u017divago\" (1965) e il professor Godbole in \"Passaggio in India\" (1984). Si segnalano anche le celebri interpretazioni dell'erede al trono di Ungheria Principe Alberto a fianco di Grace Kelly ne \"Il cigno\" (1956), del maestro jedi Obi-Wan Kenobi nell'originale trilogia di \"Guerre stellari\" diretta da George Lucas, e quella del Conte di Dorincourt ne \"Il piccolo Lord\" (1980).\nBiografia.\nI primi anni.\nGuinness nacque al n. 155 di Lauderdale Mansions South, Lauderdale Road, Maida Vale, Londra col nome di Alec Guinness de Cuffe. Il nome da nubile di sua madre era Agnes Cuff ed era nata nel 1890 da Edward Cuff e da Mary Ann Benfield. Dal certificato di nascita di Guinness risulta il nome completo della madre, ma nello spazio per il solo nome viene riportato nome e cognome nella forma \"Alec Guinness\", mentre il nome del padre \u00e8 lasciato bianco.\nL'identit\u00e0 del padre di Guinness non \u00e8 mai stata ufficialmente confermata anche se si \u00e8 ritenuto che egli discendesse dalla famiglia anglo-irlandese dei Guinness. Egli ebbe a ogni modo una figura chiave della sua vita, il banchiere scozzese Andrew Geddes, il quale sostenne i costi per i suoi studi privati. Geddes faceva visita occasionalmente a Guinness e a sua madre, presentandosi come uno zio. Guinness cominci\u00f2 per\u00f2 sempre pi\u00f9 a disinteressarsi a sua madre, ancor pi\u00f9 quando questa si rispos\u00f2 con un uomo violento, rimasto scioccato psicologicamente da una ferita riportata nella Guerra d'indipendenza irlandese.\nL'inizio della carriera e il servizio in guerra.\nGuinness lavor\u00f2 dapprima come copiatore, cominciando ufficialmente il suo percorso artistico in teatro all'et\u00e0 di 20 anni, ancora studente, ricoprendo una parte in \"Libel\", che apr\u00ec la stagione del vecchio King's Theatre a Hammersmith, e quindi venne trasferito al Playhouse, quando il suo \"status\" venne elevato ad attore a pieno titolo e il suo salario portato a una sterlina alla settimana. Egli apparve dunque all'Albery Theatre nel 1936, all'et\u00e0 di 22 anni, nel ruolo di Osric nell\"Amleto\" di John Gielgud. Nello stesso anno firm\u00f2 un contratto con l'Old Vic, ove ebbe la possibilit\u00e0 di recitare in alcuni ruoli classici. Durante questo periodo collabor\u00f2 con attori e attrici che sarebbero poi divenuti suoi grandi amici e co-protagonisti dei suoi film in futuro, tra cui John Gielgud, Peggy Ashcroft, Anthony Quayle e Jack Hawkins. Ebbe una particolare ammirazione per Stan Laurel.\nGuinness prosegu\u00ec la carriera continuando a interpretare ruoli shakespeariani. Nel 1937 fu Aumerle nel \"Riccardo II\" e Lorenzo ne \"Il mercante di Venezia\" sotto la direzione di John Gielgud. Prese parte nel 1938 alla produzione dell\"Amleto\" che gli valse il plauso del pubblico americano. Apparve come Romeo nella produzione di \"Romeo e Giulietta\" (1939), fu Andrew Aguecheek ne \"La dodicesima notte\", Exeter nell\"Enrico V\" nel 1937, antagonista di Laurence Olivier, e Ferdinand ne \"La tempesta\", antagonista di Gielgud nel ruolo di Prospero. Nel 1939 adatt\u00f2 per il palcoscenico la novella \"Grandi speranze\" di Charles Dickens, riservandosi il ruolo di Herbert Pocket. La rappresentazione fu un successo e uno degli spettatori era proprio il giovane David Lean, che diriger\u00e0 poi Guinness in questo ruolo nella versione cinematografica del 1946.\nDurante la seconda guerra mondiale entr\u00f2 nella Royal Navy Volunteer Reserve, servendo dapprima come marinaio sino al 1941 e poi ottenendo il grado di ufficiale dall'anno successivo. Ottenne quindi il comando di un'imbarcazione che prese parte all'invasione della Sicilia e dell'Elba e poi si occup\u00f2 del trasporto di vettovaglie e rifornimenti ai partigiani iugoslavi. Durante la guerra, gli vennero accordati dei permessi per apparire in \"Flare Path\" di Terence Rattigan.\nLa carriera sul palcoscenico dopo la guerra.\nGuinness fece ritorno all'Old Vic nel 1946 e vi rimase sino al 1948, interpretando il ruolo di Abel Drugger in \"The Alchemist\" di Ben Jonson, del pazzo nel \"Re Lear\" con Laurence Olivier nel ruolo di protagonista, di DeGuiche nel \"Cyrano de Bergerac\" con Ralph Richardson nel ruolo di protagonista, e infine apparendo egli stesso come protagonista nel \"Riccardo II\" di Shakespeare. Dopo aver lasciato l'Old Vic, ebbe il ruolo di ic Birling ne \"An Inspector Calls\" di J. B. Priestley al New Theatre nell'ottobre del 1946. Fu l'ospite inatteso ne \"The Cocktail Party\" (1950) tratto da T. S. Eliot. Per la terza volta mise in scena l\"Amleto\", questa volta per\u00f2 sotto la propria direzione al New Theatre (1951), che si rivel\u00f2 per\u00f2 un insuccesso.\nInvitato dall'amico Tyrone Guthrie a prendere parte alla prima stagione dello Stratford Festival del Canada, Guinness visse per un breve periodo a Stratford, nell'Ontario. Vinse un Tony Award per le sue performance a Broadway, in particolare nel ruolo del poeta Dylan Thomas in \"Dylan\". Fu quindi protagonista nel \"Macbeth\" con Simone Signoret al Royal Court Theatre nel 1966, altro notevole fallimento. Fece l'ultima apparizione in teatro al Comedy Theatre il 30 maggio 1989, nella commedia \"A Walk in the Woods\". In tutto, tra il 2 aprile 1934 e il 30 maggio 1989, recit\u00f2 in 77 parti teatrali.\nLa carriera cinematografica.\nIn ambito cinematografico, Guinness fu uno dei maggiori interpreti delle Ealing Comedies, facendosi particolarmente notare quando interpret\u00f2 otto ruoli diversi in \"Sangue blu\" (1949). Altri film di questo periodo furono \"L'incredibile avventura di Mr. Holland\", \"La signora omicidi\" e \"Lo scandalo del vestito bianco\". Nel 1952, il regista Ronald Neame lo scrittur\u00f2 nel suo primo ruolo romantico, assieme a Petula Clark, in \"Asso pigliatutto\". Nel 1951, venne riconosciuto come una delle star inglesi pi\u00f9 popolari del momento.\nTra gli altri film di questo periodo, da ricordare \"Il cigno\" (1956) con Grace Kelly, nel suo ultimo film da protagonista; \"La bocca della verit\u00e0\" (1958) nel quale interpret\u00f2 il ruolo del pittore ubriacone Gulley Jimson, per il quale venne candidato a un Academy Award; ebbe il ruolo di protagonista ne \"Il nostro agente all'Avana\" (1959) di Carol Reed, quello di Marco Aurelio in \"La caduta dell'Impero romano\" (1964); recit\u00f2 in \"Quiller Memorandum\" (1966), fu il fantasma di Marley in \"La pi\u00f9 bella storia di Dickens\" (1970), Carlo I in \"Cromwell\" (1970), Papa Innocenzo III in \"Fratello sole, sorella luna\" (1971) di Franco Zeffirelli e fu protagonista in \"Gli ultimi 10 giorni di Hitler\" (1973), che \u00e8 considerato la sua pi\u00f9 riuscita interpretazione cinematografica, anche se la critica non gli fu favorevole. Altro ruolo che solitamente \u00e8 considerato uno dei suoi migliori \u00e8 quello del colonnello Jock Sinclair in \"Whisky e gloria\" (1960). Inoltre ricopr\u00ec il ruolo di Jamesignora Bensignora (in inglese Jamessir Bensonmum), il maggiordomo cieco, in \"Invito a cena con delitto\" di Neil Simon (1976), e diede una straordinaria interpretazione del conte di Dorincourt nel film \"Il piccolo Lord\" (1980) di Jack Gold.\nI film con David Lean.\nGuinness ebbe particolare fortuna per i suoi lavori sotto la direzione di David Lean. Dopo essere apparso in \"Grandi speranze\" (1946) e in \"Le avventure di Oliver Twist\" (1948), gli venne affidato il ruolo di protagonista ne \"Il ponte sul fiume Kwai\" (1957). Per questa sua performance nel ruolo del colonnello Nicholson, l'integerrimo militare delle giubbe rosse inglesi, vinse il premio Oscar al miglior attore protagonista. Malgrado le difficili e spesso ostili relazioni, Lean defin\u00ec Guinness \"il mio portafortuna\", continuando a scritturarlo in altri ruoli come protagonista e caratterista: il capo arabo principe Faysal in \"Lawrence d'Arabia\" (1962), il bolscevico Yevgraf, ne \"Il dottor \u017divago\" (1965), il mistico professore indiano Godbole in \"Passaggio in India\" (1984). Gli venne proposto anche un ruolo in \"La figlia di Ryan\" (1970), ma egli declin\u00f2 l'offerta. A quel tempo, Guinness aveva un poco \"rinnegato\" la collaborazione con Lean che stava cominciando a diventare per lui troppo soffocante, sebbene poi al funerale di questi lo defin\u00ec come un regista \"piacevole e affabile\".\n\"Star Wars\".\nA partire dal 1977, il ruolo di Obi-Wan Kenobi nella trilogia originale di \"Star Wars\" port\u00f2 Guinness a essere conosciuto sugli schermi internazionali da una nuova generazione, oltre a valergli la candidatura per un Golden Globe e un premio Oscar. Nelle lettere agli amici, descrisse il film come \"una favola da spazzatura\", ma esso venne generalmente molto apprezzato e all'attore fu anzi raddoppiato lo stipendio per spingerlo a interpretarlo anche in seguito. Malgrado la sua poca propensione per la trama, Guinness cap\u00ec che il film avrebbe sbancato il botteghino e per questo contratt\u00f2 col regista George Lucas l'anticipazione di una somma per la produzione in cambio del 2% dei profitti del film (Lucas aveva da contratto 1/5 dei profitti dell'intero film). Questo fatto lo rese un attore molto ricco nell'ultima parte della sua vita, al punto che acconsent\u00ec nuovamente a ricoprire il ruolo di Kenobi a condizione di non contribuire ad alcuna pubblicit\u00e0 per promuovere il film. Dopo aver visto l'opera terminata, Guinness scrisse nel suo diario \u201c\u00c8 un film molto spettacolare e tecnicamente notevole. Emozionante, molto rumoroso ma sincero. Secondo me la battaglia finale dura cinque minuti di troppo. Alcuni dei dialoghi sono atroci e la maggior parte si confonde nel frastuono generale. Rimane comunque un'esperienza che lascia il segno\u201d.\nAbituato a un pubblico diverso, presto si stanc\u00f2 di venire identificato col suo ruolo in \"Star Wars\"; George Lucas sostenne che l'attore fosse rimasto deluso per il fatto che nella sceneggiatura definitiva il suo personaggio venisse ucciso, ma in un'intervista del 1999 Guinness dichiar\u00f2 di essere stato lui stesso a suggerire al regista di farlo morire, cos\u00ec da fargli assumere maggiore rilievo. Anche se ebbe sempre una considerazione non ottimale del film, Lucas e gli altri membri del cast come Mark Hamill, Harrison Ford, Anthony Daniels e Carrie Fisher ebbero sempre parole di alto riguardo per la cortesia e la professionalit\u00e0 dell'attore britannico, sia sul set sia fuori. Nell'ultimo volume de \"A Positively Final Appearance\" (1997), racconta come egli una volta abbia concesso un autografo a un fan che pretendeva di aver visto \"Star Wars\" pi\u00f9 di 100 volte, a condizione per\u00f2 che il ragazzo smettesse di rivedere il film, perch\u00e9 Guinness gli disse: \"questo potrebbe avere effetti nocivi sulla tua vita\". Con il passare degli anni, divenne cos\u00ec stufo delle nuove generazioni di spettatori che lo conoscevano solo per il ruolo di Obi-Wan Kenobi, da gettare direttamente via la posta dei fan di \"Guerre stellari\" senza nemmeno leggerla.\nApparizioni televisive.\nDagli anni '70, Guinness fece anche diverse apparizioni televisive, interpretando il ruolo di George Smiley nelle novelle di John le Carr\u00e9: \"Tinker, Tailor, Soldier, Spy\" e \"Smiley's People\". Le Carr\u00e9 fu cos\u00ec impressionato dalla sua interpretazione nel ruolo di Smiley che rimodul\u00f2 le caratterizzazioni del personaggio proprio su Guinness. Una delle sue ultime apparizioni fu nel dramma della BBC \"Eskimo Day\" (1996). Per queste interpretazioni vinse due British Academy Television Award per il miglior attore.\nPremi e riconoscimenti.\nGuinness vinse il premio Oscar nel 1958 per \"Il ponte sul fiume Kwai\" (1957) dopo che era gi\u00e0 stato candidato nel 1952 per il suo ruolo in \"L'incredibile avventura di Mr. Holland\". Venne candidato nuovamente nel 1959 per \"La bocca della verit\u00e0\" tratto da Joyce Cary e ottenne inoltre una candidatura all'Oscar al miglior attore non protagonista per il ruolo di Obi-Wan Kenobi in \"Guerre stellari\" nel 1977. Ricevette un Oscar alla carriera nel 1980, mentre nel 1988 ebbe un'altra candidatura come miglior attore non protagonista per \"Little Dorrit\". Per i suoi lavori teatrali, ricevette la Evening Standard Award per la sua performance in \"Ross\" di T. E. Lawrence e per il ruolo di Dylan Thomas in \"Dylan\".\nVenne nominato Commendatore dell'Ordine dell'Impero Britannico nel 1955, e ottenne il titolo di Knight Bachelor (cavaliere) nel 1959. Nel 1991 ricevette la laurea onoraria presso l'Universit\u00e0 di Cambridge. Tre anni pi\u00f9 tardi, all'et\u00e0 di 80 anni, venne nominato Compagno dell'Order of the Companions of Honour. Guinness ricevette anche una stella all'Hollywood Walk of Fame al n.1559 di Vine Street, l'8 febbraio 1960.\nVita privata e la conversione religiosa.\nNel 1938 spos\u00f2 l'attrice Merula Sylvia Salaman, dalla quale nel 1940 ebbe un figlio, Matthew Guinness, che successivamente divenne anch'egli attore. Gi\u00e0 durante il periodo di servizio nella Royal Navy, Guinness aveva pensato di divenire un pastore anglicano. Nel 1954, mentre indossava il costume da prete cattolico durante le riprese di \"Padre Brown\" in Borgogna, venne realmente scambiato per un sacerdote da un bambino del posto. Questo particolare incontro lasci\u00f2 un segno e l'attore vi ripens\u00f2 anche in et\u00e0 avanzata.\nQuando suo figlio si ammal\u00f2 di poliomielite all'et\u00e0 di 11 anni, cominci\u00f2 a frequentare la chiesa locale per pregare. Alcuni anni dopo, nel 1956, si convert\u00ec al cattolicesimo romano. Sua moglie lo segu\u00ec nel 1957 mentre Guinness si trovava in Sri Lanka per girare \"Il ponte sul fiume Kwai\" e pertanto ella pot\u00e9 informarlo solo a conversione avvenuta. Tutte le mattine era solito recitare un verso del \"Salmo 143\", \"Perch\u00e9 io possa sentire il tuo amore dalla mattina\".\nLa morte.\nGuinness mor\u00ec il 5 agosto 2000, di un cancro al fegato, a Midhurst nel West Sussex. Era stato ricoverato in ospedale per curare un glaucoma, e da poco gli era stato diagnosticato anche un cancro alla prostata. Venne sepolto a Petersfield, Hampshire. La vedova, Lady Guinness, mor\u00ec due mesi dopo di cancro a Petersfield, anch'ella all'et\u00e0 di 86 anni, e venne sepolta accanto al marito, col quale aveva convissuto per 62 anni.\nDoppiatori italiani.\nNelle versioni in italiano dei suoi film, Alec Guinness \u00e8 stato doppiato da: "}
{"id": "487676", "revid": "1305772", "url": "https://it.wikipedia.org/wiki?curid=487676", "title": "B.G.", "text": "Ha iniziato la sua carriera musicale firmando per Cash Money Records nel 1996 . Lui, Lil Wayne, insieme ai rapper Juvenile e Turk, formarono collettivamente il gruppo, gli Hot Boys nel 1997. BG pubblic\u00f2 diversi album da solista per Cash Money, incluso il \"Chopper City in the Ghetto\". Nel 2001, si \u00e8 dimesso dalla Cash Money Records e ha creato la sua etichetta, Chopper City Records.\nBiografia.\nChristopher \"Doggey\" Dorsey, ha avuto un'infanzia normale in un sobborgo di New Orleans, alle scuole elementari rappa come hobby. A dodici anni il padre viene ucciso in una rapina, il figlio poco dopo si ritrova a fare vita di strada, vendendo marijuana, cocaina e successivamente eroina, a cui successivamente diventer\u00e0 dipendente.\nCarriera.\nL'etichetta indipendente Cash Money Records, specializzata in artisti di musica rap in quel periodo ricercava nuovi talenti e Dorsey fu raccomandato all'etichetta dal proprio barbiere mentre tagliava i capelli ai fratelli Brian \"Baby\" Williams e Ronald \"Slim\" Williams, capi dell'etichetta. Dopo un'audizione improvvisata, Dorsey viene scritturato per la emergente label.\nDorsey, preso il nome B.G. (Baby Gangsta), pubblica il suo album di debutto, \"True Story\", nel 1992 all'et\u00e0 di 12 anni. Il suo lavoro del 1996 \"Chopper City\", registrato a soli 15 anni, \u00e8 considerato un classico del genere del sud, vendendo 100.000 copie nonostante un'etichetta indipendente. L'anno successivo B.G. pubblica gli album \"It's All on U, Vol. 1\" e \"It's All on U, Vol. 2\" quando la Cash Money firma un affare da 30 milioni di dollari con la Universal Records nel 1997, B.G. inizia a lavorare a \"Chopper City in the Ghetto\". L'album contiene la hit \"Bling Bling\" che, assieme a Back That Azz Up di Juvenile, da un successo nazionale alla Cash Money. \"Bling bling\" diventer\u00e0 anche una parola comune nello slang hip hop per indicare gioielli costosi, macchine eccessive ed in generale segni di opulenza, tipici dei video e delle cover targati Cash Money, e della vita di B.G. che inizia ad indossare Rolex, denti d'oro e altre celebrazioni del suo successo e della sua ricchezza.\nB.G. \u00e8 rimasto con Cash Money per tutti gli anni 1990, oltre ad essere stato membro degli Hot Boys con Juvenile, Lil Wayne e Turk. Ha lasciato poi la label all'inizio del 2001 per una disputa con Brian \"Baby\" Williams, creando l'etichetta indipendente Chopper City Records affiliata alla Koch Records, seguendo poi un programma di recupero per tossicodipendenti in Minnesota per la sua dipendenza da eroina. Nel 2003 esce il suo primo lavoro per Koch, \"Living Legend\", che diventa disco d'oro. Nel 2004, pubblica \"Life After Cash Money\" e nel 2005 \"The Heart of Tha Streetz Vol. 1\". Ha anche collaborato a \"Y'all Heard of Me\" con C-Murder.\nB.G. non \u00e8 da confondere con B.G. the Prince of Rap.\nQuestioni legali.\nIl 3 novembre 2009, B.G. \u00e8 stato arrestato a New Orleans, in Louisiana, dopo che la polizia aveva fermato la sua Chevrolet Tahoe per una controllo. Durante la perquisizione del veicolo la polizia ha trovato tre pistole, alcuni caricatori e alcune droghe illegali. B.G. \u00e8 stato arrestato e rinchiuso nella prigione di Orleans per trasporto illegale di armi e droghe. L'11 febbraio 2010 \u00e8 comparso in tribunale dichiarandosi non colpevole . Il 18 luglio 2012 \u00e8 stato condannato a 14 anni di reclusione in un carcere federale per possesso di armi e corruzione di testimoni .\nControversie.\nB.G. ha lasciato l'etichetta Cash Money Records a causa di una controversia finanziaria con i proprietari Birdman e Ronald \"Slim\" Williams. In un'intervista a Big Tigger nel suo show su BET intitolato \"Rap City in the Basement\", B.G. ha dichiarato che Birdman ha cercato di \"fargli il lavaggio del cervello\". Questo lo sconvolse e lo fece allontanare da Cash Money Records."}
{"id": "487684", "revid": "919135", "url": "https://it.wikipedia.org/wiki?curid=487684", "title": "Polinomio irriducibile", "text": "In matematica, un polinomio formula_1 si dice irriducibile quando non esistono dei polinomi formula_2 e formula_3 tali che formula_4 con formula_2 e formula_3 non invertibili. In caso contrario, il polinomio si dice riducibile.\nSe i coefficienti del polinomio sono presi in un campo, i fattori di un polinomio riducibile sono entrambi di grado inferiore e non costanti. Ad esempio\n\u00e8 riducibile.\nSe per\u00f2 i coefficienti sono considerati appartenenti ad un anello, questo non \u00e8 sempre vero: ad esempio il polinomio formula_8 \u00e8 ovviamente irriducibile se considerato come polinomio in formula_9, mentre \u00e8 riducibile se considerato su formula_10, perch\u00e9 la fattorizzazione formula_11 non \u00e8 banale, in quanto l'inverso di formula_12, ovvero formula_13, non \u00e8 un numero intero, e quindi formula_12 non \u00e8 un elemento invertibile dell'anello dei polinomi a coefficienti interi.\nEsempi.\nL'irriducibilit\u00e0 dipende fortemente dalla scelta dell'anello a cui devono \nappartenere i coefficienti. Ad esempio, il polinomio \n\u00e8 irriducibile se tale anello \u00e8 quello degli interi, mentre \u00e8 riducibile se l'anello \u00e8 il campo dei numeri reali, perch\u00e9 qui si spezza in\nAnalogamente, il polinomio \n\u00e8 irriducibile sui numeri reali, mentre \u00e8 riducibile sui numeri complessi, perch\u00e9 si scompone come\nPolinomi irriducibili nei vari campi.\nNumeri complessi.\nPer il teorema fondamentale dell'algebra, un polinomio \u00e8 irriducibile sul campo dei complessi se e solo se ha grado formula_19.\nNumeri reali.\nI polinomi irriducibili sul campo dei reali sono precisamente:\nQuindi ogni polinomio a coefficienti reali \u00e8 il prodotto di alcuni polinomi di questi due tipi. Questo deriva dal fatto che se un numero complesso formula_20 \u00e8 uno zero di un polinomio, allora anche il suo complesso coniugato formula_21 \u00e8 soluzione, e il prodotto dei fattori\n\u00e8 formato da numeri reali.\nNumeri razionali.\nSul campo dei numeri razionali, esistono polinomi irriducibili di qualsiasi grado, ma non esiste nessun criterio generale per determinare se un polinomio sia irriducibile o meno. Esistono tuttavia vari metodi che possono dare o meno risultati; generalmente il primo passo \u00e8 trasformare il polinomio originario in un polinomio a coefficienti interi, moltiplicandolo per il minimo comune multiplo dei denominatori. L'operazione \u00e8 lecita grazie al lemma di Gauss, che garantisce che il polinomio originale \u00e8 irriducibile se e solo se lo \u00e8 il trasformato (a meno di fattori costanti, che sono irriducibili su formula_23 ma invertibili in formula_24). Dopo si possono provare varie strade:\nSe un polinomio non ammette radici razionali, non vuol dire sempre che \u00e8 irriducibile su formula_24: ci\u00f2 vale se e solo se il grado del polinomio \u00e8 minore o uguale a tre.\nIn particolare vale che se il polinomio \u00e8 irriducibile in formula_27 allora lo \u00e8 anche in formula_24. Ma non vale il viceversa.\nIrriducibilit\u00e0 assoluta.\nun polinomio multivariato definito sui numeri razionali si definisce assolutamente irriducibile se \u00e8 irriducibile sul campo complesso. Per esempio formula_32 \u00e8 assolutamente irriducibile; invece formula_33 pur essendo irriducibile sugli interi e sui reali, \u00e8 riducibile sui numeri complessi come formula_34 e quindi non \u00e8 assolutamente irriducibile.\nPi\u00f9 in generale, un polinomio definito su un campo formula_35 \u00e8 assolutamente irriducibile se \u00e8 irriducibile su ogni estensione algebrica di formula_36 e un insieme algebrico affine definito da equazioni con coefficienti in un campo formula_35 \u00e8 assolutamente irriducibile se non \u00e8 l'unione di due insiemi algebrici definiti da equazioni in un'estensione algebricamente chiusa di formula_38 In altre parole, un insieme algebrico assolutamente irriducibile \u00e8 sinonimo di una variet\u00e0 algebrica, che sottolinea che i coefficienti delle equazioni che lo definiscono possono non appartenere a un campo algebricamente chiuso.\nIl concetto di irriducibilit\u00e0 assoluta viene applicato, con lo stesso significato, anche alle rappresentazioni lineari di gruppi algebrici.\nIn tutti i casi, essere assolutamente irriducibili equivale ad essere irriducibili sulla chiusura algebrica del campo base."}
{"id": "487685", "revid": "1924342", "url": "https://it.wikipedia.org/wiki?curid=487685", "title": "Everybody (Madonna)", "text": "Everybody \u00e8 la canzone d'esordio della cantante statunitense Madonna, scritta dalla stessa cantante e prodotta da Mark Kamins, e pubblicata come singolo il 6 ottobre 1982. \u00c8 stato il primo singolo estratto dal primo album della cantante, l'omonimo \"Madonna\".\nAncora prima che fosse pubblicato come singolo dalla Sire Records, \"Everybody\" faceva parte di un demo-tape che Madonna utilizzava nei club di New York per farsi conoscere. In uno di questi locali, il \"Danceteria\", conobbe uno dei migliori dj dell'epoca, Mark Kamins, al quale fece ascoltare alcuni demo che aveva registrato con Stephen Bray. Vedendo l'eccezionale risposta dei clienti del locale, Kamins decise di produrlo.\nDato il ritmo ipnotico della canzone a met\u00e0 strada tra il pop e l'R&amp;B, tipico dei pezzi lanciati da moltissime cantanti nere dell'epoca, il pubblico credeva che Madonna fosse una cantante di colore: per questo motivo si dice che la casa discografica scelse di non fare apparire l'immagine di Madonna sulla copertina del singolo (che rappresenta un colorato collage di New York, realizzato da Lou Beach), appositamente per non perdere il pubblico di colore.\nIl 45 giri non varc\u00f2 i confini degli Stati Uniti alla sua pubblicazione: la casa discografica non volle rischiare un lancio massiccio per una cantante che ancora nessuno conosceva, il pezzo tuttavia divenne noto in un Paese straniero, il Brasile, per il suo inserimento nella telenovela \"Happy End\", successo di Rede Globo quell'anno. Le classifiche americane accolsero il pezzo timidamente: solo la \"dance chart\" vide il 45 giri come un discreto successo. Pur non rientrando nella classifica dei singoli pi\u00f9 venduti, il brano divent\u00f2 comunque un vero e proprio \"cult\" negli ambienti underground, soprattutto newyorkesi.\n\"Everybody\" non fu acclamata dalla critica e fatic\u00f2 a raggiungere la classifica generale di \"Billboard\". Madonna esegu\u00ec \"Everybody\" durante il \"Virgin Tour\", e con questa canzone chiudeva i concerti del \"The Girlie Show Tour\". Fu anche eseguita durante alcuni concerti dell\"'MDNA Tour\" e del \"Rebel Heart Tour\".\nIl brano fu successivamente inserito nella raccolta di remix \"You Can Dance\", del 1987, e nel greatest hits \"Celebration\" del 2009.\nIl video.\nIl semplice video della canzone, diretto da Ed Steinberg, mostra Madonna sul palco dello storico club newyorkese Paradise Garage, insieme ad una coppia di ballerini, mentre si scatenano sulle note della canzone. Il video \u00e8 stato coreografato dal fratello della cantante, Christopher Ciccone, il quale vi compare anche come uno dei ballerini insieme all'amica Erica Bell.\nEsecuzioni dal vivo.\nNel 1985 Madonna ha cantato \"Everybody\" nei club \"Danceteria\" e \"Uncle Sam's\" di New York, nonch\u00e9 in varie discoteche in giro per il mondo, tra cui anche in Italia. Inoltre ha eseguito il brano nella trasmissione della tv statunitense \"Dance Party\".\nIl brano \u00e8 stato inserito nelle scalette del \"Virgin Tour\" del 1985 e del \"Girlie Show\" del 1993: la versione proposta in questa performance \u00e8 stata introdotta dal brano \"Everybody Is a Star\" del gruppo Sly and the Family Stone. Nel \"Blond Ambition Tour\" il ritornello di \"Everybody\" \u00e8 stato utilizzato nell'introduzione di \"Express Yourself\".\nNel 2005 Madonna ha di nuovo cantato la sua prima canzone durante l\"'Hung Up Promo Tour\", in una versione remixata da Stuart Price, per il lancio dell'album \"Confessions on a Dance Floor\". La canzone \u00e8 stata cantata al \"Koko Club\", al club \"G.A.Y.\" di Londra e al club \"Studio Coast\" di Tokyo, mentre nel 2006 lo ha eseguito al festival \"Coachella Valley Music And Arts\" in California.\nGi\u00e0 nel 1982 Madonna, quando ancora stava cercando la sua affermazione, aveva eseguito \"Everybody\" nel \"Koko Club\", che allora si chiamava \"Camden Palace\".Nel 2012 Madonna la esegue in occasione dei suoi 30 anni di carriera durante l\"'MDNA Tour\" con tappa a San Jose.\nIl brano \u00e8 stato eseguito durante il medley del \"Rebel Heart Tour\".\nEdizione italiana.\nIn Italia nel 1982 usc\u00ec come 12\" e come lato B di \"Holiday \" nel 1983.\nAccrediti.\nNella versione di \"You Can Dance\":"}
{"id": "487696", "revid": "741067", "url": "https://it.wikipedia.org/wiki?curid=487696", "title": "Emilio Cigoli", "text": "Biografia.\nDiscendente dell'artista rinascimentale Lodovico Cardi, detto \"il Cigoli\". Il nonno Luigi era un attore del cinema muto che recit\u00f2 diverse volte al fianco di Francesca Bertini. Figlio di Carlo (1886 - 1932), anch'egli attore, e dell'attrice e doppiatrice Giovanna Cigoli, debutt\u00f2 a teatro a diciotto anni nella compagnia di Alfredo De Sanctis; in seguito far\u00e0 parte di quelle di Luigi Cimara e Alfredo Sainati, recitando al fianco di Marta Abba e Romano Cal\u00f2.\nDalla prima met\u00e0 degli anni trenta si dedic\u00f2 alla prosa radiofonica trasmessa dall'EIAR, spesso sotto la direzione di Aldo Silvani. Dopo un'intensa attivit\u00e0 teatrale debutt\u00f2 nel cinema nel 1935 in una piccola parte nel film \"Amo te sola\" di Mario Mattoli, ma non riusc\u00ec mai ad imporsi in modo significativo. La sua pi\u00f9 importante e nota interpretazione rimane quella ne \"I bambini ci guardano\" di Vittorio De Sica (1943), che lo richiama qualche anno dopo in \"Sciusci\u00e0\", ma da ricordare anche l'interpretazione in \"Domenica d'agosto\" del 1950.\nNegli anni settanta \u00e8 stato spesso impegnato negli sceneggiati televisivi prodotti dalla Rai, come \"Malombra\", \"Dimenticare Lisa\" o \"Il furto della Gioconda\".\nHa sposato Valentina Cortino con cui ha avuto due figli: Carlo e Ludovico. Si spos\u00f2 in seconde nozze con la direttrice del doppiaggio e dialoghista Giovanna Garatti.\nMor\u00ec dopo una breve malattia il 18 novembre 1980. \u00c8 sepolto al Cimitero del Verano.\nIl doppiaggio.\nIl periodo prebellico.\nDotato di una voce pastosa e baritonale, Cigoli fu attivo soprattutto come doppiatore, iniziando a lavorare dal 1936. Il primo attore protagonista da lui doppiato fu Fernandel nel film \"La vita trionfa\", mentre gli attori a doppiare con continuit\u00e0 nel periodo prebellico sono stati James Stewart, che nel dopoguerra passer\u00e0 a Gualtiero De Angelis, e John Wayne, che tranne in poche occasioni continuer\u00e0 a doppiare per tutta la carriera.\nIl biennio in Spagna.\nAll'inizio dell'estate del 1943 Cigoli si rec\u00f2 in Spagna per le riprese di due film di coproduzione italo-spagnola: \"Dora, la esp\u00eda\", diretto da Raffaello Matarazzo, e \"Il matrimonio segreto\", film rimasto incompiuto diretto da Camillo Mastrocinque; suoi compagni di viaggio e lavoro erano Nerio Bernardi, Anita Farra, Franco Coop, Felice Romano, Enrico Luzi, Adriano Rimoldi, Laura Solari e Paola Barbara. Finite le riprese, il gruppo di attori, considerati gli avvenimenti del 25 luglio e dell'8 settembre e i difficili collegamenti ferroviari, decise di rimandare il ritorno in patria. Fu un rappresentante della 20th Century Fox nella capitale spagnola a contattarli, proponendo loro di partecipare al doppiaggio di alcuni film della casa statunitense, che sarebbero stati pronti per la proiezione quando le condizioni in Italia avrebbero permesso la riapertura del mercato cinematografico.\nFurono doppiati nel periodo 1943-1944 alcuni film, tra i quali \"Com'era verde la mia valle\", \"Il sospetto\", \"La zia di Carlo\", \"Il pensionante\", \"Il segno di Zorro\", \"Il figlio della furia\", \"Prigionieri di Satana\". Queste pellicole arrivarono pronte in Italia a seguito delle truppe statunitensi e furono inserite nei circuiti cinematografici controllati dagli stessi statunitensi e dai responsabili delle case di distribuzione.\nNel 1945 il gruppo di attori torn\u00f2 a Roma ed Emilio Cigoli riprese la sua attivit\u00e0 di doppiatore, con la riapertura degli studi di sincronizzazione fermi da quasi due anni.\nIl successo alla C.D.C..\nNel 1946 divenne socio della Cooperativa Doppiatori Cinematografici (C.D.C.), diventando per circa un ventennio il doppiatore pi\u00f9 rappresentativo. Divenne la voce italiana ufficiale o ricorrente delle pi\u00f9 celebri star maschili della storia del cinema, come Gary Cooper, Clark Gable (doppiati precedentemente dal collega Romolo Costa), John Wayne, Gregory Peck, Burt Lancaster, William Holden, Jean Gabin, Randolph Scott, Joel McCrea, Howard Keel, Stewart Granger, George Sanders, Joseph Cotten, Charles Boyer, Henry Fonda, Orson Welles, Richard Burton, Charlton Heston, Robert Ryan, Sterling Hayden, Jeff Chandler, Vincent Price e Humphrey Bogart.\nRimangono famosi i suoi doppiaggi su Marlon Brando nella parte di Antonio nel \"Giulio Cesare\" di Joseph L. Mankiewicz e soprattutto di Terry Malloy in \"Fronte del porto\" di Elia Kazan; su Clark Gable in \"Via col vento\" e su Lee Van Cleef nei ruoli del colonnello Douglas Mortimer in \"Per qualche dollaro in pi\u00f9\" e di Sentenza ne \"Il buono, il brutto, il cattivo\" (entrambi film di Sergio Leone). Per il suo doppiaggio su Jean Gabin ne \"L'angelo del male\" ricevette una lunga lettera di congratulazioni da parte dell'attore francese.\nFu anche una suggestiva voce narrante in molti film, per esempio nei primi tre episodi della popolare serie Don Camillo, oltre a vari documentari, come diversi episodi nelle serie Disney \"Genti e paesi\" e \"La natura e le sue meraviglie\".\nPer il suo proficuo contributo nel campo del doppiaggio, nel 1961 gli venne assegnata la medaglia d'oro alla manifestazione Una vita per il cinema, assieme alla collega di lunga data Lydia Simoneschi.\nL'uscita dalla C.D.C..\nNel 1966, per contrasti interni circa l'attribuzione degli attori da doppiare, abbandon\u00f2 la C.D.C., nella quale aveva lavorato per decenni, per diventare socio della Societ\u00e0 Attori Sincronizzatori: ci\u00f2 provoc\u00f2 un improvviso avvicendamento di alcune voci importanti, come quella di John Wayne, che per quattro film, ovvero \"Combattenti della notte\", \"El Dorado\", \"Carovana di fuoco\" e \"Ispettore Brannigan, la morte segue la tua ombra\", parler\u00e0 tramite altri attori. Dopo quest'ultimo film, tutte le successive pellicole dell'attore statunitense furono inviate, per il doppiaggio, alla S.A.S. dove Cigoli riprese a doppiare Wayne fino al suo ultimo film, \"Il pistolero\" del 1976.\nNegli anni settanta fu il lettore, a commento, dei passi della Via Crucis al Colosseo percorsa dal Papa durante la Settimana santa. Nello stesso periodo fu molto attivo in Radio Rai in programmi di divulgazione letteraria come \"Il racconto del venerd\u00ec\" o di variet\u00e0 come \"Un altro giorno\".\nTra i suoi ultimi doppiaggi ci fu quello su Trevor Howard nel film televisivo \"La banda\" e quelli su Conrad Bain nel ruolo di Philip Drummond nella prima stagione del telefilm \"Il mio amico Arnold\".\nDoppiatore estremamente attivo, si ritiene che abbia doppiato pi\u00f9 di diecimila film nell'arco di oltre quarant'anni.\nVoce narrante.\nIn: \"Guadalcanal ora zero\", \"Rommel, la volpe del deserto\", \"Squilli di primavera\", \"Io non sono una spia\", \"Chiamate Nord 777\", \"Divieto d'amore\", \"Boomerang - L'arma che uccide\", \"Il giro del mondo in 80 giorni\", \"Com'era verde la mia valle\", \"Don Camillo\", \"Il ritorno di don Camillo\", \"Don Camillo e l'onorevole Peppone\", \"Vogliamo vivere!\", \"I vichinghi\", \"Esecuzione in massa\", \"Il grande sentiero\", \"Il villaggio pi\u00f9 pazzo del mondo\", \"Ai confini della realt\u00e0\", \"Gli uomini non guardano il cielo\", \"Passi nella notte\", \"Asfalto che scotta\", \"La leggenda di Enea\", \"I re del sole\", \"Il tesoro sommerso\", \"Agguato sul mare\", \"L'implacabile condanna\", \"Una donna\", \"L'immortale\", \"Il tulipano nero\", \"L'amante di una notte\", \"Il dito nella piaga\", \"Hanno rubato un tram\", \"Venere creola\", \"Due mogli sono troppe\", \"Sansone contro i pirati\", \"La nave pi\u00f9 scassata... dell'esercito\", \"Le baccanti\", \"Freud - Passioni segrete\", \"Noi siamo le colonne\", \"Signori si nasce\", \"Una Cadillac tutta d'oro\", \"Pazzia\", \"Saadia\", \"Gli amanti del Pacifico\", \"I giganti di Roma\", \"Spaceman contro i vampiri dello spazio\", \"\u00c8 arrivato l'accordatore\", \"Ballata di un soldato\", \"Il quarantunesimo\", \"La leggenda di Fra Diavolo\", \"La pattuglia sperduta\", \"Il gobbo\", \"Alina\", \"Birra ghiacciata ad Alessandria\", \"Salvate il re\", \"Vacanze d'amore\", \"Solo contro tutti\"\nDoppiatori.\nDiverse volte Cigoli \u00e8 stato doppiato dai colleghi doppiatori: nel film \"Siluri umani\", Cigoli doppia il protagonista Raf Vallone, ma essendo un interprete del film viene a sua volta doppiato, da Mario Pisu; lo stesso accade ne \"La Gorgona\" dove doppia Piero Carnabuci e viene doppiato da Gualtiero De Angelis, e in \"L'altra\", dove doppia Marcello Pagliero e viene doppiato da Giorgio Capecchi. Nel film \"Giuramento d'amore\" viene doppiato da Carlo D'Angelo."}
{"id": "487697", "revid": "125747711", "url": "https://it.wikipedia.org/wiki?curid=487697", "title": "Lydia Simoneschi", "text": "Biografia.\nFiglia d'arte (suo padre, Carlo Simoneschi, era stato un famoso attore e regista del cinema muto italiano) ancora molto giovane decise di fare l'attrice, debuttando nella compagnia teatrale di Camillo Pilotto e recitando in vari spettacoli teatrali in giro per l'Italia e l'Europa; nei primi anni trenta debutt\u00f2 anche nel cinema, ma il suo aspetto fisico poco appariscente non l'aiut\u00f2 davanti alla cinepresa: come attrice cinematografica ebbe una carriera modesta (recit\u00f2 soltanto in sei pellicole tra il 1932 e il 1959) e sempre confinata a dei piccoli ruoli di contorno, ma la sua voce suadente, passionale e sofisticata le apr\u00ec la strada per diventare una doppiatrice.\nSi spos\u00f2 giovanissima con un ufficiale altoatesino della Regia Marina, Franz Lehmann da cui ebbe un figlio, Giorgio: rimase per\u00f2 vedova nel 1942. Subito dopo la perdita del marito abbandon\u00f2 le scene teatrali, dedicandosi esclusivamente al lavoro, molto pi\u00f9 remunerativo, di doppiatrice e, negli ultimi anni di attivit\u00e0, fu anche direttrice del doppiaggio. Nel 1949 nacque dall\u2019unione col cognato, Luigi Lehmann, il secondo figlio di Lydia, Gianni.\nInizi\u00f2 l'attivit\u00e0 di doppiatrice nel 1932 e divent\u00f2, dall'inizio degli anni quaranta fino alla prima met\u00e0 degli anni sessanta, la \"regina del doppiaggio italiano\", prestando la sua voce a quasi tutte le pi\u00f9 grandi dive hollywoodiane, da Ingrid Bergman a Barbara Stanwyck, da Bette Davis a Marlene Dietrich, da Maureen O'Hara a Joan Crawford, da Vivien Leigh a Susan Hayward, e, in varie occasioni, anche alle pi\u00f9 famose attrici italiane, come Sophia Loren, Sylva Koscina e Silvana Pampanini. Una delle principali capacit\u00e0 riconosciute alla Simoneschi era quella di sapersi adattare molto bene ai diversi stili recitativi delle numerose attrici a cui prestava la voce.\nLa sua grande versatilit\u00e0 come doppiatrice si evidenzia, ad esempio, nel film di Pietro Germi \"Un maledetto imbroglio\" (1959), in cui la Simoneschi doppia contemporaneamente sia una giovane Eleonora Rossi Drago, co-protagonista del film, sia l'anziana Nanda De Santis.\nLydia Simoneschi doppi\u00f2 anche diversi personaggi del cinema d'animazione (specialmente nelle produzioni della Disney), interpretando il pi\u00f9 delle volte personaggi buoni, come ad esempio le fate, ma fu anche una gustosa Maga Mag\u00f2 ne \"La spada nella roccia\" (1962). Doppi\u00f2 la fata Azzurra n Pinocchio (1947), la madre di Bambi (doppiaggio del 1938), Flora in La bella addormentata nel bosco (1959), Nilla in La carica dei cento e uno (1961), Guendalina in Il libro della giungla (1968) e Lady Cluck in Robin Hood (1974).\nDalla seconda met\u00e0 degli anni sessanta dirad\u00f2 la sua attivit\u00e0 di doppiatrice. Se prima aveva regolarmente doppiato famose attrici, il pi\u00f9 delle volte molto pi\u00f9 giovani di lei, da quel momento in poi fu quasi sempre chiamata al leggio per doppiare attrici di mezza et\u00e0 o pi\u00f9 anziane di lei, e spesso semi-sconosciute. Inoltre se prima la Simoneschi aveva sempre dato la voce alle protagoniste (o alle co-protagoniste) dei film da lei doppiati, le attrici a lei affidate in questo secondo periodo interpretavano invece ruoli secondari, se non addirittura estremamente marginali: ad esempio, d\u00e0 la voce a Muriel Landers nella parte della signora Blossom che pronuncia un'unica breve frase all'interno del film \"Il favoloso dottor Dolittle\" del 1967; tale declassamento a doppiatrice di personaggi anziani o secondari appare evidente nel film \"I racconti dello zio Tom\": se nel 1950 Lydia aveva dato la voce alla co-protagonista Ruth Warrick, nel ridoppiaggio del 1973 fu invece la voce della nonna interpretata da Lucile Watson. Le due eccezioni pi\u00f9 evidenti sono senza dubbio il russo \"Principessa per una notte\" (1968) e l'italiano \"La bella Antonia, prima monica e poi dimonia\" (1972) in cui Lydia presta la voce rispettivamente a Vera Titova e Luciana Turina, pi\u00f9 giovani di lei di 40 e 38 anni.\nA partire dal 1964 svolse anche funzioni di direttrice del doppiaggio. Affianc\u00f2 il nuovo compito a quello ormai consolidato di doppiatrice fino al suo pensionamento, avvenuto nel 1976.\nIn quarant'anni di carriera come doppiatrice, si calcola che Lydia Simoneschi abbia dato la propria voce ad oltre cinquemila film.\nNella primavera del 1980 l'allora Presidente della Repubblica Sandro Pertini la nomin\u00f2 Cavaliere della Repubblica per i suoi meriti artistici.\nLydia Simoneschi mor\u00ec a Roma, il 5 settembre 1981. \u00c8 sepolta nel cimitero di Prima Porta di Roma."}
{"id": "487699", "revid": "365417", "url": "https://it.wikipedia.org/wiki?curid=487699", "title": "Alfabeto arabo", "text": "L'alfabeto arabo () \u00e8 il sistema di scrittura usato nella lingua araba.\nPoich\u00e9 con questo alfabeto \u00e8 scritto il Corano, il libro sacro dell'Islam, l'influsso dell'alfabeto ha seguito quello della religione; come risultato, l'alfabeto arabo \u00e8 usato per la scrittura di molte altre lingue, anche non appartenenti alla famiglia delle lingue semitiche: esempi di lingue non semitiche scritte con l'alfabeto arabo sono il persiano, l'urdu e il malese. Per adattarlo alla loro fonetica, l'alfabeto \u00e8 stato modificato con l'aggiunta di altre lettere e simboli.\nL'alfabeto si presenta in differenti forme calligrafiche, quali il diffusissimo Naskh\u012b, il Nasta\u02bfl\u012bq, il Thuluth (o \"Thulth\"), il cufico ed altre, cos\u00ec come accade per le diverse forme per la scrittura e la grafia dell'alfabeto latino. A prima vista, queste forme appaiono abbastanza diverse tra loro, ma la grafia rimane fondamentalmente la stessa.\nLingue scritte con l'alfabeto arabo.\nOggi l'Afghanistan, l'Iran, l'India, il Pakistan e la Cina sono gli stati principali in cui si usa l'alfabeto arabo per lingue non arabe per scrivere una o pi\u00f9 lingue nazionali ufficiali tra cui il persiano, il pashtu, curdo, (dialetto sorani/curdo meridionale), urdu, sindhi, kashmiri e uiguro.\nL'alfabeto arabo \u00e8 usato nei seguenti sistemi di scrittura:\nStruttura dell'alfabeto arabo.\nL'alfabeto arabo \u00e8 scritto da destra verso sinistra ed \u00e8 composto da 28 lettere di base pi\u00f9 la \"\u1e25amza\". Adattamenti della lingua scritta per altri idiomi, come il persiano, l'osmanl\u0131co o l'urdu, hanno ulteriori lettere. Non esistono lettere maiuscole e un esperimento egiziano per introdurle non ha avuto alcun seguito. L'unico stile \u00e8 quello che nelle lingue derivate dal latino \u00e8 chiamato \"italico\" (\"corsivo\"). La maggior parte delle lettere prevede un legamento (salvo sei grafemi), anche quando stampate.\nL'alfabeto arabo \u00e8 un alfabeto prevalentemente consonantico (abjad), quindi il lettore deve conoscere la lingua per ricostruire le vocali brevi, che non sono scritte, mentre quelle lunghe lo sono. In ogni caso, in alcune edizioni del Corano o in opere didattiche vengono usati dei segni particolari per le vocali (un trattino sopra la lettera per la \"a\", uno sotto per la \"i\" e un segno a ricciolo sopra per la \"u\"); inoltre, vengono usati il \"suk\u016bn\" (un cerchietto sopra la lettera) per l'omissione della vocale e la \"\u0161adda\" o \"tashd\u012bd\" (\"rafforzamento\") per il raddoppiamento consonantico. In fine di parola i segni vocalici vengono scritti raddoppiati per indicare la presenza della cosiddetta nunazione, tipica dei sostantivi indeterminati.\nI nomi delle lettere arabe derivano in gran parte da quelli di una pi\u00f9 antica versione dell'alfabeto semitico nordoccidentale in cui i nomi erano parole di significato compiuto nel linguaggio.\nCi sono due tipi di ordinamento nell'alfabeto delle lettere arabe. L'originale ordine Abjad\u012b \u0623\u0628\u062c\u062f\u064a si basa sull'ordine delle lettere in tutti gli alfabeti derivati dall'alfabeto fenicio, incluso il nostro ABC. L'ordine standard usato oggi, comunque, \u00e8 l'ordine Hij\u0101\u02be\u012b \u0647\u062c\u0627\u0626\u064a, dove le lettere sono raggruppate anche secondo la loro forma.\nOrdinamento abjad\u012b.\nL'ordine speciale abjad\u012b \u00e8 quello originario dell'alfabeto aramaico da cui quello arabo per questo aspetto deriva. Tale alfabeto era composto di 22 lettere; essendo le lettere dell'alfabeto arabo pi\u00f9 numerose (per la precisione 28), le sei lettere arabe rimanenti sono poste alla fine.\nLa sequenza abjad pi\u00f9 comune \u00e8:\nQuesta \u00e8 comunemente vocalizzata in questo modo:\nUn'altra vocalizzazione \u00e8:\nUn'altra sequenza abjad, limitata al Maghreb, \u00e8:\nche pu\u00f2 essere vocalizzata cos\u00ec:\nQuesto ordinamento si usa soprattutto quando si utilizzano le lettere dell'alfabeto (anzich\u00e9 le cifre) per numerare le suddivisioni di un testo o i punti di un elenco.\nPresentazione dell'alfabeto.\nLa tabella seguente mostra tutti i caratteri Unicode per l'arabo, tralasciando le lettere aggiuntive usate per altre lingue; la traslitterazione fornita segue lo standard diffuso DIN 31635, con alcune varianti comuni (si veda anche \"traslitterazione dall'arabo\").\nPer quanto riguarda la pronuncia, i valori fonetici forniti sono quelli della pronuncia \"standard\" della \"fu\u1e63\u1e25ah\", cos\u00ec com'\u00e8 insegnata nelle universit\u00e0; l'effettiva pronuncia pu\u00f2 variare notevolmente fra una variet\u00e0 e l'altra di arabo.\nGrafia delle lettere fondamentali.\nLa scrittura araba \u00e8 corsiva, e tutte le lettere fondamentali hanno forme variabili, a seconda che siano scritte come grafema iniziale, mediano o finale. Una lettera pu\u00f2 essere scritta in forma isolata, qualora il grafema che la preceda sia di quei sei che non ammettono legamento, se essa stessa non ammette legamento o se si trova a fine parola.\nPer compatibilit\u00e0 con gli standard precedenti, il sistema Unicode codifica queste diverse forme separatamente, in ogni caso queste forme possono essere dedotte dal contesto in cui si trovano, usando la stessa codifica. La tabella seguente mostra la codifica pi\u00f9 comune, in aggiunta alle codifiche compatibili per le loro strutture normalmente contestuali (i testi arabi dovrebbero essere codificati al giorno d'oggi usando solo la comune codifica, ma la traduzione deve quindi implicare l'unione dei caratteri per determinare la corretta struttura del glifo, con o senza legamento).\nPer una spiegazione approfondita della pronuncia, vedi avanti.\nLe lettere a cui manca una versione iniziale o mediana non sono mai collegate alla lettera successiva, anche all'interno di una parola. Quanto alla \"hamza\", le corrisponde un solo segno grafico, poich\u00e9 non \u00e8 mai legata n\u00e9 alla lettera precedente n\u00e9 alla seguente. Tuttavia, a volte \u00e8 posizionata su una waw, ya o alif, che segue le regole ortografiche consuete.\nLettere modificate.\nLe seguenti non sono lettere in s\u00e9, ma piuttosto forme ortografiche diverse per le lettere.\nPer l'alif maq\u1e63\u016bra, comunemente si ricorre al codice Unicode 0x0649 () per quanto riguarda l'arabo, ma essa \u00e8 talvolta sostituita in farsi o Urdu dal codice Unicode 0x06CC (), tanto da essere chiamata \"Yeh persiana\". Ci\u00f2 \u00e8 appropriato per la differente pronuncia in tali lingue. I glifi sono identici nelle forme isolate e finali (\ufeef ,\ufef0), ma non nella forma iniziale e mediana, in cui la Yeh persiana acquista due puntini diacritici sottostanti (\ufef3, \ufef4) mentre l'alif maq\u1e63\u016bra non \u00e8 usata nella lingua araba nella forma iniziale e mediana.\nAlfabeto arabo con pronuncia puntuale e diacritici/tashkil.\nNella tabella sottostante \u00e8 spiegata in modo puntuale la pronuncia delle lettere base, lettere speciali e diacritici, senza per\u00f2 approfondire le numerose regole di scrittura della hamza, ragion per cui si apprende pi\u00f9 facilmente dall'osservazione di numerosi esempi concreti. Vengono aggiunte in dei punti sporadici delle annotazioni storico-filologiche sulle lingue semitiche e su paragoni tra un suono in arabo e una sua eventuale variazione in ebraico moderno.\nInfine, riguardo alle corrispondenze arabo-ebraico tra vocali, la /i:/ e /u:/ (cio\u00e8 gran parte delle vocali lunghe) restano perlopi\u00f9 invariate, mentre /a:/ diventava /o:/ (oggi gli allungamenti vocalici, conservati nella grafia, non si pronunciano) per un fenomeno detto \"shift canaanita\" (Canaanite shift). L'esempio pi\u00f9 palese \u00e8 la parola \"pace\", in arabo \"salaam\" (che prima dell'Old Arabic iniziava in */\u0283/) e in ebraico \"shalo(o)m\".\nQuanto alle vocali brevi, la /a/ resta perlopi\u00f9 invariata o muta in /\u025b/ (cio\u00e8 una \"e\" aperta e pi\u00f9 spalancata), mentre /i/ e /u/ sono colpite da abbassamento vocalico e diventano /e/ e /o/ come in parsi. Il dittongo \"ay\" resta perlpi\u00f9 invariato o si frattura in \"ayi\", mentre \"aw\" culmina quasi ogni volta in un allungamento vocalico /o:/ (l'esito \u00e8 vagamente simile al francese -au- &gt; /o/).\nNei prestiti arabi in swahili, tutte le faringalizzazioni sono perse, la 'ayin \u00e8 muta perch\u00e9 cade e i suoni non nativi possono essere approssimati dai parlanti non colti. Per esempio, /\u03b8/ sordo interdentale subisce un fronting e diventa /s/.\nEsempi di parole contenenti la hamza all'interno e alla fine.\nSi offrono alcuni esempi di questa tipologia di parole, siccome la scrittura della hamza specialmente dentro la parola \u00e8 soggetta a regole complesse. Degli esempi concreti danno una vaga idea di come funzioni, a meno che si impari la grafia a memoria caso per caso o si faccia una via di mezzo: \u0633\u0623\u0644 sa'ala (chiedere), \u0627\u0644\u0641\u0623\u0631 'al-fa'r (il topo), \u0627\u0644\u0641\u0626\u0631\u0627\u0646 'al-fi'raan (i topi), \u0627\u0644\u0631\u0623\u0633 'ar-ra's (la testa), \u0627\u0644\u0631\u0626\u064a\u0633 'ar-ra'iis (il capo/boss), \u0631\u0624\u0633\u0627\u0621 ru'asaa' (teste/i boss), \u0642\u0631\u0623 wara'a (leggere), \u0627\u0644\u0631\u0623\u064a 'ar-ra'y (l'opinione), \u0627\u0644\u0645\u0631\u0623\u0629 'al-mar'a(t) (la donna), \u0628\u062f\u0623 bada'a (iniziare), \u0627\u0644\u0645\u0628\u062f\u0623 'al-mabda' (il principio), \u0627\u0644\u0645\u0633\u0627\u0621 'al-masaa' (la sera/le sere), \u0627\u0644\u0642\u0631\u0622\u0646 (il Corano), \u062b\u0623\u0631 tha'r (vendetta), \u0627\u0644\u0645\u0633\u062a\u0623\u062c\u0631 'al-musta'jir (il prestatore), \u0632\u0623\u0631 zahara (ruggire), \u0627\u0644\u0645\u0644\u062c\u0623 'al-malja' (il riparo), \u0645\u062a\u0623\u0646\u0642 muta'anniq (elegante, \"abbastanza raro\"), \u0628\u0624\u0633 bu's (misera), \u0645\u0633\u0624\u0648\u0644 mas'uul (responsabile), \u0645\u0627\u0626\u0629 mi'a(t) (cento), \u0647\u064a\u0626\u0629 hay'a(t) (organizzazione), \u0634\u064a\u0621 shay' (cosa/roba), \u0623\u0635\u062f\u0642\u0627\u0621 'asdiqaa' (amici), \u0644\u0642\u0627\u0621 liqaa' (incontro), \u062c\u0631\u0624 jaru'a (osare), \u0646\u0628\u0627\u0621 naba' (notizia/news), \u0646\u0628\u0648\u0621\u0629 tanabbu' (profezia), \u0636\u0648\u0621 daw' (luce), \u062c\u0632\u0621 juz' (parte), \u0644\u0627\u0646 li-'anna (poich\u00e9/perch\u00e9...), \u0623\u0633\u0631 'asara (catturare), \u0623\u0645\u0644 'amala (sperare), \u064a\u0623\u0645\u0644 ya'mulu (lui spera), \u0623\u062e\u0630 'akhadha (prendere), \u064a\u0623\u062e\u0630 ya'khudhu (lui prende), \u0623\u0643\u0644 'akala (mangiare), \u064a\u0623\u0643\u0644 ya'kulu (lui mangia).\nNei dizionari e grammatiche sono reperibili molte altre parole simili, che permettono di capire come funziona la grafia della hamza in questi casi. Le eccezioni ai pattern sono sporadiche e possono essere trovate pure nella letteratura di grandi autori.\nLegature.\nL'uso della legatura in arabo \u00e8 comune. C'\u00e8 solo una legatura obbligatoria, che \u00e8 per \"l\u0101m\" + \"alif\", che esiste in due forme. Tutte le altre legature (\"y\u0101\u2019\" + \"m\u012bm\", ecc.) sono opzionali."}
{"id": "487712", "revid": "287204", "url": "https://it.wikipedia.org/wiki?curid=487712", "title": "Emilia (nome)", "text": "Origine e diffusione.\nDeriva dal \"cognomen\" romano \"Aemilia\" (femminile di \"Aemilius\"), proprio della famiglia patrizia degli \"Emilii\"; viene generalmente ricondotto al termine latino \"aemulus\" (\"rivale\", \"competitore\", \"imitatore\"), tuttavia potrebbe avere anche origini etrusche.\nIn inglese divenne comune, nelle forme \"Emily\" ed \"Emilia\", solo nel XVIII secolo, allorch\u00e9 il casato di Hannover eredit\u00f2 il trono britannico; la principessa Amelia Sofia, infatti, era nota in inglese come \"Emily\" (sebbene \"Amelia\" sia un nome completamente diverso). Va notato che \"Emilia\" \u00e8 anche il nome di una regione storica dell'Italia settentrionale, che prende il nome dalla Via Emilia, strada fatta costruire dal console romano Marco Emilio Lepido per collegare tra di loro le citt\u00e0 di Rimini e Piacenza.\nOnomastico.\nL'onomastico si pu\u00f2 festeggiare in memoria di pi\u00f9 sante, alle date seguenti:"}
{"id": "487714", "revid": "4711", "url": "https://it.wikipedia.org/wiki?curid=487714", "title": "Operazione Galvanic", "text": ""}
{"id": "487716", "revid": "399", "url": "https://it.wikipedia.org/wiki?curid=487716", "title": "Alpi carniche", "text": ""}
{"id": "487718", "revid": "1186766", "url": "https://it.wikipedia.org/wiki?curid=487718", "title": "Liegi-Bastogne-Liegi 2006", "text": "La Liegi-Bastogne-Liegi 2006, novantaduesima edizione della corsa, si \u00e8 svolta il 23 aprile 2006 su un percorso di 262 km da Liegi ad Ans ed \u00e8 stata vinta dallo spagnolo Alejandro Valverde."}
{"id": "487725", "revid": "767487", "url": "https://it.wikipedia.org/wiki?curid=487725", "title": "Monte Amariana", "text": "Il Monte Amariana (\"La Mariane\" in friulano - 1.906 m. s.l.m.) \u00e8 la montagna che domina Amaro (Carnia), con la sua tipica forma piramidale: dalla cima si ha un panorama amplissimo su tutte le Alpi Carniche e Giulie, sulla pianura friulana fino all'Alto Adriatico; in cima al monte \u00e8 collocata una statua della Madonna (1959), davanti alla quale molti fedeli vanno a pregare dopo la camminata di 2 ore che conduce alla cima.\nCuriosit\u00e0.\nUn tempo si credeva (a torto) che fosse il monte pi\u00f9 alto della Carnia, e anche un vulcano spento. Per tradizione, se la cima del monte \u00e8 annuvolata, si aspetta la pioggia, e il detto popolare dice: C\"uant che la Mariane a ja il cjapiel, met ju il falcet e cjape su il riscjel\" (Quando la Mariane ha il cappello, metti gi\u00f9 la falce e prendi in mano il rastrello)."}
{"id": "487734", "revid": "14691", "url": "https://it.wikipedia.org/wiki?curid=487734", "title": "National Geographic", "text": ""}
{"id": "487739", "revid": "844563", "url": "https://it.wikipedia.org/wiki?curid=487739", "title": "Eccellenza Friuli-Venezia Giulia", "text": "Il campionato di Eccellenza Regionale del Friuli-Venezia Giulia prevede la partecipazione di 16 squadre.\n\u00c8 stato istituito nel 1991 (la prima giornata di campionato si \u00e8 tenuta il 15 settembre) e nel Friuli V.G. \u00e8 la continuazione dei precedenti campionati di Promozione. Ecco la situazione precedente e successiva alla ristrutturazione:\nChi ottiene il maggior numero di punti viene promosso in Serie D.\nFino alla stagione 2012-13 la seconda classificata accedeva direttamente alla fase finale Nazionale dei play-off che designa ulteriori 7 squadre che vengono promosse in Serie D. Nella stagione 2013-14 ai play-off nazionali va la vincente dei play-off regionali che vedono coinvolte le 4 squadre piazzate dal 2\u00ba al 5\u00ba posto. Dalla stagione successiva vengono aboliti e ai play-off nazionali torna ad andare la seconda.\nFino alla stagione 2008-09 le 3 squadre classificate dal 14\u00ba al 16\u00ba posto retrocedevano automaticamente in Promozione, ora la retrocessione diretta interessa solo l'ultima classificata mentre le 4 squadre piazzate dal 12\u00ba al 15\u00ba posto disputano i play-out per designare le altre due retrocessioni.\nA causa del COVID-19, il campionato 2019-20 \u00e8 stato bloccato e quello successivo, portato a venti squadre, annullato. Cos\u00ec si \u00e8 deciso per un nuovo formato nella stagione 2021-22, ovvero 24 squadre divise in due gironi da dodici squadre l'uno.\nAlbo d'oro campionato.\nPartecipazioni.\nIn 30 stagioni sportive (esclusa la stagione 2020-2021, non disputata) hanno partecipato al massimo torneo regionale 76 squadre tra cui sono comprese le 24 squadre della stagione 2021-2022 (in grassetto):\nConfronti extra-regionali.\nPlay-off nazionali.\nLa 2\u00aa classificata dell'Eccellenza Friuli-Venezia Giulia accede agli spareggi o (play-off) nazionali con le seconde degli altri 27 gironi di Eccellenza.\n7 di queste 28 squadre (quindi 2 turni ad eliminazione diretta) ottengono la promozione in Serie D.\nNella stagione 2013-14 vengono introdotti i play-off regionali per le 4 squadre classificatesi dal 2\u00ba al 5\u00ba posto per designare quella che acceder\u00e0 ai play-off nazionali, ma vengono aboliti nella stagione successiva.\nFase Nazionale della Coppa Italia Dilettanti.\nAlla fase nazionale della Coppa Italia Dilettanti partecipano le vincitrici delle 19 fasi regionali.\nLa squadra che vince questo trofeo acquisisce il diritto a partecipare al Campionato di Serie D l'anno seguente. Nel caso essa sia gi\u00e0 stata promossa in D per aver vinto il suo campionato, accede alla Serie D la finalista perdente; se anch'essa \u00e8 stata gi\u00e0 promossa in D, sar\u00e0 promossa la migliore delle semifinaliste, e se anche la migliore semifinalista \u00e8 gi\u00e0 promossa, ha diritto alla Serie D l'altra semifinalista.\nIn due occasioni (Sacilese 1999-00 e Monfalcone 2001-02) le rappresentanti del Friuli-Venezia Giulia sono arrivate fino alla finale, perdendole entrambe. Particolarmente drammatica fu quella della Sacilese dato che anche la sicula Orlandina lottava per la promozione in Serie D. In un clima molto pi\u00f9 amichevole si svolse quella del Monfalcone, che disput\u00f2 la finale con la campana Boys Caivanese avendo gi\u00e0 vinto il campionato lasciando cos\u00ec gli avversari sicuri della promozione a prescindere dal risultato."}
{"id": "487744", "revid": "729019", "url": "https://it.wikipedia.org/wiki?curid=487744", "title": "Distimia", "text": "La distimia, detta anche disordine distimico o depressione neurotica (definita dal DSM-5 come disturbo depressivo persistente) \u00e8 una forma di depressione caratterizzata da sintomi dello spettro depressivo generalmente di gravit\u00e0 inferiore rispetto a quelli della depressione maggiore ma di durata maggiore. \u00c8 infatti descritto come un disordine cronico di modesta entit\u00e0 in cui il sintomo depressivo \u00e8 caratterizzato da pervasivit\u00e0 e continuit\u00e0.\nClassificazione internazionale.\nSecondo il manuale di diagnosi DSM-IV del 1994, la distimia \u00e8 uno stato di depressione cronica che persiste per almeno due anni (1 anno per bambini e adolescenti). Nel corso del tempo, lo stato di depressione pu\u00f2 mantenersi abbastanza equilibrato e non sfociare in un disturbo depressivo maggiore. La distimia \u00e8 meno acuta e grave rispetto ad un disturbo depressivo maggiore , ma essendo una condizione cronica, i soggetti possono sperimentare i sintomi per molti anni prima di ricevere una corretta diagnosi. Essi potranno credere che la depressione sia semplicemente una parte del loro carattere, e di conseguenza non saranno indotti a discutere dei propri sintomi con il medico o con i familiari e gli amici.\nIl DSM-5, la quinta edizione del DSM pubblicata nel maggio 2013, include un certo numero di novit\u00e0. In tale edizione, la distimia \u00e8 sostituita con il disordine depressivo persistente. Questa nuova condizione include sia il disordine cronico depressivo maggiore che il precedente disordine distimico. La ragione di tale cambiamento \u00e8 che non esistevano dati sufficienti per giustificare una distinzione tra le due condizioni.\nDescrizione.\nLa distimia ha una serie di caratteristiche tipiche: basso livello di energia e di motivazione, bassa autostima, difficolt\u00e0 nel prendere decisioni, e una bassa capacit\u00e0 di gioire della vita di tutti i giorni. Gradi medi di distimia possono portare la persona ad allontanarsi da situazioni sociali e di stress, e ad evitare le opportunit\u00e0 per paura del fallimento.\nIl disturbo si manifesta prevalentemente con disagi sul piano lavorativo, sociale, familiare ed interpersonale. Generalmente il soggetto distimico riesce ad espletare le proprie funzioni lavorative e ad avere rapporti sociali, ma in modo nettamente diminuito e con uno sforzo notevole anche nelle cose pi\u00f9 \"normali\", e di cui le persone con le quali si relaziona, spesso anche i familiari stessi, ben difficilmente si rendono conto. L'atteggiamento quasi perennemente cupo e taciturno pu\u00f2 facilmente causare stizza, se non rabbia, nel prossimo che lo considera solo un fastidioso pessimista che si crede assuma volontariamente codesto atteggiamento per cause che non vuole esprimere. Le cause del comportamento o non esistono o sono sopravvalutate negativamente e, bench\u00e9 il distimico lo sappia, anche il chiedere aiuto diviene una difficolt\u00e0 insormontabile. In questo modo si innesca un circolo vizioso che rafforza nel distimico la bassa autostima, l'insicurezza e l'autopercezione negativa accrescendo lo sconforto e l'introversione.\nSolitamente si diagnostica tardivamente ossia quando i sintomi si protraggono gi\u00e0 da uno o due anni. Viene riconosciuta quando sono presenti almeno due dei sintomi classici ed \u00e8 frequente che il malato non ne sia consapevole in quanto convinto che il disagio quotidiano sia parte integrante, da sempre, del suo carattere.\nPu\u00f2 comparire sin dalla fanciullezza o dall'adolescenza, ma essendo reversibile e non palese viene diagnosticata solo se si cronicizza pi\u00f9 avanti negli anni. Alla distimia possono associarsi altre psicopatologie come la depressione maggiore, l'ansia, l'abuso di sostanze, i disturbi alimentari, i disturbi di personalit\u00e0.\nSintomi.\nI sintomi tipici sono:\nTrattamento.\nIl trattamento della distimia passa per due fronti: il primo \u00e8 un approccio di tipo psicoterapeutico che \u00e8 raccomandato dall\u2019ente sanitario nazionale britannico (NICE, una delle istituzioni pi\u00f9 autorevoli) come trattamento di prima linea. Solo quando l\u2019intervento psicoterapeutico non si rivela efficace, si pu\u00f2 optare per trattamenti di seconda linea come i farmaci antidepressivi.\nNel trattamento della patologia sono notoriamente efficaci i farmaci che agiscono come potenziatori della trasmissione dopaminergica: a tale scopo sono infatti approvati in Italia amisulpride e sulpiride a bassi dosaggi. \nPrecedentemente antidepressivi triciclici come amineptina e IMAO erano utilizzati allo scopo. Indicazioni ci sono anche per altri antidepressivi atipici come bupropione.\nI farmaci ad oggi pi\u00f9 utilizzati e noti nel trattamento della depressione, come gli SSRI e SNRI, non si sono dimostrati pi\u00f9 efficaci degli agenti dopaminergici nel trattamento della patologia ed anzi tendono ad avere effetti deleteri nei confronti dei sintomi di anergia, anedonia e apatia. La loro efficacia nel trattamento delle depressioni \u00e8 direttamente proporzionale alla gravit\u00e0 dei sintomi, mostrando benefici nel caso di depressioni gravi ma non sortendo effetti nel caso di disturbi moderati. Inoltre a causa di timori circa il sospetto che possano peggiorare stati depressivi in seguito a trattamento prolungato (come quello richiesto nel caso della depressione neurotica), nonch\u00e9 i possibili effetti collaterali sulla sensazione di energia, la funzionalit\u00e0 sessuale e l\u2019acatisia non sono approvati allo scopo. Nonostante questo, sono spesso ampiamente prescritti in questo ambito terapeutico.\nMiglioramenti della sfera relazionale, della qualit\u00e0 di vita (come l'esercizio fisico) e delle abitudini possono fornire benefici aggiuntivi e prevenire le ricadute.\nAlcuni studi sembrano poi indicare l'efficacia di alcuni derivati di origine vegetale come l'erba di San Giovanni o integratori a base di acetil l-carnitina, SAM-E, magnesio e potassio, tuttavia non sono raccomandati nel trattamento della sindrome."}
{"id": "487753", "revid": "62004", "url": "https://it.wikipedia.org/wiki?curid=487753", "title": "Ligue Nationale de Basketball", "text": ""}
{"id": "487754", "revid": "21880", "url": "https://it.wikipedia.org/wiki?curid=487754", "title": "TRNA", "text": ""}
{"id": "487758", "revid": "21880", "url": "https://it.wikipedia.org/wiki?curid=487758", "title": "MRNA", "text": ""}
{"id": "487759", "revid": "30909", "url": "https://it.wikipedia.org/wiki?curid=487759", "title": "Robotwars", "text": ""}
{"id": "487763", "revid": "339392", "url": "https://it.wikipedia.org/wiki?curid=487763", "title": "Manjula Nahasapeemapetilon", "text": ""}
{"id": "487767", "revid": "124301121", "url": "https://it.wikipedia.org/wiki?curid=487767", "title": "Stendardo reale britannico", "text": "Lo Stendardo Reale (in inglese: \"Royal Standard\") del Regno Unito \u00e8 la bandiera usata da Sua Maest\u00e0 la regina Elisabetta II nella sua veste di Sovrano del Regno Unito e dei suoi territori d'oltremare. Lo Stendardo Reale del Regno Unito \u00e8 diverso per l'uso in Scozia. Stendardi differenti sono utilizzati dalla Regina in alcuni altri reami del Commonwealth.\nPur essendo universalmente noti come \"stendardi\", tali bandiere sono pi\u00f9 propriamente \"vessilli araldici\", in quanto rappresentano lo scudo delle Armi Reali. Nei reami del Commonwealth aventi un proprio Stendardo Reale, esso \u00e8 in genere il vessillo araldico della nazione con sovrapposto un disco blu contenente una ghirlanda di rose d'oro che circondano la lettera \"E\" (per \"Elizabeth\") dorata e incoronata (simbolo della regina Elisabetta II).\nLo stendardo reale del Regno Unito \u00e8 issato solo quando la Regina \u00e8 presente; quando invece Sua Maest\u00e0 non \u00e8 a palazzo, \u00e8 issata la \"Union Flag\" nelle residenze inglesi e il \"Lion Rampant\" nelle residenze scozzesi. Pu\u00f2 essere issato su qualsiasi edificio, pubblico o privato, durante una visita della Regina, se il proprietario o il titolare lo richiedono. \nLo stendardo reale era issato a bordo dello yacht reale quando era in servizio e la Regina era a bordo. L'unica chiesa che pu\u00f2 issare uno stendardo reale, anche senza la presenza del Sovrano, \u00e8 l'Abbazia di Westminster, cose che \u00e8 una prerogativa reale. Altre chiese generalmente non sono autorizzate a issare un stendardo reale. Lo stendardo reale \u00e8 apposto anche sui mezzi ufficiali utilizzati dalla regina Elisabetta II, come automobili (Bentley State Limousine), navi, aerei ed elicotteri, quando Sua Maest\u00e0 \u00e8 a bordo.\nNel protocollo delle bandiere, lo Stendardo Reale \u00e8 la suprema. Esso viene issato sopra la Union Flag, gli stendardi degli altri membri della famiglia reale e le altre bandiere britanniche. Non sventola mai a mezz'asta, nemmeno dopo la morte del Re o della Regina, in quanto c'\u00e8 sempre un Sovrano sul trono del Regno Unito.\nIn Inghilterra, Galles, Irlanda del Nord, nelle dipendenze della Corona, nei territori d'oltremare e nei reami del Commonwealth (tranne quelli in cui c'\u00e8 uno stendardo particolare) lo stendardo \u00e8 suddiviso in quattro quadranti. Il primo e il quarto rappresentano l'Inghilterra e contengono tre leoni passanti dorati in campo rosso; il secondo quadrante rappresenta la Scozia e contiene un leone rosso rampante in campo dorato, con bordo fiorito e contra fiorito di rosso; il terzo quadrante rappresenta l'Irlanda e contiene l'arpa dorata dell'Irlanda con corde d'argento in campo blu.\nIn Scozia, viene usato uno stendardo simile, eccetto che il leone rampante \u00e8 presente nel primo e nel quarto quadrante, e i leoni passanti figurano nel secondo quadrante.\nStendardi dei membri della Famiglia Reale.\nTutti i membri della famiglia reale britannica che hanno uno stemma personale (cio\u00e8 che hanno compiuto i 18 anni) possiedono anche uno stendardo personale, modellato sullo stemma. Di ogni stendardo (tranne di quello del Principe di Galles, che possiede vari stendardi) esiste la corrispettiva variante per l'uso in Scozia.\nPrincipe di Galles.\nSua Altezza reale il Principe di Galles (attualmente il principe Carlo) possiede diversi stendardi personali, usati a seconda del luogo che visita e a seconda della funzione che esercita in una determinata occasione, in virt\u00f9 di uno dei suoi titoli.\nPrincipi e principesse di diritto.\nTutti i principi e le principesse di diritto, ovvero i figli e i nipoti di un sovrano che godono del trattamento di Altezza Reale, possiedono un proprio stendardo. Questi stendardi sono varianti del \"Royal Standard\" del Regno Unito, con l'apposizione di un lambello bianco: a tre pendenti per i figli di un sovrano e a cinque pendenti per i nipoti di un sovrano (con l'eccezione del primogenito dell'erede al trono, che ha lo stendardo a tre pendenti).\nConsorti del Sovrano.\nAlle regine consorti del Sovrano britannico \u00e8 concesso uno stemma e uno stendardo basati sul \"Royal Standard\", impalato con il loro stemma personale o famigliare (cio\u00e8 quello del padre). In Scozia, la regina consorte utilizza la versione scozzese del \"Royal Standard\". Ai consorti di una Regina regnante, invece, non viene concesso l'uso del \"Royal Standard\" britannico. Usano pertanto uno stendardo basato sul loro stemma personale.\nAltri membri della Famiglia Reale.\nI membri della famiglia reale non aventi un proprio stendardo personale possono usare il \"Royal Standard\" del Regno Unito, ma bordato d'armellino, ovvero un bordo bianco con macchie nere che rappresenta la pelliccia di ermellino. Questo stendardo viene usato principalmente per le mogli dei principi britannici o per i membri della famiglia reale cui non \u00e8 stato concesso un proprio stemma. Diana Spencer e pi\u00f9 recentemente la principessa Alice, duchessa di Gloucester avevano questo stendardo drappeggiato sulle loro bare durante i loro funerali.\nStendardi storici.\nIl \"Royal Standard\" attuale, salvo modifiche minori (principalmente alla forma dell'arpa usata per rappresentare l'Irlanda), risale al 1837 ed \u00e8 stato utilizzato durante il regno di Vittoria, Edoardo VII, Giorgio V, Edoardo VIII, Giorgio VI ed Elisabetta II del Regno Unito.\nGli stendardi reali precedenti incorporavano gli stemmi di Hannover e di Francia, che rappresentavano la posizione del Sovrano come Principe Elettore e in seguito Re di Hannover e la pretesa al trono francese.\nAltri stendardi.\nInghilterra e Scozia.\nNel Regno Unito sono talvolta usati ancora oggi il vessillo reale d'Inghilterra e lo stendardo reale di Scozia, retaggio dei due antichi regni medievali.\nReami del Commonwealth.\nIn quattro degli reami del Commonwealth, la Regina possiede uno stendardo particolare, diverso da quello britannico.\nTrinidad e Tobago, Malta, Mauritius, Sierra Leone, e pi\u00f9 recentemente, Barbados, in origine avevano il loro stendardo reale, ma questi divennero obsoleti quando tali nazioni divennero repubbliche.\nStendardo personale della Regina.\nIn tutte le repubbliche e i regni appartenenti al Commonwealth, dove cio\u00e8 la Regina non \u00e8 Capo di Stato, viene usato il suo stendardo personale: una lettera \"E\" in oro, incoronata d'oro, circondata da una ghirlanda di rose anch'essa in oro, il tutto in campo blu."}
{"id": "487769", "revid": "4175", "url": "https://it.wikipedia.org/wiki?curid=487769", "title": "Panorama", "text": ""}
{"id": "487773", "revid": "79520", "url": "https://it.wikipedia.org/wiki?curid=487773", "title": "Todd Flanders", "text": ""}
{"id": "487775", "revid": "118589120", "url": "https://it.wikipedia.org/wiki?curid=487775", "title": "Luis Miguel Domingu\u00edn", "text": "Biografia.\nNato a Madrid, il padre, Domingo Domingu\u00edn, era un leggendario torero degli anni venti, dal quale prese il nome all'inizio della sua attivit\u00e0. Inizi\u00f2 la sua carriera nel 1937, all'et\u00e0 di 11 anni. L'enorme popolarit\u00e0 nel suo paese ebbe inizio nei primi anni quaranta, disputando corride vittoriose in Spagna, in Portogallo e in Colombia.\nFigura di spicco, assieme a Manolete, delle corride nazionali, ebbe anche forti amicizie con alcuni suoi grandi ammiratori, quali Pablo Picasso e Ava Gardner, con la quale inizi\u00f2 una storia d'amore, interrotta nel 1954 dalla relazione con l'attrice italiana Lucia Bos\u00e8, che sposer\u00e0 l'anno dopo e da cui avr\u00e0 tre figli, Miguel Bos\u00e9, Luc\u00eda Domingu\u00edn e Paola Domingu\u00edn.\nNel 1956 partecip\u00f2 come attore nel film \"Il giro del mondo in 80 giorni\" di Michael Anderson. Nel 1968 divorzi\u00f2 da Lucia Bos\u00e8, risposandosi nel 1987. Nel 1971, all'et\u00e0 di 44 anni, torn\u00f2 a toreare, per poi ritirarsi definitivamente nel 1973. Mor\u00ec per un infarto nel 1996. Dalle sue gesta, Ernest Hemingway trarr\u00e0 spunto per la stesura di \"Un'estate pericolosa\" (\"A\" \"Dangerous Summer\")."}
{"id": "487776", "revid": "316716", "url": "https://it.wikipedia.org/wiki?curid=487776", "title": "Lycalopex vetulus", "text": "Il jaguapitango (\"Lycalopex vetulus\"), detto anche pseudovolpe canuta, \u00e8 una licalopecia diffusa in Brasile. \u00c8 fra le specie pi\u00f9 piccole, e si ciba principalmente di insetti. Si tratta della licalopecia pi\u00f9 basale, essendosi diviso dalla stirpe che condusse alle altre cinque specie durante il Pleistocene inferiore.\nDescrizione ed etologia.\nCaratteristiche fisiche.\nSi tratta di un animale di piccola taglia, snello, dalle zampe lunghe e le orecchie grandi. La lunghezza del corpo \u00e8 mediamente identica per maschi e femmine e si attesta sui 58\u00a0cm, egualmente al peso che, in media, \u00e8 di 3,3\u00a0kg, ma l'intervallo di taglia e di peso \u00e8 pi\u00f9 ampio negli esemplari maschi. Il dimorfismo sessuale \u00e8 pi\u00f9 evidente nella lunghezza media della coda: 28\u00a0cm per le femmine, 34\u00a0cm per i maschi. Le sue bolle timpaniche sono le pi\u00f9 grandi di qualsiasi canino delle Americhe, un tratto probabilmente collegato al suo bisogno di sentire i movimenti degli insetti di cui si ciba.\nIl colore della pelliccia \u00e8 variabile: grigio perla sulla parte superiore del corpo; bianco-giallastro sulla parte inferiore, la parte interna delle zampe e le orecchie. La parte anteriore del collo \u00e8 bianca, ma sotto la mandibola il pelo \u00e8 bruno scuro o nero.\nAlimentazione.\nCome tutte le licalopecie \u00e8 onnivoro, ma \u2014 come evidenziato dall'analisi delle feci e, parzialmente, dalla sua anatomia dentale \u2014 si ciba prevalentemente di insetti, soprattutto termiti e scarabei stercorari. In misura minore o occasionale, la sua dieta integra anche cavallette, piccoli roditori, uccelli e serpenti.\nLa morfologia cranio-dentale non differisce da quella di altre licalopecie non insettivore, ma, tuttavia, i piccoli canini, i larghi molari e l'ampia bolla uditiva si adattano molto bene a questo tipo di dieta.\nEtologia.\nIl jaguapitango \u00e8 prevalentemente un animale notturno e caccia normalmente isolata, di rado in piccoli gruppi, per esempio durante il volo nuziale delle termiti, quando queste prede sono abbondanti e molto facili da catturare.\n\u00c8 un animale monogamo che forma una coppia solida e occupa un areale abituale di attivit\u00e0 (\"home range\") di 4 o 5\u00a0km2 marcato attraverso le urine. Il tasso di natalit\u00e0 negli individui selvatici \u00e8 in media di 4-5 cuccioli (3-4 in cattivit\u00e0) partoriti verso la fine dell'estate. Il periodo di gestazione non \u00e8 noto con certezza, ma si reputa sia simile a quello delle altre licalopecie ovvero di circa 60 giorni.\nEvoluzione e tassonomia.\nUn'analisi delle sequenze delle regioni HV1 e HV2 del DNA mitocondriale delle licalopecie rivel\u00f2 che il jaguapitango \u00e8 la specie pi\u00f9 basale del genere \"Lycalopex\", essendosi diviso dalla stirpe che avrebbe dato luce alle altre specie circa un milione di anni fa durante il Pleistocene. La divisione degli antenati del jaguapitango e quelli delle altre specie fu probabilmente innescata da a un'alluvione proveniente dal bacino dell'Amazzonia che divise in due il Brasile. Gli antenati del jaguapitango sarebbero stati limitati al Brasile orientale, mentre le altre licalopecie si sarebbero diversificate in seguito nel Brasile occidentale.\nQuesto albero filogenetico \u00e8 basato su una filogenia proposta nel 2005 in base al genoma mitocondriale delle specie odierne, ma modificata per incorporare scoperte successive:\nHabitat e stato di conservazione.\nIl suo habitat naturale \u00e8 la vasta \u2014 quasi 2 milioni di km2 \u2014 savana tropicale del Cerrado brasiliano che con circa 10.000 specie di piante tracheofite e pi\u00f9 di 1.600 specie identificate di mammiferi, rettili e uccelli costituisce uno dei biomi a maggiore biodiversit\u00e0 del pianeta. L'areale attuale comprende, oltre al Cerrado, anche la fascia di transizione della savana con la zona umida del Pantanal, ma, nel passato, al termine del Pleistocene superiore era decisamente pi\u00f9 ampio come testimoniato da un singolo ritrovamento fossile presso Luj\u00e1n, in Argentina.\nLo IUCN ritiene che il jaguapitango sia molto diffusa nel Cerrado anche se in misura inferiore al maikong, la specie geneticamente pi\u00f9 affine che condivide il suo stesso habitat. \n\u00c8 stato classificato come \"vulnerabile\", nel 1993, nel corso del convegno \"Canid Conservation Assessment and Management Plan\" tenutosi a San Paolo, ma non \u00e8 incluso negli elenchi delle specie protette del CITES. Al 2008, secondo lo IUCN, il suo stato di conservazione desta solo limitate preoccupazioni grazie all'adattabilit\u00e0 della specie alle influenze antropiche e alla sua ampia diffusione.\nA causa della sua dieta prevalentemente insettivora, il jaguapitango non preda animali domestici a differenza del maikong che ne \u00e8 un cacciatore eccezionale, ma avvicinandosi spesso agli insediamenti umani condividr anch'essa, immeritatamente, la fama negativa di quest'ultima venendo frequentemente uccise dagli allevatori.).\nNon sono state adottate misure particolari per la sua conservazione n\u00e9 esiste una legislazione specifica, ma la caccia e la cattura di esemplari selvatici di questa specie \u00e8 proibita in gran parte degli stati del Brasile, e la sua pelliccia non ha uno specifico interesse commerciale. La distruzione dell'ecosistema del Cerrado per far luogo alle coltivazioni agricole, e che procede al ritmo del 3% annuo, \u00e8 un significativo fattore di rischio nel medio e lungo periodo, ma l'elevata adattabilit\u00e0 della specie potrebbe escludergli un impatto negativo."}
{"id": "487777", "revid": "547034", "url": "https://it.wikipedia.org/wiki?curid=487777", "title": "Verdi (Belgio)", "text": "I Verdi (in olandese: \"Groen\"), comunemente detti anche \"Verdi Fiamminghi\", sono un partito politico belga; fondato nel 1981 col nome di \"Agalev\" (acronimo di \"Anders GAan LEVen\", traducibile con \"Condurre una vita differente\"), \u00e8 stato ridenominato nel 2003.\nAffermatosi dall'incontro di vari movimenti ecologisti, di estrazione cattolica e socialista, nati sul finire degli anni settanta, il partito esord\u00ec alle elezioni del 1981, in cui consegu\u00ec il 2,3% dei voti, ottenendo successivamente risultati compresi tra il 3,7 ed il 4,9%. Nel 1999 raggiunse il 7,0% ed entr\u00f2 a far parte del governo a guida di Guy Verhofstadt, esponente del VLD. Le elezioni del 2003, invece, hanno segnato un forte calo e un ritorno ai dati del 1981 (2,5%) e senza l'elezione di alcun deputato, nonostante l'apparentamento con SP.a e SPIRIT.\nNelle Fiandre, alle elezioni regionali, i verdi hanno conseguito il 7,1% dei voti nel 1995, salito all'11,6% nel 1999 e ritornato al 7,6% nel 2003. I verdi insieme all'Unione dei Francofoni, federalista, e a Interesse Fiammingo, nazionalista, sono quasi uno dei pochi partiti ad essere al momento all'opposizione del governo regionale del democristiano (CD&amp;V) Yves Leterme.\nAlle elezioni politiche del 2007, il partito ha ottenuto il 4% dei voti, con un incremento dell'1,5%. In tal modo i verdi sono riusciti ad essere rappresentati in Parlamento, conquistando 4 seggi.\nIdeologia.\nI Verdi Fiamminghi sono un partito ecologista, progressista, molto attento alle questioni sociali, tanto da essere definito un partito di estrema sinistra.\n\u00c8 membro del Partito Verde Europeo e mantiene buoni rapporti con i verdi francofoni, \"Ecolo\"."}
{"id": "487778", "revid": "48344", "url": "https://it.wikipedia.org/wiki?curid=487778", "title": "Groen!", "text": ""}
{"id": "487780", "revid": "1610933", "url": "https://it.wikipedia.org/wiki?curid=487780", "title": "Jaguapitango", "text": ""}
{"id": "487785", "revid": "1632387", "url": "https://it.wikipedia.org/wiki?curid=487785", "title": "Richard Brunelle", "text": "Considerato l'anima malinconica del gruppo in contrapposizione con quella brutale del fondatore e principale songwriter Trey Azagthoth, ha composto alcuni dei brani strumentali della band come l'acustica Desolate Ways, edita sul secondo album.\nCacciato dal gruppo per motivi personali, si perdono le sue tracce fino alla fine degli anni novanta quando fonda i Paths of Possession, formazione che combina il death metal old school tipico della Florida con contaminazioni melodiche proprie delle band svedesi come In Flames e Dark Tranquillity.\nRealizza con loro il primo album autoprodotto \"Legacy in Ashes\" del 2000 e uno split EP con i Dark Faith intitolato \"The Crypts of Madness\" del 2003, (quest'ultimo con alle vocals George \"Corpsegrinder\" Fisher ex Monstrosity e in forze nei Cannibal Corpse). Muore il 23 settembre 2019 in circostanze non chiarite."}
{"id": "487789", "revid": "54253", "url": "https://it.wikipedia.org/wiki?curid=487789", "title": "Draft", "text": "Il draft (\"trattativa\" in inglese) \u00e8 il sistema di scelta degli atleti da parte delle franchigie, adottato negli sport di squadra in America del Nord.\nFunzionamento.\nGli atleti da selezionare sono senza contratto e provengono spesso da leghe amatoriali, universitarie oppure estere. Ogni squadra ha diritto ad un \"pick\" (\"scelta\") il cui ordine \u00e8 determinato da un sorteggio, in base ai risultati dell'ultima stagione: un maggior numero di sconfitte d\u00e0 maggiori possibilit\u00e0 di ottenere il pick pi\u00f9 alto. Il sorteggio \u00e8 stato tuttavia pensato anche per garantire la correttezza sportiva, evitando che le squadre perdano deliberatamente le ultime partite della stagione per garantirsi un pick alto.\nIl draft si compone di due giri; nel corso della stagione, le franchigie possono sostituire gli atleti durante i periodi di mercato.\nLe speculazioni, ad opera della stampa specializzata, riguardo al draft sono dette \"mock draft\".\nNei vari sport.\nI draft maggiormente conosciuti sono:"}
{"id": "487790", "revid": "123070784", "url": "https://it.wikipedia.org/wiki?curid=487790", "title": "John Romero", "text": "\u00c8 una famosa figura dell'industria dei videogiochi. \u00c8 conosciuto principalmente per l'essere il cofondatore della casa id Software e \"lead designer\" dei loro videogiochi sparatutto in prima persona \"Wolfenstein 3D\", \"Doom\" e \"Quake\".\nBiografia.\nLavori giovanili.\nIl primo gioco di John Romero, \"Scout Search\", \u00e8 stato pubblicato nel 1984 da \"inCider\", una rivista Apple popolare durante gli anni ottanta. La prima compagnia di John, Capitol Ideas Software, aveva sviluppato almeno 12 dei suoi primi giochi. John fin\u00ec sulla copertina di dicembre della rivista della Apple II \"Nibble\" per tre anni di seguito dal 1987. John vinse anche una competizione di programmazione con il suo gioco \"Cavern Crusader\".\nIl primo lavoro nell'industria per John si svolse assieme alla Origin Systems nel 1987 dopo aver programmato giochi per 8 anni. Lavor\u00f2 sull'Apple II per eseguire un porting a Commodore 64 del videogioco \"2400 A.D\", che venne interrotto a causa della bassa vendita della versione Apple II. John si spost\u00f2 su \"Space Rogue\", un gioco di Paul Neurath. In questo periodo a John venne chiesto se sarebbe stato parte della nuova compagnia di Paul chiamata Blue Sky Productions, in seguito rinominata Looking Glass Technologies. John lasci\u00f2 la Origin Systems per cofondare una compagnia chiamata Inside Out Software dove esegu\u00ec il porting di \"Might &amp; Magic II\" da Apple II a Commodore 64 e termin\u00f2 quasi il porting da Commodore 64 ad Apple II del gioco \"Tower Toppler\".\nDurante questo periodo, John si occup\u00f2 del lavoro artistico per \"Dark Castle\" su Apple II GS, un porting dal Macintosh. Durante questo periodo, John e il suo amico Lane Roathe cofondarono una compagnia chiamata Ideas From The Deep e scrissero versioni di un gioco chiamato \"Zappa Roids\" per l'Apple II, PC e Apple GS. La loro ultima collaborazione si svilupp\u00f2 in un sistema operativo a disco Apple II per i giochi della Infocom \"Zork Zero\", \"Arthur\", \"Shogun\" e \"Journey\". Ideas From The Deep esiste ancora.\nIl periodo alla Softdisk e l'incontro con Tom Hall.\nRomero quindi si trasfer\u00ec a Shreveport, Louisiana nel marzo 1989 e si un\u00ec alla Softdisk come programmatore nella divisione Progetti Speciali. Dopo diversi mesi passati ad aiutare la rivista mensile \"Big Blue Disk\" John inizi\u00f2 a lavorare nel 1990 per una divisione chiamata \"Gamer's Edge\" (inizialmente \"PCRcade\"). Qui Romero assunse John Carmack a Kansas City, spost\u00f2 Adrian Carmack nella divisione del dipartimento artistico Softdisk e convinse Tom Hall ad aiutarlo con il game design. La squadra si dimostr\u00f2 volenterosa ed esperta e John riconobbe il livello dei suoi affiliati, convincendoli a cofondare una nuova compagnia, id Software.\nLa creazione della id Software.\nJohn cofond\u00f2 e lavor\u00f2 alla id Software dal 1991 al 1996 e venne coinvolto nella creazione di diverse pietre miliari del campo dei videogiochi, come \"Commander Keen\", \"Wolfenstein 3D\", \"Doom\", \"Doom II\" (dove Romero appare come boss finale) e \"Quake\", svolgendo il ruolo di produttore esecutivo per \"Heretic\" e \"Hexen\". Fu proprio con \"Quake\" che il rapporto tra lui e il resto della id Software si incrin\u00f2: Carmack era intenzionato a riprendere e evolvere il gameplay alla base di \"Doom\" mentre Romero voleva intraprendere strade completamente diverse, tanto che nel suo progetto iniziale \"Quake\" non era nemmeno uno sparatutto; decise cos\u00ec di seguire il progetto fino alla sua conclusione ma di lasciare la compagnia una volta che il gioco fosse stato pubblicato.\nIon Storm.\nRomero se ne and\u00f2 e cofond\u00f2 Ion Storm a Dallas, Texas, con Tom Hall, dove produsse \"Daikatana\". Questo progetto ambizioso venne annunciato nel 1997 per essere messo in commercio verso Natale di quell'anno. La data si spost\u00f2 di molti mesi ripetutamente, e il gioco inizi\u00f2 a ricevere molte critiche negative da parte delle riviste. In particolare, la frase pubblicitaria del 1997 creata da Mike Wilson, CEO di Daikatana, che riportava lo slogan \"John Romero's About To Make You His Bitch\", aveva riscosso molta ostilit\u00e0. Il gioco venne distribuito nell'aprile 2000 - dopo 3 anni di sviluppo. Alla pubblicazione, \"Daikatana\" venne criticato e venne posto tra diverse liste riguardanti i peggiori 10 giochi di sempre. Il gioco riusc\u00ec comunque a vendere 200.000 copie nel primo anno di vendita.\nMonkeystone.\nRomero si accord\u00f2 con Tom Hall subito dopo la produzione di \"Anachronox\" e la sede di Ion Storm a Dallas venne chiusa. I due fondarono \"Monkeystone Games\" nel luglio 2001 per emergere nel mercato dei giochi per telefono cellulare. Monkeystone ha sviluppato circa 15 giochi in 3 anni e mezzo.\nAlcuni di essi sono \"Hyperspace Delivery Boy\", \"Congo Cube\" e \"Red Faction\".\nMidway Games.\nNell'ottobre 2003, Romero si \u00e8 unito a Midway Games come capo progetto per \"\". Tuttavia, nel giugno 2005 Romero ha lasciato la casa mesi prima che il progetto venisse completato.\nSlipgate Ironworks.\nIl 31 agosto 2005, Romero ha confermato che sin da quando ha lasciato Midway ha lavorato duro su un gioco ancora da annunciare di tipo MMOG. Romero scrive di essere il cofondatore di una nuova compagnia con base a San Francisco e di trovarsi in condizioni molto migliori rispetto a quando era con la Midway. La compagnia non verr\u00e0 rivelata al pubblico prima del 2007.\nCyberathlete Professional League.\nNel 2006 ha dichiarato di lavorare, insieme al fondatore di Ritual Entertainment Tom Mustaine, ad uno sparatutto in prima persona per la Cyberathlete Professional League intitolato \"Severity ma cancellato poi nel 2009\"\nIl ritorno nel 2016.\nDopo varie indiscrezioni, il 25 aprile 2016 annuncio lo sviluppo, insieme ad Adrian Carmack, di \"Blackroom\" , uno \"sparatutto violento che richiama i classici FPS con una miscela di esplorazione, velocit\u00e0 e intensi combattimenti armati\". Il gioco sarebbe dovuto uscire per PC finanziato da una raccolta fondi su Kickstarter, ma dopo la richiesta dei fan di una demo, la raccolta fondi \u00e8 stata sospesa il 29 aprile 2016 dopo aver raccolto oltre 100.000 dollari dei 700.000 fissati come target. . Nel 2019 romero ha affermato di star ancora lavorando al progetto, ma da allora non ci sono state altre notizie.\nVita personale.\nRomero si \u00e8 sposato quattro volte, e ha tre figli: Michael e Steven Patrick Romero dalla prima moglie, Kelly Mitchell, e una figlia, Lillia Antoinette Romero, dalla seconda moglie Elizabeth McCall. Dal 1999 al 2003 ha avuto una relazione con la videogiocatrice e programmatrice Stevie Case, con cui ha fondato la Monkeystone Games. Nel gennaio 2004, Romero ha sposato Raluca Alexandra Ple\u015fca, originaria di Bucarest, che ha conosciuto tramite una chat, e dalla quale ha divorziato nel 2011. Nel 2012 ha sposato la game designer Brenda Brathwaite.\nInfluenze.\nDurante un simposio avvenuto ad Atlanta nel febbraio 2010, Romero ha citato le persone che ammira o che lo hanno influenzato nella sua carriera: tra gli altri Nasir Gebelli, creatore di vari titoli nei primi anni 1980, Dani Bunten, Gunpei Yokoi e Gary Gygax."}
{"id": "487794", "revid": "5983", "url": "https://it.wikipedia.org/wiki?curid=487794", "title": "Istituto Massimo", "text": ""}
{"id": "487799", "revid": "124597069", "url": "https://it.wikipedia.org/wiki?curid=487799", "title": "Musica leggera (Pacifico)", "text": "Musica Leggera \u00e8 il secondo album in studio di Pacifico.\nSia testi che musiche sono di Gino de Crescenzo (Pacifico); in questo album vi \u00e8 la presenza di Ivano Fossati nella canzone \"A poche ore\".\nFormazione.\nDirettore D'orchestra : Paolo Jannacci"}
{"id": "487805", "revid": "174925", "url": "https://it.wikipedia.org/wiki?curid=487805", "title": "Ipotesi atomica di Democrito", "text": ""}
{"id": "487807", "revid": "38120", "url": "https://it.wikipedia.org/wiki?curid=487807", "title": "Pianisti", "text": ""}
{"id": "487809", "revid": "640389", "url": "https://it.wikipedia.org/wiki?curid=487809", "title": "Vlaams Belang", "text": "Vlaams Belang (in italiano: \"Interesse Fiammingo\") \u00e8 un partito politico della Comunit\u00e0 fiamminga del Belgio, di destra sociale e identitaria, che rivendica l'indipendenza delle Fiandre e una stretta regolamentazione dell'immigrazione.\n\u00c8 stato fondato nel novembre 2004 come diretto successore del Vlaams Blok (\"Blocco Fiammingo\"), che aveva decretato il suo autoscioglimento a seguito di una condanna, da parte della Corte di cassazione del Belgio, per violazione della legge belga del 1981 sul razzismo e la xenofobia.\nIl Vlaams Belang \u00e8 considerato dagli osservatori politici un partito di estrema destra (speculare al Fronte Nazionale belga), che avoca a s\u00e9 la tutela e la rappresentanza della comunit\u00e0 fiamminga.\nStoria.\nIl Vlaams Blok fu fondato nel 1978 da alcuni dissidenti dell'Unione Popolare ed alcuni esponenti del Movimento fiammingo. Negli anni, il partito vide crescere costantemente il proprio consenso: alle elezioni del 1981 il Vlaams Blok ottenne l'1,1% dei voti ed 1 seggio, nel 1985 l'1,6% e nel 1987 l'1,9% (2 seggi). Nel 1991 e nel 1995, il Vlaams Blok ottenne rispettivamente il 6,6% ed il 7,8%, riuscendo ad eleggere 11 e 12 deputati. Nel 1999, sfior\u00f2 il 10% dei voti ed elesse 15 deputati, un dato ulteriormente migliorato nel 2003 (11,6% e 18 seggi). Lo stesso trend fu evidenziato anche dalle elezioni regionali: nella Regione di Bruxelles-Capitale il partito fiammingo passo dal 2,1% del 1989 al 4,7% del 2003, e nelle Fiandre dal 12,3% del 1995 al 24,2% del 2004.\nContemporaneamente alla sua affermazione, gli altri partiti fiamminghi, ritenendo la politica del Vlaams Blok incompatibile con i valori democratici, crearono nel corso degli anni 1990 il cosiddetto \"cordone sanitario\" impegnandosi pubblicamente a rifiutare qualsiasi apparentamento elettorale e alleanza parlamentare con questo partito. Sulle stesse posizioni, anche il re del Belgio prese la decisione di non convocare i rappresentanti del Vlaams Blok alle consultazioni per la formazione del governo.\nNel 2002, in una intervista alla televisione di stato olandese, il vicepresidente del partito, Roeland Raes espresse delle posizioni negazioniste sull'Olocausto che suscitarono un'eco mediatica tale da forzare il politico alle dimissioni.\nNell'aprile 2004, la corte di appello di Gand decret\u00f2 che il Vlaams Blok violava la legge belga del 1981 sul razzismo e la xenofobia per i continui richiami alla segregazione razziale e alla discriminazione degli immigrati. Con una sentenza confermata in cassazione il 9 novembre dello stesso anno, il partito fiammingo veniva sanzionato con una multa di 40 000 euro e obbligato ad espungere dal proprio programma politico ogni elemento di razzismo. A seguito della condanna, il partito decise l'autoscioglimento e la fondazione di un nuovo soggetto politico, il Vlaams Belang.\nNelle elezioni legislative del 2007, il nuovo partito ha ottenuto il 21% delle preferenze nelle Fiandre, pari 11,99% a livello nazionale, con un incremento dello 0,3%. Nonostante l'incremento in termini percentuali, i nazionalisti fiamminghi passano da 18 a 17 seggi. L'attuale leader del partito \u00e8 Bruno Valkeniers. Alla europee del 2009 il partito perde consensi attestandosi al 9,86% ed eleggendo 2 eurodeputati che si collocano nel gruppo dei Non iscritti. Alle elezioni politiche del 2010 i nazionalisti perdono ancora consensi fermandosi al 7,76% ed eleggendo 12 deputati. In vista delle europee del 2014 Interesse Fiammingo stringe un'alleanza, guidata da Marine Le Pen, con altri movimenti euroscettici. VB ottiene solo il 4,26% e un seggio. Alle contemporanee elezioni politiche VB raccoglie solo 3,67% ed ottiene 3 seggi.\nIdeologia.\nIl Vlaams Belang persegue una politica etnonazionalista e conservatrice volta principalmente all'ottenimento dell'indipendenza della regione delle Fiandre (penalizzate, secondo il partito, dagli ingiustificati trasferimenti fiscali verso Bruxelles e la Vallonia) e alla sua federazione con i Paesi Bassi.\nTerminata la parentesi nel gruppo di estrema destra Identit\u00e0, Tradizione, Sovranit\u00e0, gli europarlamentari espressione del partito aderiscono al gruppo dei Non iscritti, assumendo una politica marcatamente regionalista e critica verso l'Unione Europea. Nel 2015 entrano a far parte del gruppo Europa delle Nazioni e delle Libert\u00e0, aderendo nel 2019 a Identit\u00e0 e Democrazia.\nDal punto di vista economico, la politica del Vlaams Belang \u00e8 liberista e improntata alla riduzione dell'intervento statale sull'economia e a un ridimensionamento del ruolo dei sindacati. In campo amministrativo, il partito si batte per l'abolizione degli incentivi amministrativi ed educativi (\"facilit\u00e9s/faciliteiten\") per i francofoni che vivono nelle sei municipalit\u00e0 attorno a Bruxelles, dove i parlanti il francese sono la maggioranza. Altri punti del programma politico sono l'eliminazione del diritto di voto nelle elezioni comunali agli immigrati che non abbiano chiesto la naturalizzazione, il veto all'ingresso della Turchia nell'Unione Europea come contrasto ad una paventata islamizzazione del continente, l'estensione della legittima difesa al proprio domicilio e alle propriet\u00e0, l'antiabortismo, il rifiuto delle unioni omosessuali e una politica di incentivi alla natalit\u00e0.\nLe posizioni del Vlaams Belang lo collocano quindi tra i partiti rappresentanti il populismo di destra."}
{"id": "487812", "revid": "767487", "url": "https://it.wikipedia.org/wiki?curid=487812", "title": "Peach (gruppo musicale britannico)", "text": "I Peach (anche conosciuti come Peach [gb]) sono stati una band britannica di progressive metal nata nel 1991 e scioltasi nel 1995.\nStoria del gruppo.\nLa formazione iniziale consisteva in Simon Oakes, Rob Havis, Ben Durling e Justin Chancellor. I Peach sostennero la band Tool durante la loro tappa europea delle loro tourn\u00e9e per tutto il 1993-1994 dopo la realizzazione di \"Undertow\", e poi realizzarono un album, \"Giving Birth to a Stone\". Dopo aver girato per promuovere il loro album di debutto, i Peach ne registrarono un secondo, \"Volume II\" che non venne mai pubblicato perch\u00e9 non si giunse ad un accordo con la casa discografica.\nNel 1995, Oakes usc\u00ec dal gruppo per formare i Geyser, ma i Peach cercarono di continuare l'attivit\u00e0 con il nuovo cantante Rod Sterling; successivamente questi lascio la band per unirsi ai Submarine (successivamente diventati \"Jet Boy DC\"), anch'essi supporter dei Tool. Il nome \"Peach\" fu in seguito cambiato in \"Sterling\". Nonostante l'abbandono di Justin Chancellor, che entra nei Tool nel 1996, gli \"Sterling\" firmarono un contratto con la Mantra Records e realizzarono un album (\"Monster Lingo\") e quattro singoli.\nNel 2000 \"Giving Birth to a Stone\" fu ripubblicato per un successo inaspettato. Rendendosi conto che la loro musica era in realt\u00e0 apprezzata, Simon Oakes e Rob Havis decisero di formare di nuovo una band, ma da quando Justin e Ben non furono pi\u00f9 con loro, scelsero di adottare un nuovo nome per il gruppo, invece di mantenere \"Peach\". Il nome che scelsero fu Suns of the Tundra, e tuttora suonano diverse vecchie canzoni dei \"Peach\" nei loro \"live\".\nCollegamenti esterni.\nPeach's Official Website"}
{"id": "487817", "revid": "212348", "url": "https://it.wikipedia.org/wiki?curid=487817", "title": "Gensomaden Saiyuki", "text": ""}
{"id": "487818", "revid": "212348", "url": "https://it.wikipedia.org/wiki?curid=487818", "title": "Saiyuki - la leggenda del demone dell'illusione", "text": ""}
{"id": "487821", "revid": "547034", "url": "https://it.wikipedia.org/wiki?curid=487821", "title": "Alitalia Airport", "text": "Alitalia Airport S.p.A. \u00e8 stata una societ\u00e0 italiana attiva nel trasporto aereo, occupandosi delle operazioni aeroportuali e dei servizi a terra.\nEra leader italiano del settore.\nStoria.\nAntefatto.\nFino al 2000, i servizi di rampa, imbarco e scarico degli aeromobili Alitalia presso lo scalo di Fiumicino erano gestiti da Aeroporti di Roma. \nAeroporti di Roma era stata una controllata di Alitalia che, a sua volta, era parte del gruppo Cofiri (IRI).\nNel 1994 Alitalia ha ceduto Adr a Cofiri, perch\u00e9 fosse privatizzata.\nGrazie a questi incroci, Adr aveva garantito ad Alitalia delle tariffe di favore. A partire dal 1999 venne per\u00f2 promulgato un nuovo listino prezzi che esacerb\u00f2 i rapporti tra le due societ\u00e0. La prima lamentava il progressivo trasferimento dei voli del vettore verso l'Aeroporto di Milano Malpensa, il secondo la bassa qualit\u00e0 delle prestazioni erogate dal gestore dello scalo. Dopo mesi e mesi di non facile mediazione (che vide protagonista anche Maurizio Prato oltre che la dirigenza di Iri), nel luglio 2000 venne raggiunto un accordo: i 1.328 addetti all'handling di Aeroporti di Roma passavano sotto Alitalia.\nAlitalia Airport.\nSi giunse cos\u00ec alla costituzione di Alitalia Airport, con il compito di coordinare le funzioni di handling, ovvero di assistenza passeggeri ed aeromobili per Alitalia - Linee Aeree Italiane, all'interno dello scalo di Roma Fiumicino ed in regime di autoproduzione, per abbattere i costi dell'assistenza aeroportuale e migliorarne le performance.\nCon la liberalizzazione del mercato aereo, inizia a offrire i suoi servizi anche a vettori partner e altre compagnie aeree, sebbene l'85% del suo fatturato fosse dovuto ad Alitalia. Al 2003, risulta attiva in 18 aeroporti.\nNel 2007, tra gli scali gestiti, si annoverano Catania, Napoli, Palermo ed al Terminal 2 dell'aeroporto inglese di Londra Heathrow.\nEntrata a far parte di Alitalia Servizi, l'ultimo giorno di operativit\u00e0 della compagnia \u00e8 stato il 12 gennaio 2009; a partire dal 13 gennaio le attivit\u00e0, gli asset e il personale residuo non posto in cassa integrazione o licenziato, sono confluiti in Alitalia - Compagnia Aerea Italiana, valutati 6 milioni di euro.\nAd oggi, formalmente, la societ\u00e0 \u00e8 ancora attiva e sottoposta alle procedure di amministrazione straordinaria.\nClienti.\nNel 2008 presso l'aeroporto di Fiumicino svolgeva infatti assistenza per Aerom\u00e9xico, Air France, American Airlines, KLM, Continental Airlines, Czech Airlines, Air Europa, Air Italy, Meridiana, Olympic Airlines, China Airlines, Japan Air Lines, Luxair, Malev, Air Alps, Korean Air, Estonian Air e Turkish Airlines.\nAnche a Londra Heathrow i risultati, in termini di espansione di mercato, erano stati considerevoli: Alitalia Airport, infatti, oltre ad Alitalia, forniva handling ai vettori Olympic Airlines, Air Malta, Air Mauritius, Jat, Malev, Tarom, Bulgaria Air, Uzbekistan Airways, Gulf Air, Malaysia, TAP Portugal, Azerbaigian, e Bellview Airlines.\nSull'Aeroporto di Catania Fontanarossa, oltre a gestire Alitalia, forniva servizi di terra per i vettori Malev, Volareweb, Air Slovakia, TNT, Air Alps, Luxair, e gestiva l'ufficio Lost and Found per British Airways, Meridiana, TUIfly, Myair e altre compagnie charter e Low Cost.\nAlitalia Airport forniva la gamma completa dei servizi a terra:\nSpaziava, pertanto, dalla gestione del terminal passeggeri, ai servizi di rampa, al centraggio e bilanciamento degli aeromobili ed alla supervisione, con l'obiettivo di ridurre al minimo i tempi tecnici di permanenza a terra. Aveva ottenuto la Certificazione UNI EN ISO 9001:2000 per l'Aeroporto Internazionale di Fiumicino da parte della Det Norske Veritas, il 6 settembre 2001 ed il 18 settembre 2008 aveva ampliato anche la Certificazione Internazionale UNI EN ISO 9001:2000 ai servizi di handling erogati sullo scalo di Londra Heathrow. \u00c8 stata il primo operatore certificato in Italia per l'intero complesso dei Processi Aeroportuali. La Certificazione era relativa a tutti i Processi Operativi svolti dallo Scalo di Fiumicino (Assistenza Passeggeri, Assistenza Aeromobili e Coordinamento Operativo di Scalo), ma coinvolgeva anche altre funzioni aziendali quali, ad esempio, l'addestramento delle risorse, il marketing, l'approvvigionamento dai fornitori strategici, le vendite."}
{"id": "487823", "revid": "554814", "url": "https://it.wikipedia.org/wiki?curid=487823", "title": "Raggi anodici", "text": "Il termine raggi anodici, o raggi canale, era storicamente utilizzato per indicare alcuni tipi di radiazioni prodotte in tubi a scarica.\nI raggi anodici o canale furono osservati per la prima volta durante alcuni esperimenti realizzati nel 1886 dallo scienziato tedesco Eugen Goldstein, dove veniva utilizzato un tubo a scarica con catodo perforato. Quello che veniva considerato come raggio anodico era visibile dopo i buchi del catodo e viaggiava in direzione opposta a quella dei raggi catodici. \nGoldstein chiam\u00f2 questi raggi con il nome, in tedesco, di \"Kanalstrahlen\" - raggi canale. Nel tubo di vetro era contenuto anche un piccolo mulinello che entrava in rotazione se colpito dai raggi anodici a dimostrazione della presenza di un impulso trasportato dai raggi."}
{"id": "487830", "revid": "256896", "url": "https://it.wikipedia.org/wiki?curid=487830", "title": "Olimpiadi internazionali di matematica", "text": ""}
{"id": "487836", "revid": "599013", "url": "https://it.wikipedia.org/wiki?curid=487836", "title": "Rn", "text": ""}
{"id": "487838", "revid": "842", "url": "https://it.wikipedia.org/wiki?curid=487838", "title": "Configuration management", "text": ""}
{"id": "487841", "revid": "3589683", "url": "https://it.wikipedia.org/wiki?curid=487841", "title": "James C. Watson", "text": ""}
{"id": "487843", "revid": "22356", "url": "https://it.wikipedia.org/wiki?curid=487843", "title": "Abrosaurus", "text": ""}
{"id": "487846", "revid": "15756", "url": "https://it.wikipedia.org/wiki?curid=487846", "title": "Matt Freeman", "text": "\u00c8 conosciuto specialmente per le sue performance di basso con i gruppi punk rock Operation Ivy e Rancid. Negli Op Ivy assunse il nome d'arte \"Matt McCall\", datogli da Jesse Michaels, cantante dell'omonima band, che prese spunto dalla serie tv \"Un giustiziere a New York\", allora trasmessa negli Stati Uniti. Matt \u00e8 dotato di una tecnica particolarmente sviluppata, inusuale nella scena punk, spiccando tra i bassisti di tale genere.\nBiografia.\nMatt Freeman \u00e8 nato il 23 aprile del 1966 ad Albany, una periferia operaia situata fra Berkeley e El Cerrito. Conobbe Tim Armstrong all'et\u00e0 di soli 5 anni. I due stettero insieme nella Little league e successivamente frequentarono la stessa scuola media (Albany Middle School) e superiore (Albany High School). Matt suonava la tromba da bambino, e pi\u00f9 tardi impar\u00f2 a suonare il trombone, entrando in un gruppo Jazz. Suo fratello Andrew gli insegn\u00f2 a suonare la chitarra, e successivamente il basso. Conobbe il punk quando Armstrong gli fece ascoltare una cassetta di gruppi punk datagli dal fratello maggiore, e i due cominciarono a suonare insieme.\nFu membro di una serie di gruppi, il primo dei quali fu \"Basic radio\" che si sciolse alla fine del 1986, inizio 1987. Nel maggio 1987, Freeman e Armstrong formarono gli Operation Ivy. Quando nel maggio 1989 il gruppo si sciolse, formarono un nuovo gruppo, i \"Downfall\", con gli stessi membri - tranne uno - degli Operation Ivy ed altre due persone. I \"Downfall\" registrarono un album di 10 pezzi che non fu mai pubblicato, e si sciolsero.\nFreeman e Armstrong allora formarono i \"Generator\", che fecero parecchi concerti, ma non registrarono nulla. Dopo ci\u00f2 Matt Freeman suon\u00f2 con il gruppo punk politico MDC per circa un anno.\nDopo gli Operation Ivy, Armstrong e Freeman formarono la ska band \"The Dance Hall Crashers\", che lasciarono poco tempo dopo la sua formazione. La band and\u00f2 avanti, raggiungendo un moderato successo negli anni novanta.\nEntr\u00f2 nel gruppo nel 1991. Nel 1992 Freeman e Armstrong reclutarono il batterista Brett Reed e formarono i Rancid. I Rancid sono tuttora un gruppo di successo. Ritenne i Rancid il gruppo principale solo quando Armstrong gli dimostr\u00f2 di sapersi controllare con l'alcool. Lars Frederiksen, chitarrista degli UK Subs, entr\u00f2 nel gruppo nel 1992. La loro collaborazione continu\u00f2 anche con i Transplants, un side project di Armstrong, dove Freeman diede il proprio contributo suonando il basso su alcuni pezzi.\nSuon\u00f2 anche con gli \"Shaken 69\" formatisi nel 94/95 e con gli \"Auntie Christ\" formatisi nel '96.\nUn altro dei suoi gruppi principali furono i \"Devil's Brigade\", un gruppo Rockabilly, che ricorda i Rancid.\nDurante la pausa dei Rancid nel 2004, Freeman sostitu\u00ec il bassista John Maurer dei Social Distortion prima dell'uscita dell'album \"Sex, Love and Rock 'n' Roll\". Suon\u00f2 per poco con loro e fu sostituito dal bassista \"Brent Hardin\" all'inizio del 2005.\nDopo aver lasciato i Social Distortion, a Matt Freeman fu diagnosticato un cancro nel maggio 2005 che si rivel\u00f2 poi benigno e non mortale per la sua salute. Per questo, dopo essere stato fumatore per 20 anni, smise di fumare. Impar\u00f2 a suonare il mandolino e con le sue mani si diede da fare, come possiamo ascoltare nel gruppo Lars Frederiksen and the Bastards.\nStrumenti.\nDurante la maggior parte della sua carriera Matt Freeman ha utilizzato un basso Fender Precision Bass. Nei video promozionali dell'ultimo album dei Rancid, Indestructible, lo vediamo esibire una versione color panna dello strumento che lo ha sempre accompagnato; nel live 2008 PunkSpring invece, suona con un basso artigianale, con la scritta luccicante Matt Freeman sulla tastiera, forma tipo Rickenbacker e come pick-up uno split-coil."}
{"id": "487847", "revid": "11497", "url": "https://it.wikipedia.org/wiki?curid=487847", "title": "Mac Donald", "text": ""}
{"id": "487848", "revid": "1305772", "url": "https://it.wikipedia.org/wiki?curid=487848", "title": "MacDonald", "text": ""}
{"id": "487849", "revid": "1776051", "url": "https://it.wikipedia.org/wiki?curid=487849", "title": "Ch\u00e9serex", "text": "Ch\u00e9serex (, toponimo francese) \u00e8 un comune svizzero di 1\u00a0237 abitanti del Canton Vaud, nel distretto di Nyon.\nStoria.\nNel 1826 la frazione di Tranchepied fu scorporata da Ch\u00e9serex e assegnata a La Rippe.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "487850", "revid": "1568601", "url": "https://it.wikipedia.org/wiki?curid=487850", "title": "Apparato Vulsinio", "text": "L'apparato Vulsinio, situato nella zona compresa tra i fiumi Paglia, Tevere e Fiora, fin quasi al Mar Tirreno, \u00e8 formato da tre complessi vulcanici di epoche diverse: Bolsena, Montefiascone e Latera, che furono i protagonisti dei pi\u00f9 estesi e devastanti fenomeni di vulcanismo che sconquassarono la regione circa 600.000 anni fa. \nLa lunga vita dell'apparato \u00e8 testimoniata dalla variet\u00e0 di prodotti eruttati e dai fenomeni di vulcanismo secondario che dal Pliocene arrivano fino ad oggi con manifestazioni idrotermali e solfatariche.\nL'attivit\u00e0 dell'apparato Vulsinio, come quella degli altri apparati laziali, fu prevalentemente esplosiva, quindi con scarsa emissione di lave e grande emissione di nubi ardenti, da cui si sono originate le vaste formazioni tufacee che costellano il territorio. \nA causa delle distanze a cui furono scagliati materiali eruttati, le alture che si sono formate hanno un'altezza media che oscilla fra i 500 ed i 600 metri sul livello del mare. La stratificazione di tufi di diversa composizione \u00e8 testimone di una lunga sequenza di fasi esplosive. I crateri oggi visibili sono quelli pi\u00f9 recenti (Montefiascone, Capodimonte e le isole del Lago di Bolsena). \nLo svuotamento progressivo delle camere magmatiche port\u00f2 al loro crollo con la conseguente formazione di caldere, la pi\u00f9 importante delle quali \u00e8 quella del Lago di Bolsena. \nDopo la formazione del lago iniziarono ad eruttare altri vulcani tra i quali Valentano, Latera e Lamone. L'isola Martana e la Bisentina sorsero in seguito ad eruzioni subacquee; la loro forma semicircolare \u00e8 dovuta al crollo di una parte del cono che le formava.\nIn epoca storica la grande quantit\u00e0 di materiale tufaceo presente sul territorio \u00e8 stato sfruttato per costruire tutti i centri storici dei comuni che insistono sul territorio compreso nell'apparato: Orvieto, Civita di Bagnoregio, Sovana, Bolsena, Montefiascone, Marta, Capodimonte, Valentano, ecc."}
{"id": "487852", "revid": "48923", "url": "https://it.wikipedia.org/wiki?curid=487852", "title": "Acquedotto Storico di Genova", "text": ""}
{"id": "487860", "revid": "73843", "url": "https://it.wikipedia.org/wiki?curid=487860", "title": "Incisa Scapaccino", "text": "Incisa Scapaccino (\"Ansisa\" in piemontese) \u00e8 un comune italiano di abitanti della provincia di Asti in Piemonte.\nGeografia fisica.\nIncisa Scapaccino si trova nel sud della provincia di Asti, a 26\u00a0km a sud-est del capoluogo, esteso nella bassa valle del torrente Belbo, il quale attraversa il paese. \u00c8 sede della Comunit\u00e0 collinare Vigne &amp; Vini.\nBorgate e regioni.\nSecondo lo statuto comunale, Incisa Scapaccino \u00e8 suddivisa nelle seguenti borgate e regioni:\nStoria.\nDi origini romane, ha la prima menzione in carte medievali del 984.\nIncisa fu capitale di un piccolo marchesato aleramico, fondato nel XII secolo, che rimase autonomo, pur passando di signoria in signoria, fino al 1548.\nNel Medioevo il centro abitato era il Borgo Villa, sul colle omonimo, cinto di mura nelle quali si aprivano tre porte, di cui ne rimane solo una. A partire dal Cinquecento l'insediamento si estese lungo la via Pozzomagna, fino a formare alle pendici del colle, il Borgo Ghiare. Successivamente si svilupparono Borgo Madonna, oltre il Belbo, e Borgo Impero al confine con l'alessandrino.\nDopo varie infeudazioni ad altre famiglie, nel 1708 l'intero territorio incisiano fu annesso ai domini dei Savoia.\nNel 1863 Incisa divenne Incisa Belbo, per poi cambiare nuovamente il nome nel 1928, quando il paese prese l'attuale denominazione in ricordo di Giovanni Battista Scapaccino, carabiniere, prima medaglia d'oro dell'esercito italiano.\nNel corso dei secoli, il territorio ha subito diversi danni per l'esondazione del torrente Belbo, oltre che nell'antichit\u00e0 si ricordano soprattutto le alluvioni del 1968 e pi\u00f9 recentemente del 1994. Qualche lieve danno anche dopo le piene dell'ottobre 2000, inondazioni ad alcuni campi, e dell'Aprile 2009, quando si allagarono alcuni scantinati e terreni nella zona del \"Borgo San Lorenzo\". \nNel 2019 durante una nuova piena \u00e8 stata allagata una via centrale del paese, fatto dovuto soprattutto all'acqua fuoriuscita dalle fognature dei tombini.\nIl 21 agosto 2000, Incisa fu epicentro di un forte terremoto che sfior\u00f2 il quinto grado della Scala Richter, provocando numerosi danni ad abitazioni, edifici pubblici e religiosi e diverse evacuazioni anche nei paesi limitrofi. Alcune chiese rimasero inagibili per mesi.\nSimboli.\nLo stemma e il gonfalone del comune di Incisa Scapaccino sono stati concessi con decreto del presidente della Repubblica del 29 gennaio 2003.\nMonumenti e luoghi d'interesse.\nBorgo Villa.\nIl Borgo Villa, che fu sede del Marchesato di Incisa, \u00e8 considerato il centro storico del paese, e presenta ancora diversi monumenti medievali, come il castello, la chiesa parrocchiale Nostra Signora del Carmine, la chiesa di San Giovanni Battista/Santuario Virgo Fidelis, patrona dei Carabinieri), e la Porta di Valcalzara; notevole \u00e8 anche il novecentesco \"nuovo castello\". Sulla piazza antistante (piazza capitano Bezzi) l\u2019edificio che dalla fine del XV secolo ospit\u00f2 fino al 1876 il palazzo comunale. Nei mesi estivi su appuntamento \u00e8 possibile visitare l\u2019interno dell\u2019antico comune che ospita una discreta raccolta d\u2019arte del Novecento.\nAltri edifici religiosi.\nChiesa dei Santi Vittore e Corona.\nLa chiesa dei Santi Vittore e Corona (situata nel Borgo Madonna), fu iniziata nel 1716 e portata a termine nel 1735, sostituendo con l'andar del tempo l'antica pieve, anch'essa intitolata a S. Vittore e Corona. Di forme barocche, \u00e8 stata eretta a chiesa parrocchiale da monsignor Ignazio Marucchi, vescovo di Acqui, con decreto del 7 settembre 1750.\nL'attuale chiesa dei Santi Vittore e Corona \u00e8 indicata nei documenti come \"Chiesa della Beata Maria Vergine Assunta\" e pi\u00f9 spesso come \"Beata Vergine delle Grazie\".\nLa vecchia pieve (gi\u00e0 in stato precario) croll\u00f2 nel 1918, essendo stata lasciata in completo abbandono dopo che il disastroso terremoto che colp\u00ec la Liguria nel 1887 (che provoc\u00f2 alcuni danni anche nel Monferrato) ne aveva lesionato profondamente la struttura.\nChiesa di Sant'Antonio Abate e chiesa di Virgo Potens.\nLa chiesa di Sant'Antonio, di costruzione novecentesca, \u00e8 situata in \"Borgo Ghiare\", nella piazza principale del paese.\nLa chiesa di Virgo Potens, invece, sorge nel \"Borgo Impero\".\nAltre chiese.\nDegno di nota il Santuario della Madonna del Carmine, in Borgo Villa.\nEconomia.\nL'economia del paese si basa principalmente sull'agricoltura: si praticano coltivazioni frutticole (mele e pesche), orticole (soia, barbabietole, cardi gobbi, \u201cbagna c\u00e0uda\u201d), vitivinicole, con la presenza di numerose aziende di elevato livello nazionale ed internazionale. Viene praticato inoltre l'allevamento bovino.\nIndustria.\nAnche l'attivit\u00e0 industriale \u00e8 piuttosto fiorente: si contano officine che producono macchine a controllo numerico, torni di precisione e materiali in latta, ditte produttrici di vetrate, depuratori per l'acqua, pavimentazioni stradali e calcestruzzi.\nSport.\nCalcio.\nL'A.S.D. INCISA CALCIO, fondata dai componenti della Polisportiva Incisa Zena 1987 CFC, squadra di calcio a 7 nata dalla fusione di altre due compagini di calcio ridotto (la Rossoblu Incisa e la Zena 1987 CFC), \u00e8 stata la squadra di calcio a 11 che ha rappresentato il paese di Incisa Scapaccino. I colori sociali erano il giallo e l'azzurro. La societ\u00e0, dopo aver partecipato al campionato di calcio a 11 Lega Dilettanti UISP della provincia di Alessandria nelle stagioni calcistiche 2007/2008 e 2008/2009 (ottenendo il terzo posto alla finale di Coppa UISP Alessandria 2009), si \u00e8 iscritta al campionato provinciale dilettanti di Terza Categoria organizzato dalla F.I.G.C. nelle stagioni 2009/2010 e 2010/2011, per poi sciogliersi definitivamente.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "487861", "revid": "767487", "url": "https://it.wikipedia.org/wiki?curid=487861", "title": "Bomb the Bass", "text": "Simenon \u00e8 oggi un affermato produttore musicale, e ha lavorato con musicisti di fama internazionale quali i Depeche Mode, o i rapper Seal e Consolidated. Ha fondato nel 2000 ad Amsterdam, dove vive ora, una propria etichetta musicale chiamata \"Electric Tones\", e continua il suo lavoro di produttore alternando il nome di Bomb the Bass e Flow Creator.\nCarriera.\nSimenon ha cominciato la sua carriera musicale negli anni ottanta lavorando come DJ al Wag's Club di Londra.\n\u00c8 stato uno dei pionieri della musica dance elettronica di un certo tipo (quella che ricampiona i pezzi funk del passato), facendo largo uso di campionatori. Uno dei primi lavori di rilievo \u00e8 stata la colonna sonora introduttiva del videogioco per Amiga \"Xenon 2 Megablast\" (1989), per cui fu utilizzato il brano \"Megablast\" (disco che aveva inciso un anno prima).\n\u00c8 diventato famoso quando ha pubblicato \"Into the dragon\" (1987), sull'onda del successo del singolo internazionale \"Beat Dis\": una miscela di campioni remixati in stile hip-hop-funk contenente anche tracce da \"Il buono, il brutto, il cattivo\" e dalla serie televisiva \"Thunderbirds\". Simenon lavorava come magazziniere in un supermercato quando realizz\u00f2 il disco, che venne inizialmente pubblicato da \"Mister-Ron\" spacciandolo per una produzione americana importata da New York: ripubblicato da Rhythm King Records raggiunse subito il numero 2 nelle classifiche dei singoli inglesi (era gi\u00e0 arrivato al primo posto della classifica dance americana di billboard), e la sua immagine di copertina influenz\u00f2 per molto tempo l'iconografia dell'ambiente rave e acid house.\nDall'album \"Into the Dragon\" vennero tratti altri tre singoli. Intanto Simenon instaur\u00f2 collaborazioni col musicista John Foxx sotto il marchio Nation 12, lavor\u00f2 a colonne sonore e al progetto, fallito, per il lancio nel mondo del pop della modella Naomi Campbell. Alla fine degli anni 1980 produsse \"Buffalo Stance\" di Neneh Cherry, che raggiunse il terzo posto nella classifica inglese dei singoli e il numero 1 nella classifica R&amp;B americana.\nDopo questi successi ricominci\u00f2 a lavorare su suoni innovativi, arrivando a diventare un pioniere del trip hop. In seguito a queste sperimentazioni, nel 1991 ha pubblicato l'LP \"Unknown Territory\", uscito con grande ritardo a causa del rifiuto dei Pink Floyd di concedere i diritti di utilizzo del brano \"Money\". Il disco conteneva ancora una vasta selezione di campioni da film culto dell'epoca.\nNel 1995 ha pubblicato \"Clear\", un album dai suoni pi\u00f9 maturi e comprendente anche partecipazioni importanti come quella di Sin\u00e9ad O'Connor, del rapper Justin Warfield o dello scrittore Will Self. Ogni brano vanta la partecipazione di un particolare vocalist che sottolinea lo stile musicale con le proprie tonalit\u00e0.\nNel 2001 \u00e8 stato pubblicato un ultimo album sotto nome Bomb the Bass, intitolato \"Clear cut\", che per\u00f2 non ebbe molto successo. Un quinto album \u00e8 stato registrato con Geoff Smith col nome di \"Frozen Flames\"; completato nel luglio 2005, non \u00e8 ancora stato pubblicato.\nSimenon \u00e8 stato accusato di stupro nel novembre 2004; dopo l'accusa ha subito il processo ed \u00e8 stato assolto nel giugno 2005.\nAttualmente il progetto \"Bomb The Bass\" \u00e8 stato accantonato a seguito della decisione di Tim Simenon di ritirarsi dalle scene musicali, almeno temporaneamente (si presume). Trasferitosi a Praga nel 2013, Simenon decide di aprire un ristorante chiamato \"Brixton Balls\", nel quale cucina lui stesso e serve principalmente polpette assieme al socio Lud\u011bk Netu\u0161il, fino alla chiusura del locale nel 2019."}
{"id": "487864", "revid": "1318658", "url": "https://it.wikipedia.org/wiki?curid=487864", "title": "Universit\u00e0 di Parigi-Sorbona", "text": "L'Universit\u00e0 di Parigi-Sorbona (in francese \"Universit\u00e9 Paris-Sorbonne\"), o Paris IV, \u00e8 stata un'universit\u00e0 francese attiva dal 1\u00ba gennaio 1971 al 31 dicembre 2017.\nFu una delle tredici Universit\u00e0 di Parigi create nel 1970 in seguito ai fatti del maggio 1968 e rimaste tali sino al 31 dicembre 2017. Dal 1\u00ba gennaio 2018 \u00e8 stata fusa insieme all'Universit\u00e0 Pierre e Marie Curie nella nuova Sorbonne Universit\u00e9.\nStoria.\nL'ateneo fu l'erede della facolt\u00e0 di Lettere e Scienze Umane della precedente Sorbona, denominazione quest'ultima, che vantava nella propria denominazione ufficiale e che condivideva con altre tre universit\u00e0 nel V \"arrondissement\" di Parigi.\nIn seguito alla riforma dell'Universit\u00e0 nel 1968, la \"Loi d'orientation\" progettata da Edgar Faure, le cinque facolt\u00e0 dell'antica Universit\u00e0 di Parigi si divisero e si ricomposero dando vita a tredici universit\u00e0 interdisciplinari. Quattro di esse si dividono gli edifici della Sorbona destinati fino ad allora alle Facolt\u00e0 di Lettere e Scienze Umane. Queste universit\u00e0 ottennero altri edifici nella citt\u00e0 di Parigi. Tre universit\u00e0 \"ereditiere\" conservarono il nome di Sorbona nel loro titolo ufficiale: \"Paris-Sorbonne (Paris IV), Sorbonne Nouvelle (Paris III)\", situate nel centre Censier, e \"Panth\u00e9on-Sorbonne (Paris I)\".\nI locali della Sorbona ospitano anche una parte dell\"\"' e la \"Chancellerie (rectorat de Paris)\".\nErede del Coll\u00e8ge fondato nel 1257 da Robert de Sorbon nel sito dell'antica Sorbona e poi della Facolt\u00e0 di Lettere dell'Universit\u00e0 di Parigi, l\"'Universit\u00e9 Paris-Sorbonne (Paris IV)\" \u00e8 stata creata dal decreto del 23 dicembre 1970, confermata dal decreto del 17 luglio 1984.\nRettori.\nDalla sua creazione \u00e8 stata diretta da sei rettori: alla fondazione, lo storico Alphonse Dupront, a cui sono succeduti il filosofo Raymond Polin, il grecista Jacques Bompaire, poi lo storico delle religioni Michel Meslin, lo storico urbano e dei mondi contemporanei Jean-Pierre Poussou, il linguista Georges Molini\u00e9 e dal maggio 2003 il geografo Jean-Robert Pitte."}
{"id": "487865", "revid": "1776051", "url": "https://it.wikipedia.org/wiki?curid=487865", "title": "Crassier", "text": "Crassier (toponimo francese) \u00e8 un comune svizzero di 1\u00a0201 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCrassier \u00e8 servito dall'omonima stazione sulla ferrovia Nyon-Divonne.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "487867", "revid": "1534511", "url": "https://it.wikipedia.org/wiki?curid=487867", "title": "Legge di Newton", "text": "Con legge di Newton ci si pu\u00f2 riferire a:"}
{"id": "487868", "revid": "838137", "url": "https://it.wikipedia.org/wiki?curid=487868", "title": "Fronte Nazionale (Belgio)", "text": "Il Fronte Nazionale (\"Front National\", FN) \u00e8 stato un partito politico belga.\nFN \u00e8 stato fondato nel 1985 da Daniel F\u00e9ret, che ha mantenuto la presidenza fino al 2006. Il FN \u00e8 nato dalla fusione di tre piccoli movimenti di estrema destra:\nAlle elezioni del 1987, il FN ottenne appena lo 0,1% dei voti. Grazie, per\u00f2, ad una forte campagna elettorale contro gli immigrati, soprattutto magrebini, nel 1991 aument\u00f2 i propri consensi all'1,1%, eleggendo 1 deputato. Il FN, nelle elezioni politiche nazionali, ha mantenuto un consenso alquanto limitato, infatti, nel 2003, ha conseguito appena il 2% dei voti ed ha eletto 1 solo deputato.\nConsensi altalenanti il FN li ha conseguiti, invece, nelle elezioni regionali a Bruxelles, dove il miglior risultato lo ha avuto nel 1995, con il 7% e 6 deputati. Alle elezioni del 2003 ha conseguito il 4,7% dei voti, eleggendo 4 deputati.\nIn Vallonia, invece, il FN \u00e8 giunto, nel 2004, ad ottenere il suo miglior risultato, con il'8,1% dei voti e 4 seggi.\nIl 18 giugno del 2006, Daniel F\u00e9ret fondatore e presidente del FN \u00e8 stato dichiarato ineleggibile per 10 anni ed al partito \u00e8 stato impedito di diffondere il proprio programma, considerato razzista.\nAlle politiche del 2007, il FN ha mantenuto il 2% dei consensi, confermando l'unico seggio in Parlamento.\nIl FN pu\u00f2 essere considerato lo speculare francofono di \"Interesse Fiammingo\", il partito di estrema destra delle Fiandre, che si impegna per l'indipendenza della regione di lingua olandese. Il Fn sia nel nome che nel simbolo (simile a quello del Movimento Sociale Italiano) si richiamava apertamente al Fronte Nazionale francese di Jean-Marie Le Pen.\nLa morte del presidente Charles Pire nel gennaio del 2012 lasci\u00f2 il partito senza una direzione. Il FN francese smise perci\u00f2 di autorizzare l'utilizzo del nome \"Front National\" e del simbolo della fiamma tricolore."}
{"id": "487869", "revid": "1856513", "url": "https://it.wikipedia.org/wiki?curid=487869", "title": "Eurofly", "text": "Eurofly era una compagnia aerea italiana, fondata nel 1989 e specializzata nei voli di linea per il tempo libero (no affari), ovvero le tradizionali destinazioni vacanza del mercato sia italiano che straniero. Oltre a servire il mercato dei maggiori operatori turistici Italiani, dal 2004 Eurofly si era posizionata anche sul mercato di attrazione per la destinazione Italia, con il progetto \"New York - province italiane\", con voli di linea programmati ogni estate da New York per gli aeroporti di Napoli e Palermo. Questo progetto prevedeva inoltre collegamenti di linea Mosca-Bologna e Mosca-Napoli.\nDal dicembre 2005 Eurofly veniva quotata alla Borsa valori di Milano (mercato MTA). Nel dicembre 2006 il controllo passava alla compagnia aerea Meridiana.\nIl 28 febbraio 2010 la compagnia \u00e8 stata integrata con Meridiana cambiando il nome in Meridiana fly\nSponsor.\nEurofly \u00e8 stato il vettore ufficiale della Nazionale italiana di calcio nel 2006, e ha riportato gli Azzurri vittoriosi con la coppa del mondo. Dalla stagione 2002/03 era \"gold sponsor\" dell'Inter."}
{"id": "487870", "revid": "712828", "url": "https://it.wikipedia.org/wiki?curid=487870", "title": "Michetta", "text": "La michetta, nella bergamasca stellina, \u00e8 un tipo di pane soffiato (quindi cavo al suo interno) che si riconosce dal tipico stampo a stella con \"cappello\" centrale.\nMolto utilizzata per la preparazione di panini farciti, tende a perdere la sua tipica consistenza croccante dopo poche ore dalla cottura.\nIn buona parte d'Italia esiste un pane che ne ricalca la forma (priva in genere del cappello centrale e non privo di mollica, chiamato rosetta); i \"prestinai\" che producono questo tipo di pane sono pochissimi poich\u00e9, oltre a richiedere particolare dimestichezza ed impegno, pesa molto poco e per avere un'adeguata resa economica dovrebbe essere venduto ad un prezzo proporzionalmente pi\u00f9 alto rispetto ad altre forme di pane che, col passare del tempo, sono divenuti di pi\u00f9 consueto consumo.\nStoria.\nMolto diffusa in Lombardia, specialmente a Milano, la michetta \u00e8 stato il pane degli operai fin dal 1700, epoca durante la quale la lavorazione del pane era quasi completamente manuale.\nI funzionari dell'Impero austriaco, cui faceva capo la Lombardia dopo il trattato di Utrecht del 1713, portarono con s\u00e9 a Milano alcune novit\u00e0 alimentari (che i Milanesi fecero proprie fino al punto di farle diventare un prodotto della loro tradizione alimentare), come l'allora famoso \"kaisersemmel\", un panino variabile da 50 a 90 grammi e dalla forma di una piccola rosa.\nI risultati non furono, per\u00f2, incoraggianti: il \"Kaisersemmel\" a Milano non rimaneva, come a Vienna, fresco e fragrante fino a sera: si rammolliva velocemente, divenendo \"gommoso\". L'umidit\u00e0 del clima lombardo penetrava eccessivamente in un prodotto igroscopico come il pane, a differenza di quanto accadeva nel pi\u00f9 asciutto clima viennese.\nBisognava privare quel pane della mollica, svuotarlo, alleggerirlo, renderlo \"soffiato\": cos\u00ec sarebbe stato fragrante e digeribile, garantendone una migliore conservazione. I maestri panificatori milanesi riuscirono nel loro intento, creando un pane unico le cui caratteristiche l'hanno reso famoso.\nIl termine michetta nasce in questo periodo. Infatti i Milanesi chiamarono il \"Kaisersemmel\" con il diminutivo di \"micca\", ossia \"michetta\", \"micchetta\" in milanese. La \"micca\", o \"mica\", era un pane che aveva una certa diffusione nell'Italia del nord e il cui termine, in origine, significava briciola.\nNel 2007 la michetta ottiene, dal Comune di Milano, il riconoscimento De.Co.(Denominazione Comunale), assegnato dal capoluogo lombardo ai prodotti gastronomici tradizionali milanesi.\nPreparazione.\nLa preparazione della \"biga\", ovvero la pasta lievitata e fermentata, avviene mescolando ed impastando farina di forza (100 parti), acqua (35 parti) con malto (0,1 parte) e lievito (1 parte) fino ad ottenere un impasto piuttosto sostenuto dalla struttura perfettamente omogenea, viene quindi lasciato riposare per almeno 16 ore (tempo che varia in funzione della temperatura ambientale). La preparazione dei pastoni (forme di pasta arrotondate) avviene impastando la biga con farina di forza (20% della dose iniziale) acqua (quanto basta per ottenere un impasto asciutto e morbido) e sale (0,5% del peso totale).\nQuesto impasto deve avere una buona elasticit\u00e0 ed una struttura perfetta (impastare almeno 30 minuti con la macchina al minimo), viene quindi passato al cilindro (macchina che ha la funzione di raffinare ulteriormente la pasta) e poi suddiviso in pezzi di circa 3\u00a0kg che adeguatamente arrotondati vengono \"puntati\" cio\u00e8 lasciati a lievitare per circa 30 min. In seguito alla lievitazione dei pastoni avviene la \"spezzatura della pasta\" con apposite macchine automatiche o manuali, che dividono il pastone in 37 pezzi esagonali nella forma e di ugual peso, a questo segue immediatamente l'operazione di stampa mediante macchina stampatrice o stampo a mano; vengono messe le michette su appositi telai per infornare, coperte con tela o fogli di plastica per conservarne l'umidit\u00e0 e lasciate lievitare per altri 30 minuti.\nLe michette vengono infornate tra i 220\u00a0\u00b0C ed i 250\u00a0\u00b0C a discrezione del fornaio, viene immesso abbondante vapore acqueo all'interno della camera di cottura. La cottura richiede circa 25 minuti.\nProdotti simili.\nEsistono altri pani che seguono gli ingredienti e il processo di lavorazione della michetta, come il \"maggiolino\" e la \"tartaruga\".\nOmaggi.\nAlla michetta sono ispirati e dedicati una poltrona del designer italiano Gaetano Pesce e il Gruppo Podistico \"La Michetta\", fondato nel 1971 da fornai del milanese appassionati di corsa e attivo nelle gare amatoriali e master di atletica leggera."}
{"id": "487873", "revid": "1226", "url": "https://it.wikipedia.org/wiki?curid=487873", "title": "Cronache della galassia", "text": ""}
{"id": "487874", "revid": "599013", "url": "https://it.wikipedia.org/wiki?curid=487874", "title": "Clareni", "text": "I clareni sono un'antica congregazione di francescani riformati: vennero uniti agli osservanti nel 1568.\nStoria.\nLe prime comunit\u00e0 eremitiche di clareni sorsero nell'Italia centrale tra il 1437 e il 1439: il loro stile di vita si ispirava alla predicazione di Angelo Clareno, che propugnava il ritorno alla stretta osservanza della regola francescana e alla restaurazione della povert\u00e0 evangelica; pur rifacendosi alla figura di Clareno, tuttavia, non erano spirituali n\u00e9 fraticelli, e pi\u00f9 volte i pontefici intervennero in difesa della loro forma di vita (lettera di papa Eugenio IV del 9 novembre 1446; lettera di papa Niccol\u00f2 V del 4 luglio 1447).\nDiffusi nelle Marche, in Umbria, in Abruzzo e nel Lazio, in origine erano soggetti alla giurisdizione dei vescovi locali ma, l'11 marzo 1473, papa Sisto IV li un\u00ec all'ordine francescano e diede loro la facolt\u00e0 di eleggersi un vicario generale. Tale situazione dur\u00f2 pochi anni perch\u00e9 i clareni tornarono presto sotto la giurisdizione vescovile.\nI clareni conservarono la propria indipendenza anche dopo la separazione dei frati della regolare osservanza dai conventuali (1517), ma papa Pio V, con la bolla \"Beatus Christus salvatoris\" del 23 gennaio 1568, li incorpor\u00f2 ai minori osservanti.\nPrincipali comunit\u00e0:"}
{"id": "487875", "revid": "14480", "url": "https://it.wikipedia.org/wiki?curid=487875", "title": "Il crollo della galassia centrale", "text": ""}
{"id": "487876", "revid": "767487", "url": "https://it.wikipedia.org/wiki?curid=487876", "title": "Duillier", "text": "Duillier (toponimo francese) \u00e8 un comune svizzero di 1\u00a0070 abitanti del Canton Vaud, nel distretto di Nyon.\nGeografia fisica.\nDuillier ha un'area di 4,11\u00a0km\u00b2; .\nStoria.\nLa prima menzione di Duillier in un documento storico risale al 1145 dove \u00e8 chiamato \"Duelliei\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "487877", "revid": "14480", "url": "https://it.wikipedia.org/wiki?curid=487877", "title": "L'altra faccia della spirale", "text": ""}
{"id": "487878", "revid": "547034", "url": "https://it.wikipedia.org/wiki?curid=487878", "title": "Cantori di Santomio", "text": "Il coro polifonico I Cantori di Santomio, con sede a Malo (VI), fu fondato nel 1967 dal Maestro Piergiorgio Righele; \u00e8 attualmente diretto dal Maestro Nicola Sella.\nRepertorio.\nIl repertorio del coro abbraccia tutti gli aspetti della letteratura corale, dal Canto gregoriano, al Madrigale, dalla Polifonia sacra del XIV e del XV secolo, al Lied e alla Chanson, fino alle composizioni contemporanee.\nStoria.\nIl coro \u00e8 da sempre impegnato, sia in Italia sia all'estero, in un'intensa attivit\u00e0 concertistica, anche in collaborazione con i pi\u00f9 importanti solisti vocali, orchestre e gruppi strumentali storici, per l'esecuzione di oratori e di cantate del periodo barocco, da Monteverdi a Pergolesi, a J. S. Bach; nel 1994 partecipa a Vaison-la-Romaine (F) alla \"Rassegna di Cori vincitori di Concorsi Internazionali\"; nel 1995 partecipa a Rottenburg am Neckar (D), unico coro italiano invitato, alla \"Prima Rassegna Internazionale di Musica Sacra\". Dal 1997, a seguito della prematura scomparsa del Maestro Piergiorgio Righele, subentra alla direzione artistica il Maestro Nicola Sella. Il coro \u00e8 ospite fisso (dal 1998) della Rassegna \"Musica e Spiritualit\u00e0\", che si svolge nelle pi\u00f9 importanti chiese di Venezia \u00e8 stato inoltre ospite alla Rassegna Internazionale di Canto Corale di Mel nel 2004. Nel cinquantennale di fondazione il coro ha commissionato hi pi\u00f9 rappresentativi compositori italiani un brano da eseguire in prima assoluta al teatro olimpico di Vicenza, tra questi, Mario Lanaro, Manolo Da Rold, Pierdamiano Peretti."}
{"id": "487879", "revid": "767487", "url": "https://it.wikipedia.org/wiki?curid=487879", "title": "Cattive Abitudini (gruppo musicale)", "text": "Le Cattive Abitudini \u00e8 stato un gruppo musicale italiano, nato dopo lo scioglimento dei Peter Punk.\nStoria del gruppo.\nDopo nove anni di attivit\u00e0 con i Peter Punk, tre quarti del gruppo (bassista, chitarrista e batterista) decisero di iniziare un nuovo progetto continuando a produrre canzoni punk rock cantate in italiano.\nDopo qualche concerto di riscaldamento la band registra il disco d'esordio \"Tutto fa parte di noi\" sotto l'etichetta Indiebox, album composto da 17 canzoni in parte simili allo stile che ha reso i Peter Punk originali e conosciuti in Italia, ma con l'aggiunta di una forte impronta personale. Nel 2006 \u00e8 uscito il secondo lavoro, intitolato \"Il meglio del peggio\".\nDopo alcuni problemi all'interno del gruppo con l'uscita di Stefano ed il suo rientro, si assiste ad un cambio di formazione: Ettore passa alla seconda chitarra e Michele (nuovo entrato) prende il suo posto al basso. I rapporti tra gli ex Peter Punk (Ettore, Stefano e Nicola) e Nicol\u00f2 (ex voce della band) si stabilizzano e la band decide di effettuare un unico concerto riunione, solamente per divertimento. Questa riunione si tiene il 13 settembre 2008 a Meolo, nel parcheggio della stazione ferroviaria, in occasione del Sektember Fest promosso dall'associazione culturale \"Gruppo Ombra\". Il 17 ottobre 2008 esce \"Cosa sei disposto a perdere\", insieme al videoclip della canzone \"La stessa storia\".\nIl 26 settembre 2010 i Cattive Abitudini partecipano al festival musicale Woodstock 5 Stelle organizzato a Cesena dal blog di Beppe Grillo e trasmesso dal canale televisivo nazionale Play.me, che proprio con questa diretta apr\u00ec la neonata emittente.\nIl 22 febbraio 2011 esce il loro quarto disco intitolato Gemini I.Nella seconda parte del 2011, il batterista, Nicola Brugnaro, lascia la band. Questo avvenimento segna un momento di pausa per la band fino a quando a marzo 2012 tre dei componenti del gruppo, Ettore Montagner, Michele Angriman e Nicola Brugnaro registrano una demo di quattro tracce sotto il nome di un nuovo gruppo \"Incenere\", seguita dall'album \"Brindo alla vita\" (2013) e \"Ombre\" (2015).\nI componenti della Cattive Abitudini hanno pi\u00f9 volte partecipato a canzoni di altri gruppi come Duracel, Antefatti e Why Not Loser. Con gli Antefatti hanno registrato la canzone \"Sabato alcolico\", con i Duracel hanno registrato una canzone dedicata al giornalista Germano Mosconi, famoso per le bestemmie fuori onda; infine coi Why Not Loser hanno collaborato per la canzone \"Non cambier\u00e0\".\nIl 6 settembre 2015 la band ha ricominciato l'attivit\u00e0 live all'Home Festival di Treviso. Nel 2017 tornano a pubblicare un disco dopo sei anni con \"\", il 27 febbraio 2018 la band annuncia il proprio scioglimento al termine di un tour d'addio. Il chitarrista Fabretti e il batterista Brugnaro andranno nelle file degli Incenere."}
{"id": "487880", "revid": "767487", "url": "https://it.wikipedia.org/wiki?curid=487880", "title": "Eysins", "text": "Eysins (toponimo francese) \u00e8 un comune svizzero di 1\u00a0262 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nEysins \u00e8 servito dall'omonima stazione, capolinea della ferrovia Nyon-Eysins.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "487882", "revid": "287204", "url": "https://it.wikipedia.org/wiki?curid=487882", "title": "Campionato italiano di hockey su ghiaccio 2005-2006", "text": "Il campionato italiano maschile di hockey su ghiaccio 2005-2006 era articolato in Serie A, Serie A2, Serie C Under 26 e serie C Interregionale.\nSerie A.\nPer l'accordo con il noto marchio di articoli sportivi, la denominazione ufficiale del massimo campionato \u00e8 Rbk Hockey Cup.\nPer la stagione 2005/06 sono iscritte 8 societ\u00e0: Alleghe H.C., Asiago Hockey A.S., H.C. Bolzano Foxes, S.G. Cortina, S.H.C. Fassa, H.C.J. Milano Vipers, Renon Ritten Sport Hockey e H.C. Valpusteria Lupi Brunico.\nLe squadre si sono affrontate in un triplo girone di andata e ritorno, con tre interruzioni, la pi\u00f9 lunga delle quali - a febbraio - in vista dei XX Giochi olimpici invernali. Al termine della \"regular season\", le otto squadre furono divise in due gironi: nel girone A le squadre classificate al 1\u00ba, 4\u00ba, 5\u00ba e 8\u00ba posto, nel girone B quelle classificate al 2\u00ba, 3\u00ba, 6\u00ba e 7\u00ba posto. Le squadre si sono portate in eredit\u00e0 un terzo dei punti conquistati nella stagione regolare.\nLa fase intermedia (\"Master Round\") \u00e8 durata 6 giornate (girone di andata e ritorno). Le prime due di ogni girone hanno avuto accesso ai play-off: semifinali e finali sono state giocate con una serie al meglio delle cinque.\nRegular Season.\nClassifica finale\nMaster Round.\nGirone A.\nClassifica finale\nGirone B.\nClassifica finale\nSemifinali.\nAl meglio delle cinque gare, con la prima, la terza e l'eventuale quinta in casa della meglio classificata al termine della \"Regular Season\".\n Gara 1 - 28 marzo 2006\n Milano - Alleghe 5-2\n Renon - Cortina 2-5\n Gara 2 - 30 marzo 2006\n Alleghe - Milano 5-4 o.t.\n Cortina - Renon 6-4\n Gara 3 - 1\u00ba aprile 2006\n Milano - Alleghe 6-1\n Renon - Cortina 4-3 o.t.\n Gara 4 - 4 aprile 2006\n Alleghe - Milano 5-6 o.t.\n Cortina - Renon 1-3\n Gara 5 - 6 aprile 2006\n Renon - Cortina 5-2\nFinale.\nAl meglio delle cinque gare, con la prima, la terza e l'eventuale quinta in casa della meglio classificata al termine della \"Regular Season\".\n Gara 1 - 8 aprile 2006\n Milano - Renon 4-1\n Gara 2 - 11 aprile 2006\n Renon - Milano 1-3\n Gara 3 - 13 aprile 2006\n Milano - Renon 4-3 d.r.\n L'Hockey Club Junior Milano Vipers vince il quinto titolo consecutivo.\nFormazione Campione d'Italia: Nicola Barban \u2013 Christian Borgatello \u2013 Giuseppe Busillo \u2013 Giuseppe Chiesa \u2013 Mario Brian Chitarroni \u2013 Ryan Christie \u2013 Paolo Della Bella \u2013 Mark Demetz \u2013 Michael Di Stefano \u2013 Magnus Eriksson \u2013 Dino Felicetti \u2013 Patrick Frizzera \u2013 Armin Helfer \u2013 Christopher Joseph \u2013 Greg Koehler \u2013 Riku Petteri Lehtonen \u2013 Alberto Lunini \u2013 Brett Lysak \u2013 Maurizio Mansi \u2013 Ilario Marchetti \u2013 Corrado Michael Mezzacane \u2013 Tommaso Migliore \u2013 Andrea Molteni \u2013 Matteo Molteni \u2013 Maximillian Oberrauch \u2013 Justin Peca \u2013 Benedetto Pirro \u2013 Marco Pozzi \u2013 Marco Raymo \u2013 Ryan Savoia \u2013 Trevor Sherban \u2013 Michele Strazzabosco \u2013 Daniel Tkaczuk.\nAllenatore: Adolf Insam\nCoppa Italia.\nNella stagione 2005/06 - che prevedeva tre gironi di andata e ritorno per il numero esiguo di squadre iscritte - c'\u00e8 stato un cambiamento di formula rispetto alla consueta \"final-four\": la finale della Coppa Italia 2005 si \u00e8 svolta in gara unica tra la prima e la seconda classificata al termine del secondo girone di andata e ritorno.\n Gara Unica - 8 gennaio 2006\n HC Milano Vipers - HC Cortina 3-0.\n L'Hockey Club Junior Milano Vipers si \u00e8 aggiudicata per la terza volta il trofeo.\nSerie A2.\nLa seconda divisione \u00e8 denominata Serie A2. Per la stagione 2005/06 erano iscritte 10 squadre: Appiano Pirats, S.V. Caldaro, Egna Wild Goose, H.C. Merano, Pontebba Aquile, H.C. Settequerce, H.C. Torino Bulls, H.C. Gherd\u00ebina - Val Gardena, H.C. Valpellice e W.S.V. Vipiteno Broncos.\nLa formula: doppio girone di andata e ritorno seguito dai play-off.\nLa \"Regular Season\" ha visto chiudere in testa il Pontebba, seguito da Merano e Vipiteno. Chiudono la classifica le due compagini piemontesi, Valpellice e Torino, che si giocano la salvezza nei play-out, vinti poi dal Valpellice per tre gare a zero.\nLa finale dei play-off \u00e8 fra Merano e Pontebba, dopo due serie di semifinali entrambe giunte a gara 7, rispettivamente contro Caldaro e Gherd\u00ebina.\nFinale.\n Gara 1 - 16 marzo 2006\n Pontebba - Merano 5-2\n Gara 2 - 18 marzo 2006\n Merano - Pontebba 3-2\n Gara 3 - 20 marzo 2006\n Pontebba - Merano 7-4\n Gara 4 - 22 marzo 2006\n Merano - Pontebba 0-1\nIl Pontebba Aquile \u00e8 promosso in serie A.\nFormazione campione della serie A2:\nAndreas Alnered, Fabio Armani, Ulrich Buzzi, Gianluca Canei, Erik Johan Carlsson, Riccardo Cini, Roberto Ciprian, Jan Eriksson, Daniele Fortin, Felice Giugliano, Matt Groman, Adnan Hadzisulejmanovic, Nejc Japelj, Peter Mainer, Sasha Meneghetti, Arno Oberrauch, Joni Petrell, Marco Pietrafesa, Marcello Plat\u00e8, Omar Dario Pr\u00e0 Floriani, David Stricker, Luca Traverso, Marco Tremolaterra, Nicola Vernaccini, Miha Zbontar.\nSerie C Under 26.\nLa terza divisione ha una particolarit\u00e0: le squadre partecipanti possono schierare soltanto giocatori Under 26, tanto che la denominazione ufficiale \u00e8 Serie C - Under 26. Sono 16 le squadre partecipanti, divise in due gironi:\nSi pu\u00f2 notare che Caldaro e Milano Vipers (che giocher\u00e0 a Lecco) schierano una seconda squadra in serie C. Lo stesso vale per Vipiteno, che eredita il posto dello WSV Stilfes.\nLe squadre qualificate ai quarti di finale sono state: Bressanone, Vipiteno, Caldaro e Ora (Girone A); Milano, Pergine, Feltreghiaccio e Amatori Agordino (Girone B).\nLa finale (al meglio delle tre gare) si \u00e8 giocata fra Milano e Feltreghiaccio, con i meneghini vincitori a Milano per 2-1 ed a Feltre per 1-6.\nI Vipers Milano si sono dunque aggiudicati sia il campionato maggiore che la Serie C U26.\nSerie C Interregionale.\nEsiste inoltre una quarta divisione Interregionale, cui prendono parte compagini provenienti da Lombardia, Piemonte, Valle d'Aosta, Emilia-Romagna.\nLa Serie C Interregionale si compone di due divisioni:\nSi noti che l'H.C. Valpellice (Serie A2) schiera la sua seconda squadra nella Prima Divisione. Era previsto un secondo girone della C1 interregionale per le squadre del Nord-Est (avrebbero dovuto partecipare: Admirals Brunico, Alta Badia Corvara, Falchi Boscochiesanuova, Lana Valsura, SC Ritten e Zoldo), che per\u00f2 non \u00e8 stato disputato.\nC1.\nIn serie C1, il campionato va ai Les Aigles du Mont Blanc di Courmayeur, che ha chiuso il campionato a pari punti (30) con l'H.C. Bormio, ma con una miglior differenza reti (+122 contro +83).\nC2.\nLa serie C2 \u00e8 invece andata ai Wizards Bologna, che nella finale play-off hanno battuto i Black Angels per 11-2."}
{"id": "487887", "revid": "599013", "url": "https://it.wikipedia.org/wiki?curid=487887", "title": "Francesco Ruopolo", "text": "Carriera.\nParma e i vari prestiti.\nNato ad Aversa, all'et\u00e0 di tre anni si trasferisce a Modena dove inizia a giocare nel Carpi. Dopo un anno, viene ingaggiato dal da giovanissimo e trascorre la sua adolescenza nelle giovanili della squadra crociata. Da qui tutta la trafila delle giovanili, fin quando nel 2002 viene mandato in prestito alla Pro Patria in Serie C1. All'esordio in un campionato professionistico realizza 4 reti in 32 presenze.\nLa stagione successiva viene mandato in prestito al Cittadella, sempre in Serie C1, dove totalizza 31 presenze e 6 reti.\nNella stagione 2004-2005 torna a Parma, dove viene aggregato alla prima squadra, in questa stessa stagione debutta in Serie A il 17 ottobre 2004 in Brescia-Parma 3-1. Alla fine della stagione il bottino nella massima divisione italiana \u00e8 di 10 presenze senza alcuna rete.\nNella stessa stagione debutta anche in Coppa UEFA dove, in un incontro contro il , viene notato dagli osservatori della squadra russa. La stagione seguente infatti viene rilevato in prestito dalla Lokomotiv.\nNel gennaio 2006 torna al Parma, dove colleziona altre 6 presenze in Serie A.\nTriestina e Albinoleffe.\nNel luglio del 2006 viene girato in prestito ad un'ambiziosa che disputa il campionato di Serie B, ma gi\u00e0 nel gennaio del 2007 passa all'AlbinoLeffe. Con i bergamaschi milita per tre stagioni e mezza, consacrandosi come elemento insostituibile dell'attacco, come testimoniano le 137 presenze (tutte in serie B) ed i 41 gol realizzati. Al termine della stagione stagione 2009-2010 si svincola dai seriani. Nonostante ci\u00f2 resta a Bergamo con la maglia dell'Atalanta, che lo mette sotto contratto per i successivi tre anni.\nAtalanta.\nSegna il primo goal con la maglia dell'Atalanta il 25 settembre 2010, nella partita contro la . Si ripete sette giorni dopo, nella trasferta di Modena contro il , fissando il punteggio sul 2-0 per la squadra bergamasca. Diventa una pedina fondamentale per la squadra bergamasca sfornando numerosi assist ai compagni e finendo sul tabellino dei marcatori altre tre volte, contro il Portogruaro e nel derby cittadino contro l'AlbinoLeffe, sua ex squadra, al quale rifila due reti. Rimane lontano dai campi per una quarantina di giorni a causa di una lesione al menisco procurata nell'incontro disputato contro il Cittadella. Chiude la stagione con 33 presenze (tra campionato e Coppa Italia) condite da 8 reti e con la vittoria del campionato cadetto.\nPadova.\nIl 18 luglio 2011 viene ufficializzato il suo passaggio a titolo definitivo al . Fa il suo esordio stagionale con i \"biancoscudati\" nella partita valida per il Secondo Turno di Coppa Italia vinto per 4 a 2 ai danni del . Il 4 settembre va a segno per la prima volta con la maglia del Padova al Tombolato nel derby contro il Cittadella; in quella occasione realizzer\u00e0 una doppietta (la partita finir\u00e0 4-1 per i biancoscudati). A fine stagione rimane svincolato dopo avere rescisso il contratto col club veneto.\nReggiana.\nA partire da luglio 2013 si allena con la che il 29 agosto decide di tesserarlo; il giocatore non ha potuto giocare fino al 18 ottobre 2013 a causa della squalifica comminatagli per il caso calcioscommesse.\nLa prima stagione coi granata \u00e8 deludente, una serie infinita di lievi infortuni (dovuti alla frettolosa preparazione dopo quasi due anni di lontananza dai campi di gioco) ne minano il rendimento e la mediocrit\u00e0 della compagine granata (che si classificher\u00e0 negli ultimi posti) non contribuisce a migliorare la situazione.\nLa stagione seguente invece inizia nel migliore dei modi, con Ruopolo autentico trascinatore dei granata (e spesso capitano della squadra) che a fine novembre si trovano a ridosso della zona play-off. Nella partita contro la Carrarese, il 30 novembre, mette a segno una doppietta, la prima con la maglia della Reggiana.\nOltre ad essere un buon finalizzatore si conferma anche come uomo assist, grazie alle sue sponde per i compagni; per esempio nella partita vinta per 5-0 contro il Savona non trova il goal ma totalizza ben 3 assist divenendo uomo-partita.\nIl 18 marzo nella partita contro il giocata al Mapei Stadium - Citt\u00e0 del Tricolore realizza la sua prima tripletta in carriera; l'hattrick, realizzato tutto nel secondo tempo, ribalta il vantaggio iniziale degli ospiti e gli permette di raggiungere un nuovo record personale: infatti dopo le reti segnate nelle partite con Santarcangelo, L'Aquila e Tuttocuoio, quella col Gubbio risulta essere la quarta gara consecutiva in cui va a segno.\nConclude la sua esperienza con la Reggiana con 56 presenze e 15 gol complessivi.\nMantova.\nIl 14 luglio 2015 firma un contratto biennale con la societ\u00e0 virgiliana. Segna il suo primo gol il 13 settembre nella sconfitta per 2-1 contro il S\u00fcdtirol. Si ripete il 27 settembre segnando un gol nel derby con la (3-3) e il 18 ottobre contro il Lumezzane (2-0) in occasione della sua partita numero 400 con i club.\nRezzato.\nIl 31 dicembre 2017 viene acquistato a titolo definitivo dal Rezzato, compagine bresciana appartenente a Sandro Musso e Serafino Di Loreto (gli stessi proprietari della sua ex-squadra, il Mantova), militante in Eccellenza Lombarda con la quale vincer\u00e0 il suddetto campionato venendo promossa per la prima volta in Serie D.\nCoinvolgimento nel Calcioscommesse.\nIl giorno 11 maggio 2012 il giocatore viene messo fuori rosa a causa delle sue confessioni che lo vedevano parte attiva dello scandalo calcioscommesse. Il seguente 28 maggio gli viene inoltre imposto l'obbligo di firma\nIl 31 maggio patteggiando viene squalificato per 1 anno e 4 mesi.\nA seguito della lunga squalifica il 24 luglio 2012 il Padova decide di risolvere unilateralmente il contratto con l'attaccante campano.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva.\nNel luglio 2019 il tribunale di Bologna ha dichiarato estinta l'accusa di partecipazione ad associazione a delinquere per Ruopolo e per altri 25 imputati.\nStatistiche.\nPresenze e reti nei club.\n\"Statistiche aggiornate al 4 febbraio 2018.\""}
{"id": "487890", "revid": "984922", "url": "https://it.wikipedia.org/wiki?curid=487890", "title": "Corale Citt\u00e0 di Trento", "text": "La Corale Citt\u00e0 di Trento fu fondata a Trento nel 1889, dal 1989 il coro \u00e8 diretto da Roberto Gianotti.\nStoria.\nFondato nel 1889 per collaborare con le attivit\u00e0 del Teatro Sociale di Trento e per la partecipazione alle principali funzioni liturgiche in cattedrale, il coro fu diretto da insigni musicisti quali Vincenzo Gianferrari, Arturo Vecchia e Camillo Moser.\nIl coro \u00e8 regolarmente invitato a festival corali in Italia e in diversi paesi europei (Francia, Germania, Grecia, Repubblica Ceca, Repubblica Slovacca, Spagna): XXV Giornate Internazionali di Canto Corale a Barcellona; Festival di Musica Sacra di Trento e Bolzano; Musica Riva a Riva del Garda; Praga Festival Europeo; XVI Festival \"Zborov\u00e9ho Spevu Viliama Figusa - Bystr\u00e9ho\" a Bansk\u00e0 Bystrica (Repubblica Slovacca); Rassegna Internazionale di Loreto; Istituto Italiano di Cultura a Parigi, Concorso Internazionale di cori di Atene nel novembre 1992 in cui la Corale \u00e8 stata premiata con medaglia d'oro e secondo premio nella 'Categoria cori da camera' e con medaglia d'argento nella 'Categoria cori misti'.\nA livello regionale il coro ha partecipato alle celebrazioni in occasione del 450\u00ba anniversario del Concilio di Trento; a Pergine Spettacolo Aperto; a Trento Musicantica.\nRepertorio.\nIl repertorio spazia dal canto gregoriano alla musica contemporanea e comprende composizioni di ampio respiro per soli, coro e orchestra. Il coro ha collaborato con importanti orchestre: l'Orchestra Haydn di Trento e Bolzano, l'Orchestra \"Ciutad de Barcelona\" di Barcellona, l'Orchestra dell'Accademia Filarmonica Trentina, l'Orchestra da Camera J. Suk (Cecoslovacchia), l'Orchestra Giovanile Italiana, l'Orchestra del Conservatorio di Liegi, l'Orchestra giovanile del laboratorio musicale di Pergine Spettacolo Aperto.\nIl coro ha arricchito il proprio repertorio con pezzi inediti e mai eseguiti in tempi moderni, a seguito di accurate ricerche musicologiche nelle pi\u00f9 importanti biblioteche del Trentino. Parte del materiale \u00e8 stato registrato nel CD \"Trento e la Musica Sacra dal Concilio al Settecento\""}
{"id": "487892", "revid": "30232", "url": "https://it.wikipedia.org/wiki?curid=487892", "title": "Flow Creator", "text": ""}
{"id": "487894", "revid": "20090", "url": "https://it.wikipedia.org/wiki?curid=487894", "title": "Welfare state", "text": ""}
{"id": "487897", "revid": "228587", "url": "https://it.wikipedia.org/wiki?curid=487897", "title": "Magdalena (personaggio)", "text": "Magdalena \u00e8 un personaggio dei fumetti della Top Cow, ideato nel 2000. Appare in storie appartenenti a serie dedicate ad altri personaggi Top Cow e non, come Darkness, Witchblade, Angelus, Tomb Raider e Vampirella.\nBiografia del personaggio.\nLa Magdalena \u00e8 una donna prescelta dalla Chiesa, selezionata per la sua fede e per la somiglianza con coloro che l'hanno preceduta, per sconfiggere le forze del male. In molte mini-serie dedicate a questi, viene lasciato intendere, sia implicitamente che esplicitamente, che esse sarebbero discendenti da Sarah, figlia di Ges\u00f9 e Maria Magdalena. Sono combattenti addestrate all'uso di molte armi (in genere armi bianche). Ad ogni Magdalena una volta completato l'addestramento viene affidata la Lancia del destino, che ha il potere di ampliare la fede di chi la tocca, consentendo l'avverarsi di miracoli. La lancia \u00e8 la stessa lancia con cui il centurione Longino colp\u00ec il Cristo, Longino per questa pazzia venne maledetto a restare sulla terra fino all'Apocalisse. Il ruolo di Magdalena \u00e8 stato rivestito da molte donne nel corso dei secoli, donne che si sono sacrificate per impedire alle forze oscure di dominare sul mondo.\nL'ultima Magdalena \u00e8 Patience. La precedente venne uccisa da Jackie Estacado ovvero Darkness. Patience all'inizio rifiut\u00f2 di aderire al suo compito, ma quando l'amica Laurie venne rapita da dei satanisti accett\u00f2 per salvarla con l'aiuto di Stephan, un agente della Chiesa. Dopo aver guadagnato la Lancia del destino, che le venne consegnata a Malta, raggiunse il luogo dove l'amica era prigioniera, scoprendo che volevano sacrificarla per risvegliare un potente demone, Patience us\u00f2 il potere della lancia per impedirlo. Ma Laurie la trad\u00ec, rivelandosi una satanista: la messa in scena del rapimento era una trappola e quando Patience us\u00f2 il potere della lancia il demone fu libero. Dopo aver superato una prova di fede, riusc\u00ec a sconfiggere il demone. Dopo questa avventura lei decise di fidarsi solo di s\u00e9 stessa e non della Chiesa. nel corso delle sue avventure ha incontrato la poliziotta Sara Pezzini la custode di Witchblade, la disinibita Vampirella, il malvagio Jackie Estacado detentore di Darkness e il temibile e potente Angelus."}
{"id": "487900", "revid": "26630", "url": "https://it.wikipedia.org/wiki?curid=487900", "title": "Goregrind", "text": "Il goregrind \u00e8 una forma di grindcore con testi splatter e horror.\nLe caratteristiche.\nLa caratteristica che differenzia il \"goregrind\" dal resto dei generi estremi risiede principalmente nei temi trattati all'interno dei testi: come suggerisce il termine \"gore\", la quasi totalit\u00e0 prende spunto dall'immaginario orrorifico pi\u00f9 violento (lo stesso che si trova alla base di film splatter come ad esempio \"Non aprite quella porta\"). Inizialmente le tematiche ruotavano maggiormente attorno al lato \"scientifico\" dell'orrore, con vasto uso di terminologia medica, interesse quasi morboso per le pi\u00f9 rare e mostruose patologie e descrizione accurata dei processi di decomposizione. Altri gruppi, d'altra parte, si concentravano particolarmente sulle perversioni sessuali e in generale su una visione malata e deviata del sesso stesso, formando nel tempo quasi una corrente autonoma e a volte anche pi\u00f9 estrema nei contenuti, il cosiddetto porngrind o \"pornogrind\".\nProbabilmente questa volont\u00e0 di essere il pi\u00f9 possibile ributtanti e offensivi era dovuta ad un desiderio di differenziazione dal death metal, che di solito utilizzava nei suoi testi la componente pi\u00f9 classicamente horror (mostri, demoni, invocazioni diaboliche, serial killer e via dicendo), e per portare ad un livello ancora pi\u00f9 estremo l'espressione musicale.\nOggi le due correnti di pensiero, con pesi ogni volta differenti da band a band, fanno entrambe parti del \"goregrind\", che si differenzia dal death metal o dal brutal quasi solo per ragioni musicali.\nUn'altra usanza che si \u00e8 poi diffusa sempre pi\u00f9 nei dischi \"goregrind\" \u00e8 l'utilizzo di brevi frammenti di film horror o di altro materiale simile come introduzione ai brani, tecnica che ha rimarcato il legame stretto a livello stilistico tra musica estrema e cinema horror e nello stesso tempo ha permesso all'ascoltatore di entrare meglio nello spirito della composizione. Padrini di questa tendenza sono stati probabilmente gli statunitensi Impetigo insieme ai conterranei Meat Shits, ma tra gli esempi pi\u00f9 lampanti si possono citare gli spagnoli Machetazo (che hanno addirittura dedicato un intero disco\", Sinfon\u00edas Del Terror Ciego,\" ad Amando de Ossorio, noto regista horror anni settanta) oppure gli americani Mortician, che da anni ormai costruiscono buona parte dei loro dischi attorno a sample ed estratti di film pi\u00f9 o meno famosi. Per analoghe ragioni, spesso nel \"pornogrind\" compaiono spezzoni audio tratti da film pornografici.\nIl sound del \"goregrind\" \u00e8, a tutt'oggi, il pi\u00f9 estremo di tutto l'universo metal, fatto di chitarre aggressive e distorte ai limiti del rumore, tempi indiavolati e batteria velocissima e frenetica. Anche il modo di cantare \u00e8 assolutamente spaventoso, alternando parti gutturali e cavernose (il cosiddetto growl) ad altre pi\u00f9 alte e urlate, con l'aggiunta di effetti elettronici (il pitch shifter, ad esempio) che le rendono ancor pi\u00f9 inumane. Col passare del tempo questo sound si \u00e8 sempre di pi\u00f9 mischiato col death metal classico e con il brutal, abbracciando quindi tempi pi\u00f9 lenti o cadenzati (mutuati dal thrash metal) e assoli, tanto che oggi sotto il termine \"goregrind\" si accomunano gruppi che hanno sound anche molto distanti tra loro, come ad esempio i Regurgitate e gli Impaled.\nLe origini.\nPadri del genere sono gli inglesi Carcass di Bill Steer, Jeff Walker e Ken Owen. I tre (vogliono le leggende metropolitane) appassionati di medicina e chirurgia, nel lontano 1987, partorirono quello che si pu\u00f2 considerare il battesimo del genere e la sua massima espressione dello stesso, cio\u00e8 quel \"Reek of Putrefaction\" che scandalizz\u00f2 il mondo metal con la sua copertina rivoltante fatta di collage di pezzi di corpi umani in decomposizione (come lo stesso Bill Steer ha affermato recentemente, tutto nacque dal fatto che mentre stavano scrivendo RoP gli arriv\u00f2 per le mani un testo di medicina della sorella che stava facendo praticantato. Con il secondo album \"Symphonies of Sickness\", i Carcass tracciarono definitivamente le coordinate del goregrind aggiungendo alle composizioni un tasso tecnico superiore ed uno humour nero del tutto \"inglese\". Dall'altra parte del mondo, negli USA, da contraltare ai Carcass c'erano gli Impetigo, che per\u00f2 erano molto pi\u00f9 orientati sulla corrente \"goliardica\" dell'horror.\nI maggiori esponenti.\nEredi della band inglese, che per molti anni sar\u00e0 l'unica ad usare questo mix tra grind propriamente detto e testi gore, saranno, anni pi\u00f9 tardi, i Gorerotted con gli album \"Mutilated in Minutes\" e \"Only Tools And Corpses\", gli spagnoli Haemorrhage con \"Anatomical Inferno\" e \"Morgue Sweet Home\", e gli svedesi Regurgitate con i due album \"Effortless Regurgitation...\" e \"Carnivorous erection\". Sempre dalla Svezia sono recentemente ritornati i General Surgery che, dopo il seminale EP \"Necrology\" dei primi anni novanta, con l'ottimo \"Left Hand Pathology\" (2006) hanno proposto una summa di quello che oggi significa suonare goregrind.\nAltri ensemble underground sono gli statunitensi Exhumed con i quasi \"fratelli\" Impaled (hanno condiviso alcuni membri), i Mortician, Hemdale, Pig Destroyer, Cattle Decapitation, i Children Black Night e i messicani Disgorge.\nTra i gruppi italiani vanno segnalati i Muculords."}
{"id": "487902", "revid": "122065826", "url": "https://it.wikipedia.org/wiki?curid=487902", "title": "Corale Zumellese", "text": "La Corale Zumellese \u00e8 un coro polifonico con sede a Mel, fondato nel 1971 e diretto da Manolo Da Rold.\nStoria.\nLa Corale Zumellese ha collaborato con numerose orchestre e vari compositori, tra cui Z. Randall Stroope, Javier Busto, Ivo Antognini, Piero Caraba, Gianmartino Durighello, Battista Pradal, Sandro Filippi, Giorgio Susana e direttori come Nevio Stefanutti (fondatore del coro), Giorgio Kirschner, Piergiorgio Righele, Stojan Kuret, Fabrizio Barchi e molti altri.\nFino al 1985 l'organico del coro era maschile solo in quell'anno sono state inserite le sezioni femminili.\nLa Corale Zumellese organizza a Mel una delle pi\u00f9 prestigiose rassegne internazionali di canto corale.\nTourn\u00e9e.\nHa eseguito oltre 800 concerti in tutta Europa ed America e ha partecipato a decine di festival internazionali, concorsi corali nazionali ed internazionali.\nPremi e riconoscimenti.\nPremio speciale della giuria miglior esecuzione brano contemporaneo cat. polifonia"}
{"id": "487908", "revid": "1921867", "url": "https://it.wikipedia.org/wiki?curid=487908", "title": "Imagine", "text": ""}
{"id": "487909", "revid": "110157", "url": "https://it.wikipedia.org/wiki?curid=487909", "title": "Campionato italiano femminile di hockey su ghiaccio 2005-2006", "text": "Nella stagione 2005-06, il Campionato italiano femminile di hockey su ghiaccio prevedeva la sola serie A.\nSerie A.\nSolo quattro le squadre al via: Eagles Ice Team Bolzano, Agordo Hockey, HC Lario Halloween e HC All Stars Piemonte. La stagione \u00e8 iniziata al termine della EWHL, l'Alpenliga al femminile. Un girone di andata e ritorno determina la griglia dei play-off, con semifinali e finale.\nPlay-Off.\nSemifinali.\n Gara 1 - 23 dicembre 2005\n Eagles Bolzano - HC Lario Halloween 8-2\n Agordo Hockey - HC All Stars Piemonte 5-0\n Gara 2 - 7 gennaio 2006\n HC Lario Halloween - Eagles Bolzano 0-4\nFinali.\n3\u00ba/4\u00ba Posto.\n Gara 1 - 15 gennaio 2006\n HC Lario Halloween - HC All Stars Piemonte 2-3\n Gara 2 - 22 gennaio 2006\n HC All Stars Piemonte - HC Lario Halloween 1-2\n Gara 3 - 8 aprile 2006\u00b9\n HC Lario Halloween - HC All Stars Piemonte 2-1 d.r.\n\u00b9 \n1\u00ba/2\u00ba Posto.\n Gara 1 - 14 gennaio 2006\n Agordo Hockey - Eagles Bolzano 1-4\n Gara 2 - 22 gennaio 2006\n Eagles Bolzano - Agordo Hockey 9-2\nL'Hockey Club Eagles Bolzano vince il suo settimo titolo. Formazione campione d'Italia: Luana Frasnelli, Giulia Mazzocchi e Doris Pernter (\"portieri\"); Maria Grazia Alberghina, Valentina Bettarini, Alessandra De David, Francesca Dolce, Anna Florian, Elena Landi, Anne Pallaoro, Elisa Pavan e Katharina Sparer (\"difensori\"); Evelyn Bazzanella, Karin Bianchini, Celeste Bissardella, Sabina Florian, Valeria Guglielmino, Barbara Hafner, Sabrina Hofer, Waltraud Kaser, Maria Leitner, Kathrin Rainer, Franziska Schatzer e Silvia Toffano (\"attaccanti\")."}
{"id": "487910", "revid": "2176804", "url": "https://it.wikipedia.org/wiki?curid=487910", "title": "Coro La Rupe", "text": "Il Coro La Rupe \u00e8 un coro polifonico e popolare con sede a Quincinetto, fondato nel 1952 attualmente diretto da Domenico Monetta.\nStoria.\nAlla sua nascita il coro si \u00e8 immediatamente ispirato, come la maggior parte dei cori maschili italiani di quel periodo, alla grande tradizione corale del coro SAT di Trento. Dagli anni sessanta la direzione \u00e8 curata dal maestro Dante Cornero, il quale arricchisce il repertorio classico di brani d'autore e di originali armonizzazioni che danno un nuovo volto al gruppo e ne affermano la peculiare linea interpretativa.\nTale cammino di ricerca viene proseguito successivamente dal maestro Luigi Valenzano, alla direzione dal 1973 al 1981.\nUlteriore evoluzione \u00e8 compiuta con il maestro Edy Mussatti, attraverso un'accurata rivalutazione della produzione locale e un'attenzione particolare alle realizzazioni di autori contemporanei, il coro ha, infatti, ravvivato e ampliato il repertorio, ottenendo favorevoli consensi da parte di pubblico e critica.\nDal 2008 alla direzione artistica del coro, che nella formazione attuale conta 23 elementi maschili, c'\u00e8 Domenico Monetta, gi\u00e0 corista nella sezione dei baritoni dal 1988.\nAttivit\u00e0.\nA ci\u00f2 si aggiungono i prestigiosi successi ottenuti nell'ambito dei concorsi nazionali (Vittorio Veneto, Biella, Saint-Vincent e in passato anche Adria, Genova, Stresa, Ivrea) alle quali si sono aggiunte le ambite affermazioni al 35\u00ba concorso internazionale di Montreux (1999), con il secondo posto nella classifica generale e il primo nella categoria OCTM per cori virili, e, nel mese di novembre 2000, il terzo posto al 1\u00b0 \u201cConcorso Europeo di canto popolare\u201d di Bolzano.\nNel 2003 il coro partecipa ad una prima rappresentazione mondiale cantando in scena nell'opera Daphnis et Chlo\u00e8 di Jean-Jacques Rousseau, opera ricostruita dal maestro Willy Merz e rappresentata al 2\u00ba Festival Internazionale di Sarre (Ao).\nIl successivo progetto \u00e8 stata l'incisione e, nel corso del 2005, la presentazione a livello nazionale, dell'opera per coro e orchestra Pellegrino dell'assoluto, undici Inni di Padre David Maria Turoldo su musiche del maestro Domenico Clapasson.\nNel 2010 \u00e8 stata presentata l'ultima incisione dal titolo \u201cPrende l'anima il tuo canto\u201d: un disco dedicato ai brani scritti e armonizzati dal maestro Dante Conrero, inciso in occasione del decennale della sua scomparsa. Nel 2011 il Coro La Rupe partecipa al 45\u00ba Concorso Nazionale \u201cTrofei Citt\u00e0 di Vittorio Veneto\u201d aggiudicandosi il 1\u00ba posto nella categoria dei \u201cCanti di tradizione alpina\u201d, il 2\u00ba posto nella categoria della \u201cMusica popolare\u201d e il 3\u00ba posto in quella delle \u201cMusiche d'autore\u201d. A coronare il successo del coro, il maestro Monetta vince il premio come miglior direttore del concorso.\nNel Novembre 2011, su invito della Feniarco, il Coro La Rupe apre il concerto di benvenuto all'Assemblea Generale dell'European Choral Association Torino 2012. Nel Luglio 2012 nell'ambito della manifestazione internazionale Europa Cantat 2012, che si \u00e8 svolta a Torino, il Coro ha partecipato a una masterclass con il celebre direttore estone Hirvo Surva. Nell'aprile del 2013, nell'anno del proprio sessantennale, La Rupe ottiene il terzo posto nella categoria voci pari al 49\u00ba Concorso Internazionale di Montreux e sempre nello stesso anno incide un CD di musica sacra dal titolo \"O Magnum Mysterium\". A maggio 2014 l'ensemble partecipa per la prima volta ad un concorso di polifonia sacra, XXXII concorso nazionale di Quartiano (LO), aggiudicandosi il 1\u00ba premio col programma monografico e il secondo con quello storico.. Nell'ottobre 2015 si classifica al 1\u00ba posto al V Concorso Nazionale Citt\u00e0 di Fermo e al 1\u00ba posto nella categoria voci pari al 6\u00ba Concorso Nazionale Corale Polifonico del Lago Maggiore. A dicembre del 2017 presenta un CD di \"Canti popolari dal Mondo\", un intenso lavoro di ricerca con 18 brani in 16 lingue diverse. Nel 2018 partecipa a diverse rassegne importanti tra cui: Le Chiavi d'argento di Chiavenna, Rencontres Internationales de Ch\u0153ur d\u2019hommes Vall\u00e9e de Joux (Svizzera) e a MiTo nel giorno dei cori a Torino. Nell'ottobre del 2019 vince il Gran Prix al X Concorso Polifonico del Lago Maggiore, dopo essersi aggiudicato il Primo Premio nelle categorie Voci Pari e Cori Popolari.Il Coro La Rupe \u00e8 promotore sul suo territorio di eventi musicali e masterclass con direttori e musicisti prestigiosi come Dario Tabbia, Philip Lawson, Carlo Pavese e Stojan Kuret."}
{"id": "487911", "revid": "1318658", "url": "https://it.wikipedia.org/wiki?curid=487911", "title": "Ecolo", "text": "Ecolo \u00e8 un partito politico belga di idee ambientaliste e progressiste, che si richiama all'ecologia sociale.\nStoria.\nEcolo \u00e8 stato fondato nel 1980 ed \u00e8 stato il primo partito ambientalista ad entrare in un Parlamento nazionale. La parola \"Ecolo\" \u00e8 l'acronimo di \"\u00c9cologistes Conf\u00e9d\u00e9r\u00e9s pour l'Organisation de Luttes Originales\" (ossia \"Ecologisti confederati per l'organizzazione di lotte originali\").\nSin dalla sua fondazione \"Ecolo\" \u00e8 membro del Partito Verde Europeo e dei \"Global Greens\".\nEcolo \u00e8 presente unicamente nelle regioni belghe di lingua francese (Vallonia e parte di Bruxelles) e tedesca. Nelle regioni di lingua olandese, infatti, sono presenti i \"Groen\", che hanno, per\u00f2, una connotazione pi\u00f9 marcatamente di sinistra rispetto a \"Ecolo\".\nAnni '80 e '90.\nNelle elezioni nazionali del 1981, 1985 e 1987, Ecolo si attest\u00f2 poco sopra il 2% eleggendo tra i 2 e i 5 deputati. Nel 1991 e 1995, i Verdi francofoni hanno migliorato la propria prestazione ottenendo, rispettivamente, il 5,1 ed il 4%. Il 1999 \u00e8 l'anno dell'affermazione di Ecolo (7,4% dei voti) e dell'ingresso nel governo all'interno di un'insolita coalizione detta \"Arcobaleno\", composta da socialisti (SP.a e SP), liberali (VLD e MR) ed ecologisti (\"Ecolo \"e \"Groen!\").\nEcolo otterr\u00e0 il Ministero dei Trasporti ed un sottosegretario all'Energia ed allo Sviluppo. Il successo di Ecolo fu dovuto alla crisi della diossina, che aveva posto all'attenzione dell'opinione pubblica i temi ambientali.\nDal 2000 al 2007.\nNel 2003, Ecolo, a causa delle posizioni radicali in ambito ambientale, ha dimezzato i propri consensi ed \u00e8 sceso al 3,1% dei voti. Analogo andamento si \u00e8 avuto nelle elezioni in Vallonia. Nel 1995, Ecolo consegu\u00ec il 10% dei voti, salito al 18,2% nel 1999, dato dimezzatosi nel 2004 (8,5%), rischiando, cos\u00ec, di essere superato dal Fronte Nazionale (8,1%) di estrema destra.\nAlle elezioni parlamentari del 2007, gli ecologisti valloni sono passati dal 3,1 al 5,1% dei consensi, raddoppiando, cos\u00ec, i propri seggi da 4 ad 8.\nSviluppi recenti.\nNel 2009, alle elezioni europee, \"Ecolo\" ottiene circa l'8,5% dei voti ed elegge due europarlamentari (sui 22 spettanti al Belgio). Nello stesso anno Isabelle Durant, storica portavoce nonch\u00e9 ex-segretaria del partito, viene eletta vicepresidente del Parlamento europeo.\nIn occasione delle elezioni parlamentari del 2010 il partito conferma gli 8 seggi precedentemente ottenuti.\nAlle elezioni europee del 2014 \"Ecolo\" elegge un europarlamentare. Alle contestuali elezioni parlamentari del 2014 il partito ottiene il 3,3% su base nazionale e 6 deputati."}
