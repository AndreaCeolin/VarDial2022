{"id": "496827", "revid": "115704835", "url": "https://it.wikipedia.org/wiki?curid=496827", "title": "Columbia (supercomputer)", "text": "Columbia \u00e8 un supercomputer prodotto dalla Silicon Graphics per la NASA. Il sistema \u00e8 stato installato presso il NASA Advanced Supercomputing facility nel 2004. \u00c8 stato per alcuni mesi il pi\u00f9 potente sistema di calcolo del pianeta, fino a quando un'espansione del sistema Blue Gene/L non lo ha scalzato dalla prima posizione. Secondo la TOP500 del giugno 2006, questo \u00e8 il quarto pi\u00f9 potente computer del pianeta con 51,87 TeraFLOPS.\nIl sistema \u00e8 composto da venti SGI Altix 3000. Ogni unit\u00e0 ha 512 processori Intel Itanium 2 per un totale di 10.240 processori. Il nome \u00e8 stato scelto in onore dell'equipaggio dello Space Shuttle Columbia. La piattaforma SGI Altrix \u00e8 stata scelta dopo la positiva esperienza del sistema Kalpana formato da un singolo Altrix con 512 processori che \u00e8 stato integrato del sistema Columbia. I nodi sono collegati tramite Voltaire InfiniBand ISR 9288, swith a 288 porte con velocit\u00e0 di trasferimento di 10 Gbit."}
{"id": "496829", "revid": "842", "url": "https://it.wikipedia.org/wiki?curid=496829", "title": "Project Columbia", "text": ""}
{"id": "496832", "revid": "6923", "url": "https://it.wikipedia.org/wiki?curid=496832", "title": "Voivodato di Stettino", "text": "Il voivodato di Stettino fu un'unit\u00e0 di divisione amministrativa e governo locale che esistette in forma diversa in diversi periodi della storia della Polonia.\n1945 - 1950.\nIn questo periodo, il voivodato di Stettino fu creato dopo la seconda guerra mondiale dalla provincia prussiana-tedesca della Pomerania, che fu assegnata alla Polonia. Nel 1950 fu diviso in due: il voivodato di Stettino e il voivodato di Koszalin.\nCitt\u00e0 capitale: Stettino\nCitt\u00e0 e distretti nel 1946-1950.\nNuove contee stabilite nel periodo:\n1950 - 1975.\nIl voivodato di Stettino fu reistituito nel 1950 dopo aver diviso il precedente voivodato (che portava lo stesso nome) in due parti, delle quali una conserv\u00f2 il nome. Questo voivodato fu abolito nel 1975 e fu ulteriormente diviso in voivodato di Stettino e voivodato di Gorz\u00f3w Wielkopolski.\nCapitale: Stettino\nLista di citt\u00e0 e distretti nel periodo 1950-1975.\nNuove contee stabilite nel 1950-1975:\n1975 - 1998.\nIl voivodato di Stettino esistette come unit\u00e0 di divisione amministrativa e governo locale della Polonia anche dal 1975 al 1998, e fu nel 1999 definitivamente soppiantato dal voivodato della Pomerania Occidentale.\nDati (1\u00ba gennaio 1992):"}
{"id": "496836", "revid": "3831", "url": "https://it.wikipedia.org/wiki?curid=496836", "title": "Ente Nazionale Idrocarburi", "text": ""}
{"id": "496837", "revid": "6923", "url": "https://it.wikipedia.org/wiki?curid=496837", "title": "Voivodato di Gorz\u00f3w", "text": "Il voivodato di Gorz\u00f3w (in polacco: wojew\u00f3dztwo gorzowskie) fu un'unit\u00e0 di divisione amministrativa e governo locale della Polonia negli anni 1975 \u2013 1998. \u00c8 stato rimpiazzato dal voivodato di Lubusz. Il capoluogo era Gorz\u00f3w Wielkopolski."}
{"id": "496840", "revid": "104507727", "url": "https://it.wikipedia.org/wiki?curid=496840", "title": "(148209) 2000 CR105", "text": " \u00e8 il quarto oggetto pi\u00f9 lontano dal Sole conosciuto del sistema solare, dopo Eris, e Sedna.\nParametri orbitali.\n e Sedna differiscono dagli altri oggetti del disco diffuso, giacch\u00e9 l'elevato valore del loro perielio esclude la possibilit\u00e0 di qualsiasi interazione gravitazionale di rilievo con Nettuno; le teorie attuali non sono dunque in grado di spiegare come questi oggetti abbiano potuto immettersi su traiettorie cos\u00ec ellittiche. Tipicamente in questi casi si invoca la remota possibilit\u00e0 del passaggio ravvicinato di una stella o dell'esistenza di un gigante gassoso nell'estrema periferia del sistema solare."}
{"id": "496841", "revid": "1005847", "url": "https://it.wikipedia.org/wiki?curid=496841", "title": "Ubaldino Peruzzi", "text": "Biografia.\nVita politica.\nInsieme a Bettino Ricasoli, al quale era anche legato da rapporti di parentela, fu il pi\u00f9 autorevole tra i moderati toscani che, specialmente negli anni immediatamente successivi all'Unit\u00e0 d'Italia, ebbero un ruolo preminente nella vita politica nazionale. Ubaldino fu membro autorevole del Parlamento toscano nel 1848 ma, deluso nelle speranze che inizialmente aveva riposto nel granduca Leopoldo Il, quando questi abol\u00ec la Costituzione fu attratto alla causa unitaria, e nel 1859 fece parte del Governo provvisorio della Toscana. Tra gli incarichi nazionali assolti, fu Ministro dei lavori pubblici con Cavour (1860-1861) e con Ricasoli (1861-1862). Successivamente fu nominato Ministro dell'interno nel governo Minghetti (1863-1864). Durante questo periodo fu impostata la legge comunale e provinciale che poi sarebbe stata approvata nel 1865, quando il Peruzzi aveva gi\u00e0 lasciato il ministero. In qualit\u00e0 di Ministro dell'interno fu anche il firmatario della Legge Pica, entrata in vigore il 15 agosto 1863.\nEntr\u00f2 nel Consiglio provinciale toscano nel 1865, e vi rimase senza interruzioni fino alla morte. Presidente della Provincia fiorentina dal 1865 al 1870, partecip\u00f2 attivamente alla vita del Consiglio provinciale come membro di molte commissioni. Fu sindaco di Firenze dal 1870 al 1878.\nVita privata.\nDa ricordare che nella casa dei Peruzzi, sita in di Borgo dei Greci (anche se la sua dimora preferita era la villa dell'Antella dove mor\u00ec) per iniziativa della moglie, la \u00abSignora Emilia\u00bb Toscanelli, ebbe vita il pi\u00f9 importante salotto culturale del tempo conosciuto come il \u00ab\"salotto rosso\"\u00bb che fu frequentato assiduamente da personaggi come Edmondo De Amicis, Ruggiero Bonghi, Giovan Battista Giorgini, Alfredo Baccarini, Marco Tabarrini, Leopoldo Galeotti, Adriano Mari, Isidoro Del Lungo, Renato Fucini, Cesare Alfieri e tanti altri intellettuali del tempo.\nFu cognato di Giuseppe Toscanelli, fratello della moglie Emilia."}
{"id": "496842", "revid": "1005847", "url": "https://it.wikipedia.org/wiki?curid=496842", "title": "Pietro Bastogi", "text": "Biografia.\nNato nel 1808 a Livorno da una famiglia di commercianti originaria di Civitavecchia, in giovent\u00f9 fu attratto dalle idee patriottiche e venne affiliato alla Giovine Italia di Giuseppe Mazzini, di cui fu anche tesoriere. Amico di Francesco Domenico Guerrazzi, nel 1836 Bastogi lo aiut\u00f2 nella pubblicazione della sua opera l\"'Assedio di Firenze\" presso l'editore parigino Baudry. Nel frattempo si dedic\u00f2 all'attivit\u00e0 di famiglia, ovvero il commercio e la finanza, divenendo un abile uomo d'affari, con investimenti finanziari nel campo del settore pubblico e privato. La fama della famiglia livornese divenne cos\u00ec alta che, nel 1847, il granduca di Toscana Leopoldo II, in difficolt\u00e0 finanziarie, chiese un prestito alle banche private toscane, tra cui i Bastogi, i quali ricevettero come copertura il reddito di un'azienda mineraria che, su commissione del governo, sfruttava le miniere di ferro di Follonica.\nDopo la concessione, il 17 febbraio 1848, della Costituzione da parte del granduca, sull'onda rivoluzionaria che aveva colpito l'Europa, Bastogi venne eletto deputato del nuovo parlamento toscano. In tale veste si adoper\u00f2 per la costituzione di reparti di volontari toscani da inviare in appoggio all'esercito piemontese di Carlo Alberto durante la Prima guerra d'indipendenza, cercando di fare da mediatore tra i liberali moderati e i democratici guerrazziani. Tuttavia si orient\u00f2 su posizioni conservatrici quando il governo costituzionale adott\u00f2 misure economiche a suo parere disastrose per l'economia toscana, come l'emissione di buoni del Tesoro per far fronte alle spese di guerra o l'alienazione del beni statali.\nNel 1849, dopo la caduta del governo costituzionale e la restaurazione della dinastia dei Lorena sul trono granducale, Bastogi divenne finanziere del governo e maggiore azionista delle pi\u00f9 importanti societ\u00e0 finanziarie toscane, ricoprendo importanti incarichi, come quello di presidente della Camera di commercio di Livorno. In tale veste si adoper\u00f2 affinch\u00e9 la banca della sua citt\u00e0 natale si fondesse con la Banca di Firenze, dando origine nel dicembre 1857 alla Banca Nazionale Toscana, di cui divenne azionista e membro del consiglio d'amministrazione. Bastogi si fece portavoce della necessit\u00e0 politica e finanziaria di un \u00abimprestito grosso colla garanzia mista di Francia e Piemonte\u00bb e l\u2019appoggio della pi\u00f9 importante casa bancaria europea, quella dei Rothschild di Parigi.\nDurante la crisi unitaria del 1859-1860 e il definitivo esilio dei Lorena, il banchiere livornese appoggi\u00f2 finanziariamente la costituzione di gruppi di volontari toscani, per poi divenire membro del governo provvisorio toscano presieduto dal barone Bettino Ricasoli, da cui ricevette l'incarico di provvedere alle finanze governative attraverso un prestito con la Banca di Torino. Giunto nella capitale piemontese, Bastogi, pur conquistandosi la stima del primo ministro Cavour, non riusc\u00ec ad ottenere il prestito richiesto; per questo si rec\u00f2 a Parigi, dove ottenne dalla Banca Rothschild un prestito di venti milioni di lire. Subito dopo l'annessione della Toscana al Regno di Sardegna, furono indette le elezioni per permettere ai rappresentanti della Lombardia e dell'Italia centrale di entrare nel parlamento subalpino. Bastogi fu eletto il 29 marzo 1860 per i collegi di Cascina e Montepulciano.\nIncarichi governativi.\nEntrato in parlamento, il banchiere livornese sedette tra i banchi della Destra, facendo parte del gruppo toscano capeggiato da Ricasoli e appoggiando un disegno di legge per un prestito di 150 milioni di lire al fine di colmare le spese di guerra e di unificazione dei territori annessi. Il 3 febbraio 1861 ci furono le elezioni per rinnovare il Parlamento, per permettere l'ingresso ai deputati dell'Italia meridionale, appena conquistata da Garibaldi. Dopo essere stato rieletto, e dopo la proclamazione del Regno d'Italia il 17 marzo 1861, Bastogi fu chiamato, ai primi di aprile a far parte del gabinetto Cavour, ricevendo il Ministero delle finanze, incarico che tenne anche, dopo la morte di Cavour, nel primo Governo Ricasoli. Come ministro oper\u00f2 l'unificazione dei \"debiti pubblici\" degli stati unitari, istituendo il Gran Libro del Debito pubblico.\nAltri provvedimenti di rilievo che prese furono un altro progetto ministeriale per un prestito di mezzo miliardo di lire e l'introduzione del decimo di guerra a tutti i territori annessi e nuove tasse sul bollo, sui beni della manomorta, sulle societ\u00e0 industriali, sulle ipoteche, sui viaggiatori delle ferrovie, sulle merci e sui bagagli, al fine di cercare di colmare il pauroso deficit finanziario del neonato Stato italiano.\nSempre nel 1861 fu fatto conte e nobile di Livorno.\nDopo la caduta del governo Ricasoli, il 3 marzo 1862, Bastogi ridivent\u00f2 semplice deputato, non dimenticandosi per\u00f2 del mondo degli affari. Nello stesso anno, infatti, fond\u00f2 la Banca Toscana di Credito per le Industrie e il Commercio d'Italia e, poco dopo, cre\u00f2 la Societ\u00e0 Italiana per le Strade Ferrate Meridionali (l'attuale Bastogi S.p.A.), grande societ\u00e0 a capitale privato interessata ad ottenere gli appalti per la costruzione delle rete ferroviaria italiana, di cui divenne presidente.\nOttenne dal Governo Rattazzi I la concessione per la costruzione delle ferrovie meridionali, ma su questa concessione nacque uno scandalo, visto che alcuni parlamentari avevano ricevuto delle promesse di favori per il voto favorevole. Vi fu un'inchiesta, avviata nel luglio 1864, che si concluse con una dichiarazione di censura nei confronti di Bastogi e degli altri deputati. Dopo essere stato rieletto nel 1870, il deputato toscano contribu\u00ec alla caduta della Destra dal governo del Paese, votando, insieme al gruppo toscano, il 18 marzo 1876, contro il disegno di legge governativo sulla nazionalizzazione delle ferrovie, fatto che permise l'ascesa al governo della Sinistra, nella persona di Agostino Depretis. Bastogi rimase deputato fino al 1880. Dopo la nomina a senatore il 4 dicembre 1890, Bastogi si disinteress\u00f2 della politica e si dedic\u00f2 pi\u00f9 attivamente al mondo finanziario, promuovendo anche l'organizzazione di studi economici. L\u2019ultimo grande impegno del gruppo che fa capo a Bastogi risale al 1879 con la creazione della Fondiaria: compagnia italiana di assicurazioni a premio fisso contro l\u2019incendio, la cui prima polizza venne emessa a favore dei conti Bastogi. Anche questa societ\u00e0 sarebbe stata condotta a lungo con quello stile di investimenti oculati e sapiente distribuzione di utili che aveva caratterizzato la gestione degli investimenti di Bastogi. Bastogi mor\u00ec a Firenze il 21 febbraio 1899, a 90 anni. Il banchiere toscano lasci\u00f2 un patrimonio di 17.247.073 lire \u2013 costituito prevalentemente da titoli, dopo che in vita aveva fatto donazione delle propriet\u00e0 immobiliari ai figli \u2013 e 50.000 autografi alla Biblioteca Labronica, memoria del suo impegno culturale erudito.\nAutografoteca.\nDal 1927 presso la Biblioteca Labronica di Livorno \u00e8 custodita l'Autografoteca Bastogi, una vasta collezione di circa 60\u00a0000 autografi raccolta dal conte Pietro Bastogi e dai suoi figli Gioacchino e Giovannangelo nel corso di tutto l'Ottocento. Donata dagli eredi al Comune di Livorno nel 1923, abbraccia un arco storico che va dalla fine del XV secolo agli inizi del XX secolo e contiene le testimonianze manoscritte di tutti i principali letterati, scienziati, politici, storici e regnanti del panorama europeo.\nArchivio.\nLa documentazione relativa all'attivit\u00e0 della Societ\u00e0 Italiana per le Strade Ferrate Meridionali, poi diventata Bastogi SpA, \u00e8 conservata presso l'Archivio storico Bastogi, dichiarato nel 1984 di notevole interesse storico dalla Sovrintendenza archivistica della Lombardia, ed \u00e8 stato versato in deposito dall'Archivio di Stato di Milano alla Fondazione Istituto per la storia dell'et\u00e0 contemporanea (Isec) nel luglio del 2002.\nLa documentazione del fondo Bastogi copre un arco cronologico che va dal 1862 al 1983 e comprende 3.947 unit\u00e0 archivistiche (fascicoli, registri e volumi) conservate in 434 buste; le carte riguardano la societ\u00e0 Capogruppo Bastogi e le imprese dalla stessa controllate e ad essa collegate."}
{"id": "496844", "revid": "124389861", "url": "https://it.wikipedia.org/wiki?curid=496844", "title": "Tutto in famiglia", "text": "Tutto in famiglia (\"My Wife and Kids\") \u00e8 una sitcom statunitense prodotta dal 2001 al 2005, interpretata da Damon Wayans.\nLa serie \u00e8 stata trasmessa in prima visione negli Stati Uniti da ABC. In Italia ha debuttato sul satellite su Disney Channel, e dalla seconda stagione in poi \u00e8 stata trasmessa da Fox, mentre in chiaro \u00e8 stata programmata da Italia 1.\nTrama.\nI Kyle sono una tipica famiglia afroamericana di reddito medio-alto composta da genitori e tre figli. I rapporti tra loro sono spesso conflittuali, in particolare per via dei tentativi dei due genitori di stabilire un costante controllo sui loro figli, che spesso sfocia nell'invadenza della loro vita privata. Michael Kyle, il capofamiglia, che spesso si rivela una persona immatura ed egoista, deve anche gestire i comportamenti di sua moglie Janet, gelosa, preoccupata dal suo aspetto fisico e spesso intrattabile, di suo figlio Junior, decisamente imbranato e sempre messo alla prova dal padre, di sua figlia Claire, una bella e vanitosa sedicenne, e della pi\u00f9 piccola della casa, Kady, gi\u00e0 capace di creare problemi nonostante la tenera et\u00e0.\nProduzione.\nKeenen Ivory Wayans e Damon Wayans Jr., rispettivamente fratello e figlio del protagonista Damon Wayans, sono apparsi come guest star in vari episodi della sitcom.\nJazz Raycole, interprete di Claire nella prima stagione, venne fatta ritirare dalla serie dalla madre, la quale non approvava la trama del primo episodio della seconda stagione (nel quale Claire scopriva che la sua amica e coetanea Charmaine era incinta). Jennifer Freeman prese cos\u00ec il posto della Raycole. Poich\u00e9 la Freeman non \u00e8 per niente somigliante alla Raycole, nel 1\u00ba episodio della seconda stagione si fa riferimento al cambiamento: Claire scende le scale e Michael nota qualcosa di differente nella figlia, esclamando: \u00abChe cosa c'\u00e8 di diverso in te...?\u00bb, al che lei risponde: \u00abHo solo legato i capelli!\u00bb, e Michael risponde di nuovo: \u00abQualsiasi cosa sia, sembri completamente cambiata...\u00bb.\nAndrew McFarlane, interprete dalla seconda stagione di Tony, il ragazzo di Claire, era gi\u00e0 apparso anche in un episodio della prima stagione, sempre nel ruolo del ragazzo che piaceva a Claire, ma con il nome di Roger.\nNel corso della terza stagione, Meagan Good viene introdotta come la nuova fidanzata di Junior, Vanessa Scott, ma a partire dal primo episodio della quarta stagione la Good venne sostituita in pianta stabile da Brooklyn Sudano (figlia della popolare cantante degli anni settanta Donna Summer). A differenza di quanto avvenne con il cambio di ruolo di Claire, in questo caso non vennero fatti riferimenti al cambiamento.\nDamon Wayans decise nel 2005 d'interrompere la serie a causa dei bassi indici d'ascolto che avevano caratterizzato gli ultimi episodi. Di conseguenza, la sitcom non ha un vero e proprio finale, ma un cliffhanger nel quale Janet scopre di essere di nuovo incinta."}
{"id": "496846", "revid": "78273", "url": "https://it.wikipedia.org/wiki?curid=496846", "title": "Il Gladiatore", "text": ""}
{"id": "496847", "revid": "1821847", "url": "https://it.wikipedia.org/wiki?curid=496847", "title": "Francisco Lagos Ch\u00e1zaro", "text": "Ch\u00e1zaro era un sostenitore della democrazia e aveva sostenuto Francisco Madero nella sua rivoluzione contro il dittatore Porfirio D\u00edaz prima, e la Convenzione di Aguascalientes contro il generale Victoriano Huerta e ancora la fazione costituzionalista di Venustiano Carranza, dopo. Egli fu posto al potere dai capi Convenzionalisti, i generali Pancho Villa e Emiliano Zapata dopo le dimissioni di Roque Gonz\u00e1lez Garza in un nuovo disperato tentativo di trovare una figura che potesse far fronte alle forze di Carranza e \u00c1lvaro Obreg\u00f3n. Tuttavia Ch\u00e1zaro, impossibilitato dagli eventi bellici della Rivoluzione messicana, si dimise e si ritir\u00f2 dalla politica.\nMor\u00ec nel 1932."}
{"id": "496849", "revid": "74801", "url": "https://it.wikipedia.org/wiki?curid=496849", "title": "Roque Gonz\u00e1lez Garza", "text": "Biografia.\nGarza fu un oppositore di Porfirio D\u00edaz e amico di Francisco Madero e si un\u00ec a lui nella sua rivolta contro il dittatore messicano nel 1910.\nDopo l'uccisione di Madero da parte di Victoriano Huerta nel 1913, si un\u00ec a Pancho Villa, che lo mise al potere come presidente sostenuto dalla Convenzione di Aguascalientes il 16 gennaio 1915, dopo le dimissioni del generale Eulalio Guti\u00e9rrez. Garza tuttavia fu costretto a dimettersi gi\u00e0 il 10 giugno e torn\u00f2 tra le file di Villa per poi essere esiliato negli Stati Uniti d'America quando il generale costituzionalista Venustiano Carranza arriv\u00f2 saldo al potere.\nTuttavia Garza pot\u00e9 tornare gi\u00e0 dopo l'assassinio di Carranza nel 1920 e ottenne il grado di generale di divisione.\nMor\u00ec nel 1962 e fu tra i pochi protagonisti della rivoluzione messicana sopravvissuti alle ostilit\u00e0."}
{"id": "496851", "revid": "729019", "url": "https://it.wikipedia.org/wiki?curid=496851", "title": "Eulalio Guti\u00e9rrez", "text": "Guti\u00e9rrez era un generale rivoluzionario proveniente dallo stato di Coahuila che fu posto al potere come presidente di un governo democratico sostenuto dai generali Pancho Villa e Emiliano Zapata ma che tuttavia si rivel\u00f2 perdente contro i Costituzionalisti di Venustiano Carranza. Consapevole di questo, Guti\u00e9rrez si dimise e fece pace con Carranza, ma fu lo stesso inviato in esilio negli Stati Uniti d'America e pot\u00e9 tornare nel 1920 grazie all'amnistia del generale \u00c1lvaro Obreg\u00f3n per partecipare alla ribellione di Agua Prieta contro Carranza.\nDopo l'assassinio di Obreg\u00f3n nel 1928, Guti\u00e9rrez si rivolt\u00f2 contro il governo unendosi alla ribellione escobarista dell'anno seguente e per questo fu nuovamente esiliato negli Stati Uniti, a San Antonio. Pot\u00e9 tornare in Messico solo nel 1935.\nMor\u00ec nel 1939 e fu tra i pochi protagonisti della rivoluzione messicana a non essere assassinato."}
{"id": "496854", "revid": "1573940", "url": "https://it.wikipedia.org/wiki?curid=496854", "title": "Monster School", "text": " \u00e8 un manga umoristico in 2 volumi di Majiko pubblicato in Giappone dalla casa editrice Kadokawa Shoten sulla rivista \"Asuka\".\nIn Italia \u00e8 stato pubblicato dalla casa editrice Play Press Publishing.\nTrama.\nI protagonisti di questa storia sono Niko e suo fratello Acchan, che sopravvivono con il lavoro a domicilio di lei, che fa fiori di carta, e i lavori saltuari di lui, che viene sempre licenziato dopo una settimana.\nUn giorno Acchan viene assunto per fare il professore di una scuola molto particolare: il corso serale infatti \u00e8 seguito da mostri che la nostra povera Niko dovr\u00e0 avere per compagni di classe. L'unico che assomiglia di pi\u00f9 ad un umano \u00e8 Ren, un ragazzo silenzioso e affascinante, che aiuter\u00e0 la ragazza in diverse occasioni, l'unico a starle vicino."}
{"id": "496867", "revid": "61262496", "url": "https://it.wikipedia.org/wiki?curid=496867", "title": "Roger Marie \u00c9lie Etchegaray", "text": ""}
{"id": "496870", "revid": "729019", "url": "https://it.wikipedia.org/wiki?curid=496870", "title": "Isole Frisone Occidentali", "text": "Le isole Frisone Occidentali sono una serie di isole dei Paesi Bassi situate tra il Mare del Nord e il Mare dei Wadden, parte dell'arcipelago delle Isole Frisone.\nLe isole maggiori sono, da ovest a est: Texel, Vlieland, Terschelling, Ameland e Schiermonnikoog.\nLe isole sono sorte durante l'ultima era glaciale e da allora la morfologia delle stesse \u00e8 variata parecchio. I processi che ne hanno modificato e ne continuano a modificare la morfologia sono soprattutto lo spostamento di sabbia, l'erosione e la sedimentazione lungo le coste, tipici dei paesaggi caratterizzati dalle maree. La geografia della zona \u00e8 variata sia a causa delle tempeste che periodicamente si sono abbattute sulle coste, sia per l'intervento dell'uomo. Nel corso dei secoli alcune isole sono scomparse; quelle di cui si ha traccia sono Eierland, Monnikenlangenoog, Bosch, Corresant e Heffesant.\nTra le tempeste che hanno modificato la morfologia si ricorda quella pi\u00f9 devastante mai registrata avvenuta nella notte di Santa Lucia del 1287. L'intervento dell'uomo pi\u00f9 importante nell'area \u00e8 stato la costruzione della diga Afsluitdijk che ha profondamente modificato le correnti del Mare dei Wadden e la morfologia delle isole. I lavori alla diga hanno inoltre, nel 1924, hanno unito l'allora isola di Wieringen alla terraferma.\nLe isole Frisone sono una delle principali mete turistiche dei Paesi Bassi e molte di esse sono riserve naturali."}
{"id": "496871", "revid": "124934369", "url": "https://it.wikipedia.org/wiki?curid=496871", "title": "Vela aurica", "text": "La vela aurica \u00e8 un particolare tipo di vela con forma trapezoidale che si stende a poppavia degli alberi. Viene inferita, cio\u00e8 fissata, per tre lati sull'alberatura: sul lato prodiero all'albero, nella parte superiore su un pennone detto picco e nella parte inferiore su una trave detta boma."}
{"id": "496881", "revid": "31886", "url": "https://it.wikipedia.org/wiki?curid=496881", "title": "Fabbrica", "text": "Una fabbrica \u00e8 un insieme di edifici destinati alla produzione industriale. Lo sviluppo tecnologico ha portato alla nascita di strutture sempre pi\u00f9 automatizzate la cui massima espressione \u00e8 la fabbrica automatica. Vi si trasformano generalmente le materie prime o semi-lavorate in prodotti finiti.\nStoria.\n Le prime notizie risalgono al XII secolo. Con secoli di anticipo sulla prima rivoluzione industriale, All'interno di un unico recinto, dipendente dal \"Comune Veneciarum\", avveniva la costruzione di galee, navi a propulsione mista remi/vele. Attorno alla prima met\u00e0 del secolo XIV si sa che esisteva, dopo il varo della galea, un sistema di armamento navale simile al moderno processo a \"catena di montaggio\" che consentiva l'approntamento delle navi in tempi molto rapidi utilizzando semilavorati appositamente preparati ed immagazzinati per l'allestimento finale. Per la costruzione dello scafo della galea occorrevano da 12 a 15 mesi, mentre con il sistema descritto l'approntamento alla navigazione poteva essere completato in sole 24 ore. Il viaggiatore spagnolo Pero Tafur descrisse con meraviglia, nel 1440, di aver assistito nell'Arsenale di Venezia all'armamento di cinque galee in una sola giornata. Fra il 1570 ed il 1571 in arsenale lavoravano circa 4.000 maestranze che costruirono gran parte delle galee veneziane che contribuirono in maniera determinante alla vittoria nella battaglia navale di Lepanto contro i Turchi.\nLo sviluppo increment\u00f2 a partire dal XVIII secolo con la prima rivoluzione industriale; al riguardo molti storici pensano che la prima fabbrica moderna sia la Soho Manufactory di Matthew Boulton, fondata nel 1761 a Birmingham. Altri pensano che sia l'industria della seta di John Lombe a Derby (1721) o la Cromford Mill di Richard Arkwright (1771).\nDescrizione.\nCon maggior rigore terminologico, una fabbrica \u00e8 un opificio della manifattura. Infatti, l'industria, pi\u00f9 che una categoria produttiva, \u00e8 una modalit\u00e0 organizzativa di realizzazione di prodotti o erogazione di servizi. \nOltre a processi di trasformazione materiale nel senso stretto del termine, nelle fabbriche possono esserci anche attivit\u00e0 di assemblaggio cio\u00e8 l'ottenimento del prodotto mediante il montaggio di componenti (approvvigionati come parti finite dai fornitori), ad esempio quello che succede nelle linee di produzione di veicoli o elettrodomestici o apparecchiature hardware.\nAltre accezioni.\nA volte, i mass media o il linguaggio a-tecnico (cio\u00e8 tutto ci\u00f2 che non \u00e8 diritto commerciale) usano impropriamente il termine \"fabbrica\" per intendere, genericamente, \"attivit\u00e0 economica\" o \"produzione\" (qualsiasi cosa voglia dire, in pratica). Ad esempio, questo fenomeno \u00e8 avvenuto durante la Pandemia di COVID-19 del 2020 in Italia. Il fatto \u00e8 che, ad esempio, lo sviluppo di siti web, la riparazione di autoveicoli o la creazione pubblicitaria sono \"produzione\" ma non attraverso fabbriche (nel senso tradizionale del termine). \u00c8 per questo che le amministrazioni pubbliche devono poi specificare dettagliatamente i diversi settori/attivit\u00e0 economici (produttivi o meno), ad esempio tramite i codici ATECO che entrano nel merito di ogni comparto economico.\nIn questi casi, il termine generico corretto da usare \u00e8 attivit\u00e0 economica (pure diversa da \"attivit\u00e0 produttiva\")."}
{"id": "496887", "revid": "161374", "url": "https://it.wikipedia.org/wiki?curid=496887", "title": "Operazione Pioggia Estiva", "text": ""}
{"id": "496890", "revid": "7", "url": "https://it.wikipedia.org/wiki?curid=496890", "title": "Caffaro di Rustico", "text": ""}
{"id": "496891", "revid": "161374", "url": "https://it.wikipedia.org/wiki?curid=496891", "title": "Operazione Summer Rains", "text": ""}
{"id": "496893", "revid": "536103", "url": "https://it.wikipedia.org/wiki?curid=496893", "title": "Studente", "text": "Lo studente \u00e8 colui che \u00e8 regolarmente iscritto ad una scuola o un'universit\u00e0, all'interno di un corso di studi proposto dalla stessa, sulla base di un progetto educativo finalizzato all'apprendimento di una o pi\u00f9 materie.\nDescrizione.\nOrigine del termine.\nLa parola deriva dal verbo latino \"studeo\", che in italiano significa \"studiare\". Il termine studente pu\u00f2 essere, inoltre, riferito ai soli studenti universitari. In molti paesi l'uso del appellativo studente \u00e8 riservato alle persone impegnate negli studi superiori, distinguendosi dallo scolaro riferito a coloro che frequentano la scuola elementare.\nCollocazione nella societ\u00e0.\nGli studenti si sono spesso distinti nella storia sociale mondiale come un corpo unico dotato di caratteristiche specifiche in grado di condizionare la societ\u00e0. La soggettivit\u00e0 studentesca ha cominciato ad esprimersi negli anni sessanta fino ad esplodere con il movimento del '68.\nLa costituzione di assemblee giovanili di partito aveva cominciato a portare a forme di conflittualit\u00e0 generazionale all'interno degli stessi partiti e, attraverso il movimento studentesco, gli studenti erano diventati un corpo sociale con specifiche rivendicazioni che riguardavano l'intera societ\u00e0, mantenendo, tuttavia, una particolare attenzione per le tematiche inerenti alla scuola.\nIn Italia.\nOggi gli studenti sono spesso organizzati in organizzazioni studentesche o collettivi come l'Unione degli Studenti e l'Unione degli Universitari nelle varie consulte provinciali degli studenti, nei collettivi studenteschi. Altri movimenti studenteschi di fama sono Pantera e Onda. Gli studenti universitari italiani possono usufruire dell'alloggio presso la casa dello studente.\nIn Europa.\nAssociazioni studentesche europee importanti e di fama sono: OBESSU e l'Association des Etats G\u00e9n\u00e9raux des Etudiants de l'Europe. Diffuso inoltre in tutta Europa il Progetto Erasmus.\nRicorrenze.\nAgli studenti \u00e8 dedicata la giornata internazionale degli studenti, che ricorre il 17 novembre."}
{"id": "496894", "revid": "1965277", "url": "https://it.wikipedia.org/wiki?curid=496894", "title": "Antonio Bertoloni", "text": "Biografia.\nNacque a Sarzana da Francesco e da Griselda Casoni. \nAvviato nel 1793 agli studi di medicina presso l'Universit\u00e0 di Pavia, si dovette trasferire a Genova, dove si laure\u00f2 nel 1796. Svolse per un breve periodo la professione di medico condotto del suo comune di nascita, finch\u00e9 non decise di ritornare a Genova per occuparsi di botanica, che nel frattempo aveva catalizzato i suoi interessi.\nDal 1815 ottenne la cattedra di Botanica all'Universit\u00e0 di Bologna. Part\u00ec di fatto da questa sede la sua incessante attivit\u00e0 di studio e di ricerca, in particolare rivolta alle piante, che lo avrebbe portato ad essere considerato il pi\u00f9 famoso botanico italiano dell'Ottocento.\nLa sua opera principale \u00e8 rappresentata da \"Flora italica\", una raccolta in dieci volumi compilati, sotto il titolo completo di \u00ab\"Flora italica sistens plantas in Italia et in insulis circumstantibus sponte nascentes\"\u00bb, nell'arco di oltre venti anni. Tale opera \u00e8 caratterizzata, oltre che dalla descrizione delle specie, molte delle quali scoperte da Bertoloni, anche da una sistematica indicazione delle singole localit\u00e0 in cui le stesse piante si erano rinvenute.\nL'incessante lavoro di catalogazione della flora, italiana e straniera, lavoro dovuto tanto dalla diretta ricerca dello stesso botanico, quanto agli invii dei colleghi di tutto il mondo, permise la formazione di una ricca raccolta, tuttora vanto dell'Universit\u00e0 di Bologna.\nAl suo nome \u00e8 dedicata l'ofride di Bertoloni (\"Ophrys bertolonii\") e il genere \"Bertolonia\"."}
{"id": "496895", "revid": "30610", "url": "https://it.wikipedia.org/wiki?curid=496895", "title": "Trichoptera", "text": "Negli ecosistemi delle acque dolci, specialmente nei corpi d'acqua superficiali dell'areale paleartico, i Tricotteri (Trichoptera ) sono uno degli Ordini pi\u00f9 importanti di Insetti acquatici in quanto componenti di catene trofiche complesse e per il fatto che la loro biologia interagisce con interi comparti di organismi fluviali.\nSono insetti anfibiotici poich\u00e9, da adulti, sono aericoli, anche se volatori di scarsa abilit\u00e0, mentre i loro stadi pre-immaginali sono acquatici.\nSecondo R.Fitter l'ordine presenta importanti affinit\u00e0 con un gruppo di lepidotteri zeuglopteri, Micropterigidae \nQuest'ultimo elemento, per\u00f2, \u00e8 contestato da alcuni lepidotterologi per i quali l'apparato boccale sarebbe un apparato masticatore \"regredito\", con mandibole ridotte e talvolta funzionante come lambente.\nCi\u00f2 nonostante, tutti gli autori sono sostanzialmente concordi nel riconoscere affinit\u00e0 con i Lepidotteri anche per il fatto decisivo che \nI Tricotteri sono quasi sempre acquatici negli stadi pre-immaginali. Hanno dimensioni piccole o medie, raramente grandi, con livree di colori generalmente poco vivaci, raramente variegate o metalliche. Solo raramente presentano forme brachittere, microttere o sub-attere. Sono spesso igrofili e/o lucifughi; poche specie sono diurne. Hanno volo incerto, poco sostenuto. Generalmente volano isolati o in gruppi. Molte specie sono cavernicole (Stenophylacini) ma si tratta di troglosseni ed una sola specie (\"Wormaldia subterranea\" .) \u00e8 conosciuta come troglobia.\nLe larve sono oligopode, anoiche o evoiche, con tegumenti in parte sclerificati ed in parte membranacei. Pupe exarate e dectiche. La caratteristica pi\u00f9 nota dei Tricotteri \u00e8 quella che le loro larve, con la sola secrezione sericea o con l'aggiunta di sabbia, pietruzze ed elementi vegetali vari, si costruiscono dei ricoveri (\"foderi\") mobili oppure fissi dalle forme e dimensioni pi\u00f9 svariate (lunghi da 3\u00a0mm fino a 8\u00a0cm) nei quali poi metamorfosano (o anche metamorfosano in loggette fisse costruite dalle larve per affrontare la ninfosi). Poche specie vivono libere allo stadio larvale.\nSecondo Moretti le larve \"stenoterme\" e \"reofile\" dipendono direttamente dalla temperatura e dal flusso d'acqua per cui muoiono immediatamente in ambienti stagnanti mentre quelle di tipo \"limnofilo\" ed \"eurirtermo\" sono capaci di resistere a forti variazioni di questi fattori.\nI Tricotteri sono conosciuti come fossili dal Trias e dal Giura. L'ordine comprende 5400 specie (330 in Italia), raggruppate in 32 generi e 19 famiglie, di cui una quindicina presenti in Europa. Un tempo erano distinti in due sottordini: Annulipalpia ed Integripalpia.\nSono insetti endopterigoti ed olometaboli, normalmente ovipari (solo \"Notanatolica vivipara\" . \u00c8 conosciuta come vivipara), a riproduzione anfigonica, anche se alcune entit\u00e0 che presentano notevole spanandr\u00eca si suppongono partenogenetiche.\nCaratteristiche.\nL'esoscheletro \u00e8 di consistenza modesta. Insetti di taglie diverse, adulti da 3 a 25 millimetri, per lo pi\u00f9 di colore brunastro o comunque con colori poco vivaci, che volano di solito al crepuscolo o di notte.\nHanno il cranio libero e mobile con occhi composti di solito piccoli e possiedono anche tre piccoli ocelli.\nLe ali anteriori hanno il margine posteriore ripiegato e questo, agganciandosi al margine anteriore delle ali posteriori ne stabilisce e ne mantiene l'accoppiamento. Le loro venulazioni e le ramificazioni di queste sono importanti elementi di identificazione e classificazione nell'ambito del gruppo.\nQuando sono in posizione di riposo, mantengono le ali sopra il corpo in una posizione spiovente con una caratteristica forma \u201ca tetto\u201d.\nLe antenne sono sottili e generalmente hanno la stessa lunghezza delle ali, in casi eccezionali possono essere pi\u00f9 lunghe. In condizione di riposo vengono tenute diritte davanti al capo.\nL'apparato boccale \u00e8 di tipo masticatorio, ma \u00e8 poco sviluppato e gli adulti si nutrono poco.\nI palpi boccali dei maschi sono formati da un numero di articoli variabile mentre nelle femmine, gli articoli, sono sempre cinque, quindi, questi divengono importanti elementi per la classificazione.\nLe zampe sono lunghe e le tibie sono munite di speroni. Il numero di questi ultimi \u00e8 un altro importante indizio di riconoscimento e classificazione.\nRiproduzione.\nL'accoppiamento \u00e8 subito seguito dalla deposizione delle uova che, da alcune specie, viene effettuata sulla vegetazione riparia o su quella che pende sull'acqua, mentre altre specie depongono le loro uova sull'acqua o appena sotto la superficie di questa.\nLe uova, deposte in filamenti o in masserelle, sono ricoperte da mucillagine che si rigonfia per imbibizione e le protegge.\nStadio larvale.\nLa schiusa avviene dopo 2-3 settimane circa .\nGli stadi larvali sono generalmente acquatici.\nLe larve sono essenzialmente onnivore e sono munite di mandibole taglienti, alcune specie possono essere carnivore. Possono essere sia di tipo eruciforme che di tipo campodeiforme. Quelle di tipo eruciforme costruiscono astucci e sono di solito vegetariane, mentre quelle di tipo campodeiforme sono predatrici e spesso non costruiscono astucci.\nTutte hanno un torace chitinizzato con zampe sviluppate mentre il ventre \u00e8 carnoso e molle per cui, per proteggersi utilizzano alcuni materiali, disponibili nell'ambiente in cui vivono, per costruire un astuccio che \u00e8 tenuto insieme dalla presenza di un filo appiccicoso, che producono da una ghiandola vicino alla bocca, entro cui si avvolgono. Ogni specie costruisce i propri astucci con un particolare materiale, per questo gli astucci sono indice di riconoscimento tra le specie. I materiali adoperati pi\u00f9 spesso sono costituiti da frammenti vegetali, granelli di sabbia, frammenti di conchiglie, ecc.\nAd ogni accrescimento della larva segue un \u201campliamento\u201d dell'astuccio mediante apposizione di materiale all'estremit\u00e0 anteriore.\nIl capo e le zampe fuoriescono dall'astuccio consentendo la deambulazione e la possibilit\u00e0 di ricerca del cibo, due uncini piuttosto robusti, posti all'estremit\u00e0 dell'addome, impediscono che la larva perda il suo involucro protettivo.\nQuelle specie che non costruiscono astucci, costruiscono reti di seta che ancorano alla vegetazione; queste reti offrono riparo e protezione, ma fungendo da trappole consentono loro di procacciarsi il cibo.\nStadio pupale.\nLo stadio di pupa viene svolto nell'astuccio che, allo scopo, viene cementato su oggetti sommersi. Le larve che non costruiscono astucci, formano un pupario di sabbia entro cui costruiscono un bozzolo per l'impupamento.\nLa pupa ha zampe libere, antenne, ali e un paio di grandi mandibole; conserva le branchie larvali ed \u00e8 completamente attiva.\nSfarfallamento.\nQuando \u00e8 tempo di sfarfallamento, la pupa divora la porta d'uscita con le mandibole, nuota o si trascina verso la superficie e appena emerge vola via immediatamente. Lo sfarfallamento avviene in contemporanea tra molti individui che in questo momento diventano facile preda degli uccelli e dei chirotteri.\nCiclo vitale.\nIl ciclo vitale dura un anno e la maggior parte viene trascorso allo stadio larvale. Alcune specie passano il periodo invernale come pupa, l'impupamento avviene di solito in primavera e lo sfarfallamento all'inizio dell'estate.\nDistribuzione.\nDiffusi in tutto il mondo.\nConsistenza.\nQuesto ordine pu\u00f2 contare, anche se il punto di vista tassonomico dei vari autori non \u00e8 sempre concorde, 5400 specie. Di queste ve ne sono almeno 363 in Italia, comprese in 32 generi distribuiti in 19 famiglie. "}
{"id": "496901", "revid": "1522738", "url": "https://it.wikipedia.org/wiki?curid=496901", "title": "Apocalisse (personaggio)", "text": "Apocalisse (\"Apocalypse\"), il cui vero nome \u00e8 En Sabah Nur, \u00e8 un personaggio dell'universo Marvel. \u00c8 il primo mutante ad essere apparso sulla Terra nonch\u00e9 uno dei pi\u00f9 potenti nemici degli X-Men.\nBiografia del personaggio.\nNato nel 3000 a.C. nell'antico Egitto, da bambino Apocalisse fu lasciato a morire nel deserto dai suoi genitori; Baal, un predatore di tombe, lo trov\u00f2 e pensando che sarebbe stato potente lo allev\u00f2 chiamandolo En Sabah Nur (\"l'occhio dell'alba\" in egiziano). Crescendo divenne sempre pi\u00f9 forte, fisicamente e intellettualmente, ma a causa del suo aspetto (inizi\u00f2 ad avere la pelle bianca e le labbra viola, rivelando di essere un mutante) fu discriminato dai suoi compagni; l'unico a credere in lui era Baal.\nQuando il generale Ozymandias attacc\u00f2 il loro accampamento, gli unici a sopravvivere furono En Sabah Nur e Baal; alla morte di quest'ultimo Nur seppe che doveva uccidere Rama-tut (in realt\u00e0 Kang il conquistatore), il nuovo faraone, e si nascose da lui come schiavo. Conobbe quindi Nephri, la sorella di Ozymandias, della quale si innamor\u00f2, ma non riusc\u00ec mai ad averla a causa della sua fisionomia mutante. Apocalisse affront\u00f2 poi i Fantastici Quattro e durante lo scontro Nephri fu morsa da un serpente. Apocalisse tent\u00f2 di aiutarla, ma lei lo respinse: Apocalisse scaten\u00f2 quindi i suoi poteri mutanti e fece fuggire i Fantastici Quattro. Anni pi\u00f9 tardi egli rincontr\u00f2 Nephri, oramai invecchiata e in punto di morte. In seguito lasci\u00f2 l'Egitto.\nNegli anni che seguirono Apocalisse viaggi\u00f2 per il mondo testando i propri poteri e gener\u00f2 una progenie che form\u00f2 il Clan Akkaba, dal nome del suo villaggio natale; grazie poi alla tecnologia aliena si potenzi\u00f2 tramutandosi definitivamente in ci\u00f2 che \u00e8 oggi. Nella Londra Vittoriana del 1859 egli incontr\u00f2 Nathaniel Essex e utilizzando la sua tecnologia lo trasform\u00f2 in Sinistro, facendo inoltre emergere i suoi poteri mutanti. Sinistro poi lo infett\u00f2 con un virus e perci\u00f2 Apocalisse si dovette ibernare per anni. Molti anni pi\u00f9 tardi (esattamente nel 1985) Apocalisse attacc\u00f2 gli X-Men con i suoi quattro cavalieri:\nGli X-Men riuscirono a sconfiggerli. Anni dopo Apocalisse scopr\u00ec che Sinistro era ancora vivo e che aveva creato un clone di Jean Grey, Madelyne Pryor. Madelyne aveva poi sposato Ciclope, con cui aveva concepito un figlio, di nome Nathan. Apocalisse lo infett\u00f2 con un virus tecnorganico e Ciclope per salvarlo acconsent\u00ec a inviarlo nel futuro con una misteriosa donna, apparsa improvvisamente sulla scena, la quale affermava di poterlo curare. Nathan venne cos\u00ec cresciuto nel futuro, addestrato dalla sorellanza Askani, la cui leader altri non era che Rachel Summers, sorellastra di Nathan proveniente da un'altra realt\u00e0 alternativa. Rachel era convinta che Nathan potesse salvare il mondo da Apocalisse, il quale lo avrebbe infettato con il virus tecnorganico proprio allo scopo di eliminare la sua futura nemesi. Grazie alla tecnologia del futuro l'avanzata del virus nel corpo di Nathan fu fermata. Non c'era tuttavia modo di farla regredire e il giovane Summers crebbe cos\u00ec con met\u00e0 corpo bionico. I poteri telepatici e telecinetici di Nathan inoltre erano in parte impegnati a tenere ulteriormente a freno il virus, rendendo quindi il mutante meno pericoloso per Apocalisse. Paventando un insuccesso e la morte del fratellastro Rachel cre\u00f2 un clone di Nathan, Stryfe, il cui corpo era libero dal virus. Anni dopo, viaggiando indietro nel tempo fino alla nostra epoca, Nathan divenne il mutante noto come Cable.\nApocalisse incentr\u00f2 le sue attenzioni per la prima volta su un essere non mutante quando rap\u00ec Hulk e, utilizzando una tecnologia rubata ai Celestiali, fece di lui il cavaliere Guerra. Il Guerra/Hulk sconfisse il Fenomeno e l'Uomo Assorbente, ma quando la voce del padre torn\u00f2 a perseguitarlo (a quell'epoca Hulk era stato separato da Bruce Banner e aveva continuamente visioni del padre del suo alter ego) Hulk si strapp\u00f2 l'armatura e se ne and\u00f2, abbandonando definitivamente il ruolo di cavaliere.\nIn seguito Apocalisse rap\u00ec Wolverine e Sabretooth e li fece combattere allo scopo di decidere chi tra loro due sarebbe diventato il nuovo Morte. Consapevole del male che Sabretooth avrebbe potuto causare come cavaliere di Apocalisse Wolverine pens\u00f2 che sarebbe stato meglio se fosse stato lui stesso a vincere il duello, sperando di potere in seguito controllare le proprie azioni e limitare i danni. Dopo una dura battaglia Wolverine riusc\u00ec ad avere la meglio su un Sabretooth il cui scheletro era da poco stato fuso, in circostanze misteriose, con l'adamantio. Apocalisse strapp\u00f2 in seguito il metallo dal corpo di Creed e lo don\u00f2 al vincitore, che venne trasformato nel cavaliere Morte. Apocalisse rap\u00ec quindi dodici mutanti (tra cui alcuni X-Men), come profetizzato anni prima da Destiny, e utilizz\u00f2 un macchinario per trarre energia da loro. Il macchinario non funzion\u00f2, cos\u00ec Apocalisse non pot\u00e9 prendere i loro poteri. Utilizz\u00f2 allora la sua forma astrale per impossessarsi del corpo di Ciclope e fugg\u00ec in Egitto. Gli X-Men lo trovarono e strapparono l'entit\u00e0 astrale di Apocalisse da Ciclope. Approfittando della debolezza di Apocalisse Cable lo perfor\u00f2 con la sua lancia, uccidendolo.\nResuscitato grazie al virus che anni prima aveva infettato Cable, Apocalisse riassembl\u00f2 i Quattro cavalieri, stavolta formati da:\nVennero tutti sconfitti. A quel punto Apocalisse tent\u00f2 di suicidarsi, solo per ritrovarsi poco dopo rivitalizzato. Alcune voci gli dissero \"Non \u00e8 ancora la tua ora, Apocalisse. Non ancora\". \nRiappare tempo dopo nella saga \"Messiah War\", che si svolge in un futuro alternativo. Vecchio e debole, viene attaccato da Stryfe e Alfiere, ma apparentemente sopravvive. In seguito Apocalisse contatta telepaticamente Arcangelo e lo implora di ucciderlo, ma quest'ultimo rifiuta, rinfacciandogli il fatto che ora \u00e8 libero dal suo controllo. Apocalisse entrando in contatto con le sue ali ringiovanisce, poi propone ad Arcangelo di unirsi a lui per fermare Stryfe che sta combattendo contro X-Force, Cable, Alfiere e Hope Summers. Arcangelo porta Apocalisse nell'astronave dei Celestiali e l\u00ec, con una speciale macchina, riacquista i suoi poteri ed \u00e8 quindi pronto a vendicarsi di Stryfe. Proprio mentre Stryfe sta per rapire Hope arrivano Arcangelo e Apocalisse e quest'ultimo lo ferma e lo uccide facilmente con il suo enorme potere. Apocalisse lascia poi Hope alle cure di Cable, ma promette di ritornare in futuro per lei.\nRiappare su Uncanny X-Force reincarnato in un bambino, ma viene ucciso da Fantomex. In seguito (pentito di ci\u00f2 che ha fatto) Fantomex lo clona, dandogli il nome di Evan Sabahnur e iscrivendolo alla Jean Grey School. Durante una gita viene rapito da Daken, che intende trasformarlo nel nuovo Apocalisse, credendo di poterlo controllare. Per farlo uccide Fantomex. Quindi Evan, infuriato, attacca Daken, la sua confraternita e gli X-Force. Deadpool lo riporta alla ragione, dicendo che non \u00e8 destinato a essere cattivo e che tutti possono cambiare.\nLezioni di un futuro passato.\nEvan, che adesso ha assunto il nome in codice Genesis, ormai si \u00e8 adattato alla scuola. Infatti i compagni lo accettano, nonostante il fatto che nella precedente vita fosse un nemico (l'unico ad accettarlo era Broo), ed \u00e8 fidanzato con la mutante Sprite. \u00c8 per\u00f2 geloso delle attenzioni di Wolverine verso Quentin Quire ed \u00e8 segretamente innamorato della ragazza di quest'ultimo, Oya. La scuola viene attaccata da Fedele John, un telepate venuto dal futuro, che ritiene che Evan diventer\u00e0 il nuovo Apocalisse e (a causa della rivalit\u00e0 con Quentin) distrugger\u00e0 il futuro. Allora, mentre la scuola \u00e8 sotto attacco dal Fedele, Fantomex lo nasconde in una prigione nella dimensione tascabile \"Mondo\". Fedele per\u00f2 danneggia la prigione, liberando i mostri contenuti all'interno, ma Evan e Fantomex li sconfiggono.\nAxis e ritorno ad Apocalisse.\nEvan si ritrova prigioniero nei campi di concentramento del Teschio Rosso, assieme a Ciclope e Quentin Quire, ma viene liberato da Magneto. Riesce a riappacificare Havok e Ciclope, ma viene trafitto da una lancia di Ahab. Svenuto, viene portato in salvo dagli eroi che non sono stati sconfitti dal Teschio Rosso. Non partecipa al secondo attacco per via delle ferite, ma lui e Quentin si ritrovano da soli, poich\u00e9 gli altri eroi sono stati catturati, ma vengono salvati da Magneto e la sua squadra. Genesis affronta Carnage e Sabretooth (caduti sotto l'influenza del Teschio Rosso). Il primo viene sconfitto, ma il secondo sembra avere la meglio quando in soccorso di Genesis accorrono Deadpool e Iron Man. Dopo la sconfitta del Teschio Rosso a opera di Scarlet, l'incantesimo da lei usato colpisce Evan, che si ritrova in un corpo adulto e acquisisce la personalit\u00e0 di Apocalisse. Grazie a Deadpool riaquisir\u00e0 la ragione e impedir\u00e0 il genocidio da lui iniziato e portato avanti dagli X-men invertiti, poi Scarlet assieme a Destino usa un contro incantesimo, riportandolo alla normalit\u00e0. Verr\u00e0 per\u00f2 ricercato dalle forze dell'ordine e sar\u00e0 costretto a scappare. Trover\u00e0 rifugio presso Deadpool finch\u00e9 le acque non si saranno calmate.\nVersioni alternative.\nL'Era di Apocalisse.\nL'era di Apocalisse inizia quando Legione, figlio del Professor Xavier, decide di tornare indietro nel tempo ed uccidere Magneto, ma finisce con l'uccidere Xavier stesso. Risvegliatosi, Apocalisse inizi\u00f2 a distruggere la terra con i suoi servi Sugar Man, Bestia Nera, Sinistro ed i suoi cavalieri, che erano i malvagi Olocausto, Maximus il pazzo, Arcangelo e Abisso, oltre che a Mikhail Rasputin, fratello di Colosso. Magneto, colpito dalla morte di Xavier, muta atteggiamento e forma un gruppo di X-Men, composto dal figlio Quicksilver, dall'allora di lui moglie Rogue, Arma X (Wolverine), Jean Grey, Sole Ardente, Nightcrawler, Tempesta, Silver Samurai, Colosso e Kitty Pryde. Alla fine verr\u00e0 ucciso da Magneto, mentre la storia viene combinata da Alfiere, tornando alla realt\u00e0 classica.\nUltimate Marvel.\nNell'universo Ultimate, Apocalisse appare spesso come visione a Sinistro, che si definisce un suo emissario. Egli gli ordina di compiere un massacro di mutanti per garantire il suo ritorno. Bench\u00e9 si creda che quelli di Sinistro siano solo dei deliri, una volta uccisi un certo numero di mutanti, la sua forma muta tramutandosi proprio in Apocalisse, il quale verr\u00e0 per\u00f2 sconfitto ed ucciso da Jean Grey, nella sua forma di Fenice.\nPoteri e abilit\u00e0.\nApocalisse \u00e8 uno dei personaggi pi\u00f9 potenti dell'intero universo Marvel. Il suo enorme potenziale deriva dalla sua natura di mutante, in combinazione con l'essere entrato in contatto con un'astronave dei Celestiali. In essa, il suo corpo \u00e8 stato migliorato artificialmente e il mutante \u00e8 entrato in possesso di alcune delle loro avanzatissime tecnologie. Secondo Wolverine, la sua forza al massimo \u00e8 superiore anche a quella di Thanos senza guanto dell'infinito.\nInnanzitutto Apocalisse dispone di forza, resistenza, velocit\u00e0, agilit\u00e0 e riflessi sovrumani: la sua forza \u00e8 superiore a quella di Hulk e Thor e lo si \u00e8 visto resistere anche ai raggi di Ciclope e agli artigli di Wolverine. \u00c8 persino immune alla morte naturale e non pu\u00f2 essere ucciso in nessun modo passando immortale. Pu\u00f2 creare resistenti campi di forza e generare, assorbire e manipolare l'energia: con questa abilit\u00e0, lo si \u00e8 visto creare potenti raggi in grado di ferire anche il Dio del Tuono. Pu\u00f2 anche ingrandirsi o rimpicciolirsi a piacimento, assumere le fattezze e le caratteristiche di qualsiasi cosa, teletrasportarsi e trasmigrare da un corpo all'altro. Infine, dispone di una potente telecinesi e di una altrettanto potente telepatia e pu\u00f2 anche trasformare chiunque voglia in un suo cavaliere, conferendogli poteri variabili a seconda del possessore e ricavati da una parte dei suoi.\nAltri media.\nCinema.\nIl personaggio \u00e8 l'antagonista principale di \"X-Men - Apocalisse\" (2016) anche se era gi\u00e0 apparso in \"X-Men - Giorni di un futuro passato\" (2014), nel quale fa un'apparizione cameo nella scena dopo i titoli di coda, ottava pellicola della saga cinematografica degli \"X-Men\".\nAmalgam.\nNel fumetto Amalgam Apocalisse si fonde con Ra's Al Ghul divenendo il pericoloso Ra's-A-pocalypse."}
{"id": "496903", "revid": "93556", "url": "https://it.wikipedia.org/wiki?curid=496903", "title": "Karl Heinrich Koch", "text": "Nacque a Ettersberg, vicino Weimar. \u00c8 conosciuto per la sua esplorazione del Caucaso, e in particolare del nord-est della Turchia. Sfortunatamente la maggior parte della sua collezione \u00e8 andata perduta.\nDivenne professore universitario a Jena nel 1836. Si trasfer\u00ec presso l'universit\u00e0 di Berlino nel 1847 dove visse fino alla morte."}
{"id": "496912", "revid": "244253", "url": "https://it.wikipedia.org/wiki?curid=496912", "title": "Rockwell B-1 Lancer", "text": "Il Rockwell B-1 Lancer \u00e8 un bombardiere strategico supersonico statunitense quadrireattore e quadriposto. \u00c8 l'ultimo dei bombardieri americani della guerra fredda ed \u00e8 stato inizialmente sviluppato come bombardiere da Mach 2 ad alta quota e ridotta segnatura radar (circa un decimo di quella del B-52); poi \u00e8 stato riprogettato nella convinzione che i bombardieri ad alta quota fossero diventati impraticabili contro le difese dell'Unione Sovietica, passando alla missione della penetrazione a bassa quota e velocit\u00e0 transoniche.\nCon la sua autonomia elevata e la capacit\u00e0 di trasportare fino a 40 tonnellate teoriche di carico, \u00e8 stato reso un bombardiere strategico per missioni di interdizione. Il suo principale problema, oltre alla difficolt\u00e0 di messa a punto dell'impiantistica, \u00e8 stata la necessit\u00e0 di diminuire le distanze di lancio rispetto al bersaglio, dato che i missili a lunga gittata ALCM sono stati dati in carico ai pi\u00f9 vecchi B-52. Per i B-1B sono disponibili solo gli SRAM e le bombe a caduta libera.\nStoria.\nSviluppo.\nIl progetto del B-1 nacque in risposta al requisito \"Advanced Manned Strategic Aircraft\" (AMSA) emesso dall'USAF nel 1965 per sostituire il Boeing B-52 Stratofortress. Dopo varie incertezze, soprattutto dovute alla perplessit\u00e0 che dei bombardieri potessero ancora contribuire al dispiegamento delle forze nucleari accanto a ICBM e SLBM, nel 1970 venne assegnato alla Rockwell International per l'avvio del programma, ora ufficialmente battezzato B-1A. Ai tre prototipi costruiti nel 1974 se ne aggiunse un quarto nel 1976. A quell'epoca, l'USAF era intenzionata a mettere in linea col SAC (Strategic Air Command) ben 240 velivoli.\nLa dottrina d'impiego prevedeva la penetrazione dello spazio aereo sovietico ad alta velocit\u00e0 (possibilmente Mach 2) e ad alta quota. Il B-1A era quindi dotato di ali e prese d'aria a geometria variabile, nonch\u00e9 una grande quantit\u00e0 di carburante per poter sostenere per periodi prolungati gli alti consumi richiesti per andare ad alta velocit\u00e0.\nIn realt\u00e0, varie perplessit\u00e0 rimanevano nei vertici USAF e nel Congresso sulle capacit\u00e0 del B-1A di penetrare le difese integrate dell'URSS, specie dopo che nel 1976 Viktor Belenko, pilota disertore russo, rivel\u00f2 che la V-VS stava per mettere in campo il successore del MiG-25. Era il periodo della paranoia del \"Foxbat\", capace di prestazioni eccezionali, e del suo successore (poi concretizzatosi nel MiG-31 \"Foxhound\") con capacit\u00e0 \"look-down/shoot-down\", grazie a un radar a scansione elettronica, sembravano rendere la missione del costruendo bombardiere statunitense quasi impossibile.\nNel 1977 il Presidente Carter decise quindi di annullare il progetto del B-1A, puntando piuttosto sui nuovi missili \"cruise\" lanciati da velivoli (ALCM), nella fattispecie dai B-52. A quell'epoca inoltre probabilmente gi\u00e0 si pensava ad un bombardiere stealth (che sarebbe diventato il B-2), quindi lo stop al programma non metteva in discussione la dottrina dell'USAF, bens\u00ec solo le prestazioni del B-1A. Comunque i collaudi in volo dei quattro prototipi proseguirono.\nCon la salita alla Casa Bianca di Ronald Reagan nel 1981, si ebbe una nuova corsa agli armamenti, giustificata secondo l'amministrazione americana anche da una serie di iniziative sovietiche (Angola nel 1975, invasione dell'Afghanistan nel 1979), nonch\u00e9 dallo svilupparsi di nuove aree di crisi impreviste (Iran). Di fatto il solo B-52 sembrava inadeguato a fornire una risposta in aree di crisi lontane. Inoltre veniva data una nuova enfasi agli armamenti convenzionali, poich\u00e9 il semplice possesso di armi nucleari, da solo, non poteva risolvere crisi di carattere regionale, come gi\u00e0 la guerra di Corea e del Vietnam avevano dimostrato (l'URSS invece lo stava apprendendo in Afghanistan).\nNel 1981 quindi si pass\u00f2 ad uno studio di possibili piattaforme da immettere in servizio entro gli anni novanta. Scartata una variante dell'FB-111, ci si concentr\u00f2 su una versione evoluta del B-1A. Ritenendo (probabilmente a torto) che le difese sovietiche incentrate su nuove piattaforme AWACS e MiG-31 \"Foxhound\" fossero impenetrabili ad alta quota, prese piede l'idea di usare l'aereo della Rockwell International per penetrazioni a bassa quota (circa 60 m) ed alta velocit\u00e0 (Mach 0,9). A queste andavano aggiunte caratteristiche di \"invisibilit\u00e0\" assai spinte per rendere complicata l'individuazione del bombardiere. Questa nuova evoluzione venne denominata B-1B.\nDi fatto, il B-1B \u00e8 solo esternamente simile al B-1A. La sua sezione radar equivalente (in inglese \"Radar Cross Section\" RCS), \u00e8 pari a 1/100 di quella del bombardiere annullato da Carter nel 1977. Pur restando la configurazione con ali a geometria variabile, esse furono studiate per il volo a bassissima quota. Ugualmente, le prese d'aria dei motori furono rese fisse, a tutto vantaggio di una minore visibilit\u00e0 radar ma a discapito delle prestazioni velocistiche, che in quota scendevano a \"soli\" Mach 1,25.\nLa produzione di 100 velivoli inizi\u00f2 nel 1984, e il primo B-1B di serie arriv\u00f2 alla Dyess Air Force Base l'anno successivo. Il costo unitario \u00e8 stato calcolato in 283,1 milioni di dollari (dati del 1998).\nNonostante i vari aggiornamenti subiti, il velivolo non ha mai raggiunto le prestazioni dell'analogo sovietico Tupolev Tu-160 (Blackjack).\nIl 17 febbraio 2021 \u00e8 iniziato il ritiro (concluso il 24 settembre dello stesso anno) di 17 dei 62 B-1B in organico, che ridotto la flotta a 45 esemplari.\nImpiego operativo.\nIl B-1 entr\u00f2 ufficialmente in servizio il 1\u00ba ottobre 1986. Progettato espressamente per svolgere missioni di bombardamento nucleare, non prese parte alla prima guerra del Golfo. Fu per\u00f2 successivamente utilizzato nel 1998 contro l'Iraq e l'anno successivo contro la Serbia. Nel 2001, durante una missione notturna in Afghanistan, un B-1 \u00e8 precipitato nell'Oceano Indiano a 30 miglia dalla base navale americana nell'isola di Diego Garcia.\nDescrizione tecnica.\nStruttura.\nIl B-1B somiglia solo esteriormente al B-1A. Si presenta come un velivolo snello con ala a geometria variabile, spinto da quattro motori posti in due gondole sotto le ali. Partendo dal muso, troviamo due superfici canard, regolate automaticamente, per aiutare i piloti nella conduzione del velivolo. Seguono le due semiali principali, la cui parte mobile \u00e8 incerniata molto vicino alla fusoliera. Il bordo d'attacco \u00e8 stato rinforzato, a seguito di un tragico incidente in cui un velivolo and\u00f2 perduto dopo aver urtato dei volatili. Si possono scegliere ben cinque posizioni per le ali: a 15\u00b0, a 25\u00b0, a 45\u00b0, a 55\u00b0 e infine a 67,5\u00b0.\nPropulsione.\nLa propulsione \u00e8 assicurata da quattro motori General Electric F101-GE102, versione adatta alle basse quote del motore originariamente previsto per il B-1A. Capostipite dell'F110 e presente, senza postbruciatore, anche sul B-2, l'F101 \u00e8 un turbofan bialbero, dotato di una ventola a due stadi, azionata da una turbina anch'essa bistadio, e da nove stadi ad alta pressione, azionati da una turbina monostadio. La spinta, con postbruciatore inserito, \u00e8 pari a 30'000 libbre, ovvero a 133,4\u00a0kN. Il rapporto di compressione \u00e8 di 26,8:1.\nIl Lancer pu\u00f2 trasportare ben 114.490 litri di combustibile, che gli garantiscono un'autonomia di oltre 12.000\u00a0km. Inoltre, pu\u00f2 trasportare anche un serbatoio ausiliario interno, capace di ulteriori 10.515 litri.\nArmamento.\nIl B-1B \u00e8 dotato di tre stive lunghe circa 5,5 metri, due contigue davanti ai motori pi\u00f9 una posteriore, nelle quali possono trovare alloggio missili cruise AGM-86, AGM-69 SRAM (fino a 24), bombe nucleari B-61 e B-83, nonch\u00e9, a partire dagli anni '90, quasi tutto il carico di caduta convenzionale presente nell'arsenale USAF, comprese le JDAM.\nI missili cruise trasportabili internamente sono solo 8, altri 12 si possono agganciare all'esterno, questo perch\u00e9 la missione principale del Lancer era (ed \u00e8) la penetrazione dello spazio aereo nemico, mentre il vettore previsto per gli AGM-86 era il B-52H (12 ordigni). Come carico convenzionale si va dalle 84 bombe Mk.82 da 500 libbre (227\u00a0kg), alle 24 Mk.84 da 2000 libbre (907\u00a0kg) o penetratori BLU-109, entrambe con kit di guida JDAM.\nComplessivamente, l'aereo pu\u00f2 imbarcare nelle tre stive fino a 34.000\u00a0kg di bombe. In pratica, considerando i tipi di ordigni in dotazione all'USAF, il carico massimo utilizzabile \u00e8 di 29.000\u00a0kg. Comunque, l'aereo possiede anche dei punti d'aggancio esterni per ulteriori 22.680\u00a0kg, ma questi non vengono mai usati.\nAvionica.\nLa cabina di pilotaggio riflette l'impostazione anni '70 del velivolo, con molti \"orologi\" (strumenti analogici) e niente Head-Up Display (HUD). L'equipaggio \u00e8 composto da comandante, pilota, \"offensive system officer\" (OSO) e \"difensive system officer\" (DSO). Comandante e pilota dispongono di una barra di comando analoga a quella usata sui caccia, al posto dei classici volantini.\nL'avionica del B-1B \u00e8 quanto di pi\u00f9 sofisticato ci fosse all'epoca. Il radar d'attacco \u00e8 un AN/APQ-164, con antenna a scansione elettronica, e con una spazzata di oltre 10 miglia, permette il volo automatico da 2000 piedi a meno di 200 piedi. \u00c8 possibile attivare anche dei modi speciali per seguire il terreno, come in caso di presenza di pioggia o di forti difese antiaeree.\nPer la navigazione, il B-1B si avvale di un sistema astrale NAS-26, radar Doppler AN/APN-218 e radar altimetrico AN/APN-224. Il sistema difensivo \u00e8 invece incentrato sul potente ALQ-161, che funge sia da ESM (\"Electronic Support Measures\") che da ECM (contromisure elettroniche). Dotato di ben 67 antenne fra trasmettenti e riceventi disposte su tutto il velivolo, ha una potenza di picco di 120\u00a0kW e pesa quasi 2500\u00a0kg. Quando venne introdotto il sistema fu criticato e qualche problema l'ha dato, principalmente dovuto al fatto che era (ed \u00e8) assai sofisticato. In ogni caso l'ALQ-161 era stato ideato per il B-1A, cio\u00e8 per la penetrazione ad alta quota, e di conseguenza la potenza disponibile per la penetrazione a bassa quota \u00e8 assai eccedente le necessit\u00e0. Inoltre un aereo che vola a circa 60 m di quota rimane difficile da individuare."}
{"id": "496914", "revid": "125589270", "url": "https://it.wikipedia.org/wiki?curid=496914", "title": "Stade Rennais Football Club", "text": "Lo Stade Rennais Football Club, noto comunemente come Rennes, \u00e8 una societ\u00e0 calcistica francese con sede a Rennes, citt\u00e0 della Bretagna.\nFondato nel 1901 con il nome \"Stade Rennais Universit\u00e9 Club\", il club assunse la denominazione attuale nel 1971. Ha vinto 3 Coppe di Francia e una Supercoppa di Francia.\nStoria.\nFondazione ed albori.\nLo Stade Rennais Football Club fu fondato il 10 marzo 1901 da un gruppo di ex studenti che vivevano in Bretagna. La prima partita del club fu disputata due settimane dopo contro lo \"FC Rennais\", che sconfisse lo Stade per 6\u20130. Nel 1902, lo Stade Rennais si un\u00ec alla USFSA, divenendo di conseguenza un membro fondatore della \"Ligue de Bretagne de football\", un campionato regionale fondato per l'occasione dalla federazione. Nella seconda lega stagionale, il club vinse la competizione sconfiggendo i vincitori inaugurali dello \"FC Rennais\" per 4-0 in finale. Il 4 maggio 1904, lo Stade Rennais si fuse con i rivali dello \"FC Rennais\" formando lo Stade Rennais Universit\u00e9 Club col primario obiettivo di soverchiare il recente e continuo dominio nella Ligue de Bretagne dello US Saint-Malo, al tempo conosciuto come \"US Saint-Servan\" e schierava generalmente giocatori inglesi. Il nuovo club adott\u00f2 i colori di Rennes, ovvero una combinazione rosso-nera con strisce verticali nere sulla maglia. La compagine riusc\u00ec nell'impresa tre anni dopo, riuscendo ad oscurare i rivali nel 1908 sotto la guida del tecnico gallese Arthur Griffith. La stagione seguente, il Rennes vinse il campionato nuovamente, ma si arrese gli anni successivi nuovamente al Saint-Malo.\nDagli anni '10 agli anni '30.\nDopo la prima guerra mondiale il Rennes inizia a concentrare i suoi sforzi nel tentativo di conquistare la Coupe de France da poco creata. Rinforzato dagli arrivi degli internazionali Bernard Lenoble, Maurice Gastiger, Ernest Molles ed il capitano Fran\u00e7ois Hugues dopo il conflitto, nella quarta edizione della competizione il Rennes raggiunse la finale. Nella partita match, il club si scontr\u00f2 con i due volte campioni uscenti del Red Star Olympique che schierava l'attaccante Paul Nicolas, il difensore Lucien Gamblin ed il portiere Pierre Chayrigu\u00e8s. Il Red Star si port\u00f2 avanti ad inizio partita segnando al 4' e chiuse la pratica a pochi minuti dal termine con una rete di Raymond Sentub\u00e9ry. Dopo lo scioglimento della USFSA nel 1913, il Rennes entr\u00f2 nella \"Ligue de l'Ouest\". Nel 1929 tuttavia il club lasci\u00f2 l'organizzazione non in disaccordo per l'elevato numero di partite previste per la stagione: il Rennes divenne un \"Free agent\" e fu costretto a disputare un numero elevato di amichevoli per sopperire la mancanza di incontri di lega.\nNel 1930, il Consiglio Nazionale della French Football Federation vot\u00f2 128-20 in favore del professionalismo nel calcio francese. Sotto la \"leadership\" del presidente Isidore Odorico, il Rennes fu tra i primissimi club ad adottare un nuovo statuto e, di conseguenza, a divenire un club professionistico nonch\u00e9 fondatore della nuova lega. Nella stagione inaugurale, il Rennes si piazz\u00f2 a met\u00e0 classifica del suo gruppo. Due anni dopo, nel 1935, il club raggiunse nuovamente la finale di Coupe de France. La squadra per\u00f2 fu nuovamente sconfitta, stavolta dal Marsiglia per 3-0, dopo aver fallito tre gol clamorosi nel primo tempo. L'attacco della squadra era stato tra l'altro decimato dalle assenze: Walter Kaiser e Walter Vollweiler, entrambi titolari, erano infortunati. Il Rennes resse quattro anni ulteriori in massima divisione, prima di retrocedere nel 1937. La squadra non si risollev\u00f2 pi\u00f9 fino all'abolizione del calcio professionistico avvenuta a causa della seconda guerra mondiale.\nDal dopoguerra al periodo Prouff.\nDopo la fine della guerra, il Rennes torn\u00f2 presto in Division 1. Guidato dal franco-austriaco Franz Pleyer, il Rennes ottenne il suo traguardo migliore giungendo quarto in campionato nel 1948-49. Nonostante l'exploit sotto la guida di Pleyer, il club fatic\u00f2 a mantenersi a livelli buoni e gi\u00e0 negli anni cinquanta cominci\u00f2 a ruotare tra la massima serie e quella cadetta, sotto la guida dello spagnolo Salvador Artigas e di Henri Gu\u00e9rin che interpret\u00f2 il ruolo sia di allenatore che di giocatore.\nFu con l'arrivo alla guida societaria di Louis Girard che il Rennes alz\u00f2 le proprie ambizioni e prospettive, innanzitutto rinnovando lo Stade de la Route de Lorient. Girard si adoper\u00f2 per rendere il Rennes competitivo a livello nazionale ed il primo obiettivo raggiunto fu la promozione in Division 1 nel 1958. Dopo aver finito nella parte bassa della classifica per ben sei anni di fila, il Rennes ora guidato Jean Prouff, con passato da calciatore nelle file dei bretoni, concluse al 4\u00ba posto nella stagione 1964-65. Lo stesso anno, il club registr\u00f2 il suo primo successo maggiore, vincendo la Coupe de France. Il Rennes sconfisse lo UA Sedan-Torcy 3-1 nel replay della finale del 1965; la prima partita era finita 2-2. Dopo il successo in coppa, il Rennes partecip\u00f2 l'anno successivo per la prima volta ad una competizione europea, la Coppa delle Coppe 1965-1966. La compagine francese fu eliminata al primo turno dai cecoslovacchi del Dukla Praga.\nGli anni successivi, il Rennes stent\u00f2 in campionato, ma si comport\u00f2 bene in coppa: raggiunse due volte le semifinali di Coupe de France in due occasioni, nel 1967 e 1970. Nel 1971, finalmente, il Rennes si aggiudic\u00f2 la sua seconda Coupe de France battendo il Lione 1-0, con la trasformazione di un rigore da parte di Andr\u00e9 Guy.\nIl 23 maggio 1972, il Rennes ufficialmente cambi\u00f2 il suo nome sociale, adottando l'attuale. Prouff lasci\u00f2 la squadra l'anno successivo ed il club soffr\u00ec una vertiginosa caduta libera.\nDagli anni '70 agli anni '90.\nDal 1972 al 1994, il Rennes entr\u00f2 in un lungo periodo grigio e mediocre, caratterizzato da 11 allenatori differenti e, durante i vari anni, retrocessioni e risalite alternate. Nel 1978, oltretutto, il club fu sull'orlo di una bancarotta e sub\u00ec l'ordine di un tribunale di vendere le maggiori fonti di introito per entrare in una politica di austerity. Gli anni '80 furono caratterizzati da stagioni mediocri e da un ruolo pi\u00f9 consistente del municipio cittadino nel club.\nRinascita e potenziamento del vivaio.\nNel 1994, il Rennes torn\u00f2 in Division 1 inaugurando un periodo di stabilit\u00e0, in particolare grazie ad una nuova politica di gestione basata sull'utilizzo di un vivaio pi\u00f9 attento e competitivo. Invece di gettarsi nelle aste per i giocatori migliori, il club punt\u00f2 sui suoi giovani e li inser\u00ec sin dall'inizio in prima squadra non appena l'allenatore riteneva fossero pronti. Questa strategia si rivel\u00f2 proficua e la squadra bretone lanci\u00f2 molti talenti, alcuni di enorme successo come Sylvain Wiltord, Jocelyn Gourvennec ed Ulrich Le Pen. Nel 1998, il club fu venduto dal municipio cittadino al magnate Fran\u00e7ois Pinault. Pinault invest\u00ec una consistente quantit\u00e0 di fondi sul club, puntando sempre alla produzione di giovani talenti costruendo un nuovo centro di allenamenti. Il centro fu completato nel 2000. Pinault finanzi\u00f2 inoltre una completa ristrutturazione dello Stade de la Route de Lorient. Non manc\u00f2 di investire nel mercato ingaggiando molti giocatori dal Sud America, in particolare Lucas Severino, che fu pagato la cifra record di 21 milioni di euro.\nI risultati furono immediati e nella decade tra 2000 e 2010 il Rennes fece la propria apparizioni in cinque competizioni UEFA su dieci. Dal vivaio il club fece emergere un numero elevato di giovani talenti come Yann M'Vila, Yacine Brahimi, Jimmy Briand, e Abdoulaye Diallo, per citarne solo alcuni. In campionato, il Rennes ottenne il suo migliore risultato finendo quarto nel 2004-05, bissando la stessa posizione due stagioni dopo.\nNel 2009, il club raggiunse nuovamente la finale di Coupe de France, ma fu a sorpresa sconfitto dai rivali bretoni del Guingamp, nonostante fosse considerato nettamente favorito essendo gli avversari una compagine di seconda divisione. Nonostante il Rennes avesse dominato gran parte della gara portandosi in vantaggio, sub\u00ec due gol in dieci minuti. Per l'occasione, essendo la prima volta di due finaliste bretoni, allo Stade de France furono intonate melodie e canzoni bretoni, cos\u00ec come l'inno della Bretagna.\nConclude la Ligue 1 2017-2018 con un sorprendente 5\u00ba posto (con 58 punti), permettendosi cos\u00ec un posto per la fase a gironi di Europa League 2018-2019. Viene aggiunto nel gruppo K con Dinamo Kiev, Astana e Jablonec, girone che conclude al secondo posto con 9 punti, superando all\u2019ultima giornata i kazaki, battendoli per 2-0. Ai sedicesimi di finale, il club ottiene un 3-3 casalingo contro il , per poi riuscire a trionfare per 3-1 sul campo degli spagnoli nel ritorno. Nel turno seguente, il Rennes compie l\u2019impresa di battere l\u2019 per 3-1; tuttavia, nel match di ritorno, il club londinese ribalta il risultato fissandolo su un netto 3-0 ed eliminando i francesi dalla competizione.\nNella stagione 2018-2019 il Rennes torna a vincere un trofeo (non accadeva dal 1971), aggiudicandosi la Coppa di Francia 2018-2019 grazie al successo in finale ai tiri di rigore contro il favorito Paris Saint-Germain.\nAl termine della stagione 2019-2020, interrotta anticipatamente a causa della pandemia di COVID-19 del 2020 in Francia, la squadra bretone ottiene il miglior piazzamento finale in classifica della propria storia in Ligue 1, posizionandosi al terzo posto con conseguente qualificazione diretta alla fase a gironi della UEFA Champions League 2020-2021. Per il club rossonero si tratta infatti della prima esperienza in assoluto nella massima competizione europea.\nColori e simboli.\nColori.\nIl Rennes gioca tradizionalmente in maglia rossa con calzoncini e calzettoni neri (da cui il soprannome \"rouge et noire\", rosso-neri). La prima divisa ufficiale fu tuttavia completamente diversa: era infatti a strisce verticali azzurre e celesti, con calzettoni scuri. Il rosso ed il nero, colori della citt\u00e0 di Rennes, furono adottati soltanto dopo la fusione tra lo FC Rennes e lo Stade storico, quando fu fondato lo Stade Rennais Universit\u00e9 Club, anche se alla classica divisa rosso-nera furono aggiunte anche delle strisce verticali nere. Successivamente, fino ai tempi pi\u00f9 recenti, la divisa \u00e8 diventata quella che si conosce, con maglia rossa e dettagli pi\u00f9 o meno vistosi neri a seconda delle annate e calzettoni e calzoncini neri con risvolti rossi. L'attuale divisa casalinga rispetta la tradizione, essendo semplicemente rossa con pantaloncini e calzettoni neri.\nLa divisa da trasferta del Rennes \u00e8 generalmente o bianca o nera (la nera \u00e8 spesso anche terza in caso di esistenza di una seconda bianca). Peculiarit\u00e0 del club negli ultimi venti anni \u00e8 quella di utilizzare spesso sulle divise bianche degli ermellini neri simboli della Bretagna, regione di cui Rennes \u00e8 capoluogo. La situazione si riflette anche attualmente, essendo la divisa in uso dalla stagione 2010-11 bianca con strisce orizzontali nere e un cantone sulla spalla con gli ermellini (richiamo ancor pi\u00f9 netto alla Gwenn Ha Du bretone). Questa divisa \u00e8 stata sostituita a fine 2011 da una bianca crociata di nero, che richiamava a sua volta un antico simbolo bretone, la bandiera \"Kroaz Du\". Per la stagione 2011-12 la divisa da trasferta \u00e8 rimasta bianca con una banda orizzontale nera con i consueti ermellini in trasparenza.\nLa terza divisa a disposizione della squadra per la stagione 2011-12 \u00e8 di un inusuale color violaceo.\nIl fornitore delle divise \u00e8 da anni la Puma, azienda della quale il presidente del Rennes \u00e8 azionista di maggioranza tramite la PPR. Lo sponsor sulle divise \u00e8 Samsic.\nStrutture.\nStadio.\nIl club gioca le partite casalinghe al Roazhon Park. Conosciuto in passato come \"Stade de la Route de Lorient\", sorge nella parte est di Rennes e pu\u00f2 ospitare 29.778 spettatori. \u00c8 stato costruito nel 1912 e pi\u00f9 volte rammodernato, fino alla ricostruzione operata tra il 1999 ed il 2004.\nAllenatori e presidenti.\nDi seguito \u00e8 riportata la lista degli allenatori che si sono succeduti alla guida del club nella sua storia.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1932-1933 alla 2021-2022 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2021-2022 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Jimmy Briand a quota 15, mentre il miglior marcatore sono St\u00e9phane Guivarc'h, V\u00edctor Hugo Monta\u00f1o e Isma\u00efla Sarr con 4 gol.\nStatistiche di squadra.\nA livello internazionale la miglior vittoria \u00e8 per 5-0, ottenuta contro lo nel terzo turno della Coppa Intertoto UEFA 2001, mentre la peggior sconfitta \u00e8 il 5-1 subito contro il nella fase a gironi della Coppa UEFA 2005-2006.\nOrganico.\nRosa 2021-2022.\n\"Rosa e numerazione aggiornate al 30 agosto 2021.\""}
{"id": "496916", "revid": "33751", "url": "https://it.wikipedia.org/wiki?curid=496916", "title": "Trequartista", "text": ""}
{"id": "496919", "revid": "262698", "url": "https://it.wikipedia.org/wiki?curid=496919", "title": "FSB (Russia)", "text": ""}
{"id": "496921", "revid": "73447", "url": "https://it.wikipedia.org/wiki?curid=496921", "title": "Super mario bros. 2", "text": ""}
{"id": "496923", "revid": "73447", "url": "https://it.wikipedia.org/wiki?curid=496923", "title": "Super Mario Bros 2", "text": ""}
{"id": "496924", "revid": "1745361", "url": "https://it.wikipedia.org/wiki?curid=496924", "title": "Adolescente (disambigua)", "text": ""}
{"id": "496925", "revid": "339392", "url": "https://it.wikipedia.org/wiki?curid=496925", "title": "Tatuara", "text": ""}
{"id": "496927", "revid": "4506", "url": "https://it.wikipedia.org/wiki?curid=496927", "title": "Magna Charta Libertatum", "text": ""}
{"id": "496928", "revid": "599013", "url": "https://it.wikipedia.org/wiki?curid=496928", "title": "Disnomia (astronomia)", "text": "Disnomia (nome ufficiale (136199) Eris I Dysnomia) \u00e8 l'unico satellite naturale conosciuto del pianeta nano Eris, il pi\u00f9 massiccio dei pianeti nani del sistema solare, orbitante attorno al Sole all'interno del cosiddetto disco diffuso.\nCon la successiva scoperta di Makemake, tutti e quattro i principali oggetti della fascia di Kuiper sono risultati essere dotati di un satellite naturale: Eris, Haumea, Plutone e Makemake.\nStoria.\nDisnomia \u00e8 stata fotografata per la prima volta il 10 settembre 2005 utilizzando il telescopio Keck, nelle isole Hawaii e la sua individuazione \u00e8 stata annunciata nel successivo mese di ottobre. Dopo aver ricevuto la designazione provvisoria S/2005 (136199) I, nel settembre 2006 l'Unione Astronomica Internazionale l'ha ufficialmente battezzata con il nome di Disnomia, \u0394\u03c5\u03c3\u03bd\u03bf\u03bc\u03af\u03b1, un personaggio della mitologia greca, personificazione della \"sfrenatezza\" e del \"malgoverno\". Prima dell'assegnazione definitiva, a causa del nome informale di Eris \"Xena\", l'oggetto era stato soprannominato Gabrielle, la spalla di Xena (Olimpia nella versione Italiana).\nPropriet\u00e0.\nIl satellite appare circa 4,43 magnitudini meno luminoso del proprio nanopianeta madre; assumendo che l'albedo dei due corpi sia pressoch\u00e9 identica, il diametro di Disnomia pu\u00f2 essere stimato attorno ai , circa un ottavo di quello di Eris. Altri autori considerano Disnomia 500 volte meno luminoso e con un diametro tra .\nParametri orbitali.\nCombinando le osservazioni eseguite con i telescopi Keck ed Hubble si \u00e8 potuta misurare l'orbita di Disnomia e si \u00e8 potuta stimare la massa di Eris. Il semiasse maggiore dell'orbita risulta di con un'incertezza di , il periodo orbitale \u00e8 di 15,774 \u00b1 0,002 giorni. Da questi parametri si desume che la massa del sistema \u00e8 1,27 volte maggiore di quella di Plutone.\nFormazione.\nTra gli oggetti della fascia di Kuiper e del disco diffuso i quattro corpi principali hanno almeno un satellite, mentre tra i corpi pi\u00f9 piccoli solo nel 10% dei casi \u00e8 stato osservato un satellite; questo fa ipotizzare che nel passato gli impatti fra i grandi corpi siano stati frequenti. Gli scontri fra questi oggetti, con diametro dell'ordine di grandezza di , provocavano una tale espulsione di materia dalla superficie da potersi coalizzare in un satellite."}
{"id": "496929", "revid": "599013", "url": "https://it.wikipedia.org/wiki?curid=496929", "title": "Fsb", "text": ""}
{"id": "496931", "revid": "73447", "url": "https://it.wikipedia.org/wiki?curid=496931", "title": "Super Mario Land 2", "text": ""}
{"id": "496932", "revid": "123830633", "url": "https://it.wikipedia.org/wiki?curid=496932", "title": "Kastelruther Spatzen", "text": "I Kastelruther Spatzen (letteralmente, \"Passerotti di Castelrotto\") sono un gruppo musicale Sud tirolese di schlager e folk music, e prendono il nome dalla loro citt\u00e0 di origine, Castelrotto (ted.: \"Kastelruth\"), in provincia di Bolzano.\nIl gruppo.\nAgli inizi degli anni ottanta il gruppo viene fondato dai musicisti Karl Schieder, Walter Mauroner e Valentin Silbernagl, che da tempo cantavano insieme. Poco tempo dopo entrarono a far parte del gruppo Oswald Sattler e Ferdinand Rier, ed infine Norbert Rier. Con questa formazione, i \"Kastelruther Spatzen\" iniziano la loro carriera ed incidono il loro primo disco, il singolo \"Das M\u00e4dchen mit den erloschenen Augen\", che frutt\u00f2 loro il primo disco d'oro.\nNel 1986, Schieder e Ferdinand Rier uscirono dal gruppo per motivi di lavoro. Al loro posto subentrarono Albin Gross e Karl Heufler. Sette anni pi\u00f9 tardi se ne andr\u00e0 anche Oswald Sattler, che sceglie di cominciare una carriera da solista; sar\u00e0 sostituito da Andreas Fulterer, che per\u00f2 lascer\u00e0 gli \"Spatzen\" per lo stesso motivo nel 1998. In quell'anno integrarono il gruppo Kurt Dasser e R\u00fcdiger Hemmelmann.\nNel novembre 2012 esce sulla \"Bild\" che un ex-componente del gruppo accusa gli altri di non registrare i propri cd, ma di inviare negli studi di registrazione dei musicisti professionisti. La risposta di Rier esce sul quotidiano locale \"Dolomiten\" dicendo che tutto ci\u00f2 \u00e8 vero e di non averlo mai negato.\nL'attuale composizione:\nI premi.\nTra i numerosi premi nella lunga carriera dei Kastelruther Spatzen, si possono ricordare:\nNon si contano i dischi d'oro e di platino raccolti in Germania, Svizzera e Austria, dove nel 1990 sono stati anche premiati per il loro primo milione di dischi venduti, e nel 1999 per i 10 milioni di copie."}
{"id": "496933", "revid": "123174221", "url": "https://it.wikipedia.org/wiki?curid=496933", "title": "Arturo Tosi", "text": "Biografia.\nNato da una famiglia di industriali, studia alla Scuola Libera di Nudo a Brera e poi, per due anni, con Adolfo Feragutti-Visconti, formandosi nel clima della Scapigliatura sulle opere di Daniele Ranzoni e Tranquillo Cremona.\nNel 1891 esordisce alla Permanente di Milano col dipinto \"Testa di bambina ammalata\". Nel 1909 partecipa, per la prima volta, alla Biennale di Venezia nella quale sar\u00e0 presente fino al 1954; nel 1911, espone a Monaco di Baviera ed \u00e8 presente all'Esposizione Internazionale di Roma.\nLa conoscenza dell'opera di C\u00e9zanne, del 1920, lo indirizza verso la pittura del paesaggio \"en plein air\".\nNel 1922 \u00e8 premiato con medaglia d'oro dal Ministero della Pubblica Istruzione ed espone alla \"Fiorentina Primaverile\" una serie di paesaggi, \"Poesia di verde\"; nel 1923 espone alla Galleria Pesaro di Milano, nel 1924 partecipa a Bruxelles alla mostra \"L'Art Italien au Cercle Artistique\", nel 1925 \u00e8 tra i fondatori della corrente artistica \"Novecento\", partecipando alle mostre della Permanente a Milano nel 1926 e nel 1929.\nNel 1926 espone a Brighton, nel 1927 a Zurigo, Lipsia, Amsterdam e Ginevra, nel 1929 a Berlino e a Parigi, nel 1930 a Basilea, Buenos Aires e Berna, nel 1931 a Stoccolma, Baltimora e Monaco, nel 1933 a Stoccarda, Kassel, Colonia, Berlino, Dresda e Vienna.\nDal 1928, alla Permanente di Milano, \u00e8 membro del comitato d'onore, presieduto dal ministro Bottai, delle mostre del Sindacato regionale fascista della Lombardia. Nel 1931 ottiene il premio della fondazione Crespi alla I Quadriennale di Roma e, a Parigi, il \"Grand Prix\" della pittura dove torna nel 1937, per partecipare all'Esposizione mondiale; nel 1941 e nel 1942 espone al III e IV \"Premio Bergamo\".\nNel 1949-1950, Tosi aderisce al progetto della importante collezione Verzocchi, sul tema del lavoro, inviando, oltre ad un autoritratto, l'opera \"Terre arate\". La collezione Verzocchi \u00e8 attualmente conservata presso la Pinacoteca Civica di Forl\u00ec.\nNel 1951 il Comune di Milano gli dedica una mostra antologica premiandolo con una medaglia d'oro. Alla sua morte, la Biennale di Venezia gli dedica una mostra commemorativa, esponendo sessanta opere.\nMassone, fu iniziato nel 1911 nella Loggia \"Cisalpina - Carlo Cattaneo\" di Milano, appartenente al Grande Oriente d'Italia, in una lettera di Giovanni Lentini il Giovane al Gran Maestro Ettore Ferrari del 13 febbraio 1913 fu proposto come membro di un'associazione chiamata \"Famiglia artistica\", costituita da fratelli artisti.\n\u00c8 sepolto nella tomba di famiglia nel cimitero di Rovetta. Suoi dipinti sono conservati nei Musei d'Arte Moderna di tutto il mondo.\nGli \u00e8 stato dedicato anche il Liceo scientifico statale di Busto Arsizio.\nMostre.\nNel 2015 la Galleria d'arte moderna (Firenze) di Palazzo Pitti gli ha dedicato una mostra curata da Maddalena Paola Winspeare e Simonella Condemi. Le sue nature morte hanno fatto da pendant a quelle di alcuni artisti \u2013 presenti nelle collezioni della Galleria\u00a0\u2013 che hanno condiviso il suo percorso culturale."}
{"id": "496937", "revid": "869733", "url": "https://it.wikipedia.org/wiki?curid=496937", "title": "Mojito", "text": "Il mojito \u00e8 un famoso cocktail di origine cubana composto da rum bianco, zucchero di canna, succo di lime, foglie di menta (nota come \"hierba buena\" a Cuba) e acqua minerale frizzante o acqua di soda o acqua di Seltz. \u00c8 un cocktail ufficiale IBA.\nStoria.\nL'origine del mojito rimane piuttosto controversa: viene spesso narrato che un cocktail simile al moijto fu inventato dal famoso corsaro inglese Sir Francis Drake (\"El Draque\") nel XVI secolo. Quella versione era preparata con aguardiente (rum non invecchiato) di bassa qualit\u00e0, lime, acqua, zucchero raffinato bianco di canna e una specie locale di menta, la \"hierbabuena\". Nella met\u00e0 del 1800 pare che la societ\u00e0 Bacardi abbia dato un impulso di popolarit\u00e0 alla bevanda, che comunque raggiunger\u00e0 la sua definitiva popolarit\u00e0 solo nel XX secolo.\nAnche sulla versione moderna del mojito non pare esistere certezza assoluta su chi lo ha proposto per primo, anche se i nomi solitamente pi\u00f9 pronunciati sono quelli di barman della Bodeguita del Medio, Attilio De La Fuente, oppure Angel Martinez, che effettivamente rilev\u00f2 il locale nel 1942, all'apice della sua notoriet\u00e0 per essere frequentato da noti personaggi. Contrariamente a quanto ritenuto comunemente, \u00e8 tuttavia falso che Ernest Hemingway fosse un noto consumatore della bevanda: la frase a lui attribuita, scritta anche nel locale \"My mojito in La Bodeguita, My daiquiri in El Floridita\", sebbene meritevole di aver reso celebre la bevanda anche fuori da Cuba, \u00e8 apocrifa.\nEsistono diverse teorie anche riguardo all'origine del termine \"Mojito\". Secondo alcuni, esso sarebbe legato al \"mojo\", un condimento tipico della cucina cubana a base di aglio e agrumi, usato per marinare. Un'altra teoria lo lega alla traduzione della parola spagnola \"mojadito\", che significa \"umido\". Un'ultima ipotesi, considerata comunque la meno attendibile, fa risalire l'etimologia della parola al termine vud\u00f9 \"mojo\", che significa \"incantesimo\".\nComposizione.\nPreparazione.\nMettere in un tumbler alto zucchero, succo di lime, rum e menta. Amalgamare il tutto premendo delicatamente le foglie di menta, poi unire ghiaccio a cubetti e l'acqua frizzante. Decorare con un rametto di menta.\nServire con una cannuccia.\nVarianti.\nIl \"mojitaly\" \u00e8 un cocktail simile al mojito, ma con un amaro fernet alla menta al posto del rum.\nIl \"genepyto\" \u00e8 una variante del mojito, abbastanza di tendenza sulla Alpi occidentali, fatto sostituendo il rum con il genepy bianco.\nVersione Analcolica.\nIngredienti.\nPer decorare:\nProcedimento.\nLavare le foglie di menta e porle in un bicchiere. Aggiungere lo zucchero di Canna, e, servendosi di un pestello, schiacciare in modo da sprigionare l'aroma della menta. Aggiungere il succo di lime e pestare per alcuni istanti. Ponete infine il ghiaccio, aggiungere in parti uguali l'acqua tonica e la limonata e mescolate in modo circolare. Decorare infine con la menta o il lime."}
{"id": "496938", "revid": "1318658", "url": "https://it.wikipedia.org/wiki?curid=496938", "title": "Politica del Regno Unito", "text": "Il sistema politico del Regno Unito \u00e8 composto da un complesso di parlamentarismo, monarchia e democrazia, che convivono in un sistema pluripartitico. Il primo ministro \u00e8 capo del governo. Il potere esecutivo \u00e8 esercitato dal governo, quello legislativo sia dal governo che dalle due camere del Parlamento, la \"House of Lords\" e la \"House of Commons\". Quello giudiziario \u00e8 indipendente da esecutivo e legislativo.\nIl sistema di governo del Regno Unito, noto come Sistema Westminster, \u00e8 stato adottato anche da altri paesi, come Canada, India, Australia, Nuova Zelanda, Singapore, Malaysia e Giamaica, che un tempo facevano parte dell'Impero britannico.\nLa Costituzione non \u00e8 codificata in un testo come per la quasi totalit\u00e0 dei Paesi occidentali, bens\u00ec si ricava da convenzioni costituzionali, atti legislativi plurisecolari (es. la \"Magna Charta\" \"Libertatum\" del 1215, il \"Bill of Rights\" del 1689) ed altre fonti.\nDalla fine degli anni '90 alcuni poteri legislativi ed amministrativi sono stati devoluti alla Scozia, al Galles e all'Irlanda del Nord, ridimensionando il ruolo del Parlamento di Londra.\nMonarchia.\nIl capo dello stato con potere esecutivo, legislativo e giudiziario del Regno Unito \u00e8 il monarca britannico, attualmente la regina Elisabetta II del Regno Unito, i tre poteri vengono poi esercitati anche da altri organi governativi. Tuttavia, la sovranit\u00e0 completa non risiede pi\u00f9 nel monarca dal 1689, anno di approvazione del Bill of Rights, che stabil\u00ec il principio di sovranit\u00e0 parlamentare. Nonostante ci\u00f2, il Monarca resta Capo di Stato, simile nelle funzioni a un Presidente di una repubblica parlamentare.\nIl monarca ha il diritto di scegliere qualsiasi cittadino britannico come suo Primo Ministro. Il Primo Ministro \u00e8 il leader del partito di maggioranza nella Camera dei Comuni. Il monarca ha la possibilit\u00e0 di negare la sanzione regia alle proposte di legge approvate dal Parlamento; questo potere per\u00f2 non \u00e8 pi\u00f9 esercitato dal 1708. La regina Anna fu l'ultimo monarca ad esercitare questo potere, l'11 marzo 1708, su un decreto di invio dell'esercito in Scozia. Gli altri poteri regali, detti prerogative reali, sono esercitati dal Primo Ministro e dal Gabinetto, con il consenso del monarca.\nOggi il Sovrano ha un ruolo limitato nell'uso del potere da convenzioni e dall'opinione pubblica. Il monarca continua per\u00f2 ad esercitare tre diritti essenziali: il \"diritto ad essere consultato\", il \"diritto di consigliare\" e il \"diritto di mettere in guardia\". Il Primo Ministro tiene incontri settimanali confidenziali con il monarca.\nIn termini formali, la \"Corona in Parlamento\" indica il Sovrano. I veri poteri della posizione del Monarca nella Costituzione Britannica non devono essere sottovalutati. Il monarca ha molti poteri, da usare per\u00f2 con discrezione. Ricopre il ruolo necessario di capo di Stato e, in assenza di una separazione distinta dei poteri e con una forte camera bassa, agisce come controllo finale del potere esecutivo. Nel caso, ipotetico, dell'approvazione di una legge minacciante la libert\u00e0 e la sicurezza dei cittadini britannici, il Monarca pu\u00f2 negare la sanzione regia, libero dalle correnti politiche dei partiti. Inoltre, sarebbe difficile per il Parlamento o per il Governo rimuovere il monarca, in quanto egli \u00e8 comandante in capo delle forze armate che giurano fedelt\u00e0 a lui e soltanto a lui.\nIl potere esecutivo.\nIl Governo esercita il potere esecutivo. Il Monarca nomina un Primo ministro. Per convenzione, riceve la nomina il membro della Camera dei Comuni che ha pi\u00f9 probabilit\u00e0 di formare un governo col supporto della Camera stessa, cio\u00e8 il leader del partito di maggioranza. Il Monarca, dopo essersi consultato con il Primo ministro, sceglie quindi gli altri ministri che formeranno il Governo e saranno posti a capo, quali responsabili politici, dei vari dipartimenti governativi. Per convenzione costituzionale, i ministri sono scelti tra i membri della Camera dei Comuni o tra i pari della Camera dei Lord. In totale, i membri del governo sono circa un centinaio. Quelli preposti ai dipartimenti pi\u00f9 importanti formano il Gabinetto ed attualmente sono circa una trentina. Insieme tutti i ministri formano il \"Consiglio dei ministri\"\nCome nelle altre monarchie parlamentari, il potere esecutivo, impersonato dal governo, deriva dal Parlamento e, soprattutto, dal Monarca ed \u00e8 responsabile di fronte a lui. Il successo di una mozione di sfiducia costringe il governo a dimettersi, oppure a indire nuove elezioni. In pratica, i membri del parlamento aderenti ai partiti maggiori sono attentamente controllati dai cosiddetti \"Whips\", ossia i capigruppo, i quali si adoperano affinch\u00e9 i voti espressi seguano la politica promossa dal partito. Se il governo dispone di una larga maggioranza, quindi, \u00e8 improbabile che non riesca a far approvare i disegni di legge proposti. Margaret Thatcher nel 1983 e Tony Blair nel 1997, ad esempio, furono portati al potere da maggioranze cos\u00ec ampie da assicurare la vittoria praticamente in tutti i voti parlamentari, anche in presenza di minoranze dissenzienti nei loro partiti. Questo permise loro di attuare radicali programmi di riforma e innovazione. Governi con minori margini o sostenuti da coalizioni sono maggiormente vulnerabili. In questi casi, pu\u00f2 essere necessario ricorrere a misure \"estreme\", come portare a votare anche i parlamentari ammalati, per raggiungere l'indispensabile maggioranza. I governi con una maggioranza ridotta che, come quello di John Major, possono facilmente perdere votazioni se un numero relativamente piccolo di parlamentari loro sostenitori non approva le proposte di legge governative, trovano quindi maggiori difficolt\u00e0 ad attuare programmi forieri di contrapposizioni e sono spesso costretti a trattare i loro programmi con le varie correnti del partito che li sostiene, o a cercare appoggi tra i parlamentari dell'opposizione.\nNel novembre del 2005, il governo Blair sub\u00ec la sua prima sconfitta parlamentare, quando non riusc\u00ec a far approvare una legge che estendeva a novanta giorni la durata della carcerazione preventiva per i sospetti di terrorismo. Nel XX secolo, solo tre volte il governo fu sconfitto in votazioni dei Comuni sulle sue proposte legislative: l'ultimo caso avvenne nel 1986, per la \"Shop Hours Bill\".\nL'esecuzione delle decisioni del Ministro \u00e8 effettuata da un'organizzazione permanente politicamente neutrale nota come il \"Civil Service\", il cui ruolo \u00e8 quello di coadiuvare il Governo in carica indipendentemente dal partito politico al potere. Diversamente da alcune altre democrazie, infatti, gli alti dirigenti del \"Civil service\" conservano il loro posto, anche se interviene un cambiamento del Governo. La direzione amministrativa del Dipartimento \u00e8 quindi, affidata ad un alto dirigente che appartiene al servizio civile ed \u00e8 noto nella maggior parte dei Dipartimenti come Segretario Permanente. La maggioranza dei membri del servizio civile in pratica lavora nelle Agenzie Esecutive, che sono organizzazioni operative separate che fanno capo ai Dipartimenti di Stato.\n\"Whitehall\" \u00e8 un termine spesso usato come sinonimo per la sede centrale del Servizio Civile. Questo perch\u00e9 la maggior parte dei Dipartimenti del Governo hanno sede nell'ex Palazzo Reale di Whitehall o intorno ad esso.\nIl potere legislativo.\nIl Parlamento \u00e8 il centro del sistema politico del Regno Unito. \u00c8 l'organo legislativo supremo (grazie alla sovranit\u00e0 parlamentare) e ha il potere di votare la sfiducia al Governo, che \u00e8 responsabile di fronte ad esso. Il Parlamento \u00e8 bicamerale ed \u00e8 composto dalla Camera dei Comuni e dalla Camera dei Lord.\nPer lungo tempo il Governo poteva chiedere al Monarca lo scioglimento del Parlamento in ogni tempo, secondo le proprie valutazioni e a propria discrezione, fino al 2011, quando il Parlamento ha approvato il \"Fixed-term Parliaments Act 2011\", Secondo il quale il Parlamento pu\u00f2 essere sciolto solo in due casi: \nLa Camera dei Comuni.\nIl Regno Unito \u00e8 suddiviso in collegi, aventi all'incirca la stessa popolazione, ognuno dei quali elegge un membro (MP) della Camera dei Comuni. Dei 646 membri, solo uno non appartiene ad alcun partito politico. Nella storia moderna, tutti i Primi Ministri e i Leader dell'opposizione sono stati scelti fra i Comuni e non fra i Lords. Alec Douglas-Home lasci\u00f2 la Camera dei Lord dopo essere diventato Primo Ministro nel 1963, e l'ultimo Primo Ministro proveniente dai Lords prima di lui fu Robert Gascoyne-Cecil, marchese di Salisbury, dimessosi nel 1902.\nUn partito ottiene solitamente la maggioranza dei seggi del Parlamento, a causa del sistema elettorale maggioritario, che contribuisce a mantenere il sistema bipartitico britannico. Normalmente, il monarca chiede a una persona di formare un governo che possa \"sopravvivere\" nella Camera dei Comuni, una cosa che normalmente un governo di maggioranza riesce a fare.\nIn circostanze eccezionali il monarca chiede di 'formare un governo' \"con una minoranza parlamentare\" che nel caso in cui nessun partito abbia ottenuto la maggioranza, richiede la formazione di un governo di coalizione. Questa opzione \u00e8 stata scelta solo in tempi di emergenza nazionale, come la guerra. Questa possibilit\u00e0 \u00e8 stata data nel 1916 a Andrew Bonar Law e, dopo il suo rifiuto, a David Lloyd George. Ma le recenti elezioni (elezioni generali del 2010) hanno dimostrato come questa circostanza possa verificarsi anche in tempi non sospetti, infatti nessuno dei tre partiti principali (Partito Laburista, Partito Conservatore, e Liberal Democratici) ha ottenuto la maggioranza dei seggi. Per questo motivo il neoeletto premier britannico David Cameron, leader dei conservatori, ha raggiunto un accordo politico con Nick Clegg, leader dei liberal democratici, per formare un governo di coalizione in modo da raggiungere la maggioranza assoluta e governare quindi stabilmente.\n\u00c8 importante notare che il governo non viene formato con un voto della Camera dei Comuni, ma semplicemente per una richiesta del monarca e rimane in carica fino a che si ritiene goda della fiducia dei Comuni. La Camera bassa pu\u00f2 esplicitare il suo dissenso dal governo respingendo una mozione di fiducia o approvandone una di sfiducia. D'altronde, anche il voto negativo su proposte riguardanti punti basilari del programma e dell'azione di governo (come la legge di bilancio) viene considerato una chiara indicazione del fatto che il governo non gode pi\u00f9 della fiducia parlamentare. La Camera dei Comuni ha la prima possibilit\u00e0 di indicare la fiducia al nuovo governo quando vota il Discorso del Trono (il programma legislativo proposto dal nuovo governo).\nLa Camera dei Lord.\nLa Camera dei Lord (\"House of Lords\") era in precedenza una camera formata da aristocratici, che vi sedevano per diritto ereditario. Ora \u00e8 composta da membri per diritto ereditario, vescovi della Chiesa anglicana (noti come \"Lords Spiritual\") e membri nominati (Pari a vita, che non trasmettono ai propri discendenti il diritto di sedere alla Camera dei Lord). Anche se un progetto di legge pu\u00f2 essere presentato sia ai comuni che alla Camera dei Lord, quest'ultima ha un potere ridotto riguardo alle proposte gi\u00e0 approvate dalla Camera bassa. Pu\u00f2 proporre emendamenti ed esercitare un veto sospensivo, ossia ritardare l'approvazione della legge per due sessioni parlamentari (dodici mesi). Peraltro, i Parliament Acts del 1911 e del 1949 hanno anche limitato ad un mese il potere di veto sulle leggi riguardanti la tassazione e la finanza pubblica. Per una convenzione costituzionale (Salisbury convention), inoltre i Lord non si possono opporre alla legislazione promessa dal governo nel suo programma elettorale. Per\u00f2 il veto dei Lord non pu\u00f2 essere aggirato in alcun modo dalla Camera dei Comuni.\nI governi, comunque, per evitare sia la perdita di tempo, sia la pubblicit\u00e0 negativa di uno scontro con la Camera alta, accettano spesso di introdurre nella legislazione gli emendamenti proposti dalla stessa.\nFino al 2009, la Camera dei Lord \u00e8 pure la corte di ultima istanza nel Regno Unito, anche se soltanto una parte dei suoi membri, i \"Law Lords\", esercitava la giurisdizione. L'atto di riforma costituzionale del 2005 ha comunque istituito la Corte suprema del Regno Unito che, a partire dal 2009, sostituisce i \"Law Lords\".\nIl sistema giudiziario.\nLa regina nomina i giudici e i magistrati nelle Corti penali (Compresi i membri della Corte suprema) su designazione di commissioni indipendenti per la selezione dei giudici. La legge di riforma costituzionale del 2005 (il Constitutional Reform Act 2005, in vigore dal 2009) ha sottratto molti dei poteri prima detenuti dal Lord Cancelliere e li ha affidati ad altri esponenti del Governo britannico, in primo luogo al Ministro per gli Affari Costituzionali, recentemente creato.\nIl sistema giuridico per l'Inghilterra e il Galles (sono separati quelli di Scozia e Irlanda del Nord), non dispone di un codice penale o civile, ma \u00e8 fondata su 2 elementi di base:\nLe norme dell'Unione europea (regolamenti, direttive e decisioni) valgono anche per la Gran Bretagna, in virt\u00f9 della sua adesione dal 1972, avendo primazia sul diritto nazionale.\nPer i casi penali, esistono 2 tipi principali di tribunali:\nPer i casi civili quali, questioni relative alla famiglia, alla propriet\u00e0, ai contratti, ecc. (regolate dal diritto civile) sono di solito trattate nelle County Courts, ovvero i Tribunali di contea.\nAl vertice del sistema giudiziario vi \u00e8 l'Alta Corte di Giustizia (High Court) che si occupa dei casi pi\u00f9 complessi. \u00c8 divisa in 3 sezioni specializzate:\nEsistono 400 Magistrates' Courts in Inghilterra e nel Galles, servite da circa 30.000 magistrati o giudici di pace (normali cittadini nominati dal Lord Cancelliere, ma scelti dalla comunit\u00e0, simili ai nostri magistrati onorari).\nUna Crown Court \u00e8 presieduta da un giudice ma il verdetto viene raggiunto da una giuria di 12 cittadini, scelti casualmente dalle liste elettorali locali. Il giudice deve assicurarsi che il processo sia condotto correttamente e che la giuria venga aiutata a raggiungere la sua decisione grazie alla sua sintesi sugli elementi di prova.\nUna persona condannata in una Magistrates' Court pu\u00f2 ricorrere contro la sua decisione alla Crown Court. Qualora perda, il ricorso pu\u00f2 essere presentato alla Corte d'Appello (Sezione penale).\nDal 2009 il tribunale di grado pi\u00f9 elevato \u00e8 la Corte suprema del Regno Unito, composta di 12 giudici. La Corte suprema decide casi che le vengono riferiti dalla Corte d'Appello, scegliendo quelli che ritiene pi\u00f9 interessanti sotto il profilo giuridico. Decide anche sui conflitti di competenza legislativa derivati dalla Devolution.\nScozia.\nIl sistema giuridico scozzese \u00e8 simile a quello inglese, ma \u00e8 pi\u00f9 influenzato dal diritto romano, come gli altri sistemi in Europa.\nI suoi principali tribunali sono le Sheriffs' Courts, per cause civili e penali e la Corte di sessione (The Court of Session) per cause civili. La Corte di sessione si suddivide in un Outer House (un tribunale di primo grado) e la Inner House (un tribunale di appello). La Inner House ha 2 Sezioni di 4 giudici, rispettivamente, uno sotto la direzione del Lord President, e le altre sotto il Lord Justice Clerk. I casi pi\u00f9 gravi vanno alla High Court of Justiciary, che \u00e8 il tribunale penale supremo.\nLa professione legale.\nNel Regno Unito la figura di avvocato \u00e8 stata suddivisa in due diverse figure:\nI soli 5.000 barristers esistenti costituiscono il ramo senior della professione di avvocato.\nIn Inghilterra e in Galles chi sceglie la strada del solicitor, dopo la laurea, deve completare il Legal Practice Course, della durata di un anno. Per accedervi \u00e8 necessario iscriversi come studente all'albo della Law Society, simile all'Ordine forense italiano; per qualificarsi come barrister \u00e8 necessario invece completare il Bar Vocational Course.\nA tempo debito un avvocato di successo pu\u00f2 essere nominato Queen's Counsel (QCs).\nPer quanto riguarda i giudici, questi vengono nominati tutti dal Lord Cancelliere tra esperti \u2018barristers\u2019.\nAttualmente vi sono 300 giudici assegnati alle County Courts, 50 alla High Court e altri 30 che appartengono ad una delle divisioni della High Court of Justice.\nL'Inghilterra ha un numero basso di giudici professionali rispetto alla maggior parte dei paesi: otto per milione rispetto ai 34 negli Stati Uniti e ancor pi\u00f9 in altre nazioni.\nIn teoria, e diversamente dai paesi continentali, il potere legislativo ed esecutivo in Gran Bretagna non sono separate. Il Lord Cancelliere infatti ha 3 distinte funzioni. Come capo della gerarchia giuridica, seleziona i giudici, i magistrati e i QCs. \u00c8 lo Speaker (presidente) della Camera dei Lord ed \u00e8 un membro del Gabinetto del governo e capo consulente legale.\nDibattito sull'Unione Europea.\nIl Regno Unito \u00e8 stato membro dell'Unione europea dal 1\u00ba gennaio 1973 al 31 gennaio 2020 con la possibilit\u00e0, da parte dei cittadini britannici, di eleggere 73 membri del Parlamento Europeo. Il Regno Unito, per\u00f2, non ha mai fatto parte dell'unione economica e monetaria dell'Unione europea, ovvero non ha mai adottato la moneta unica, l'euro, a causa dei forti dibattiti politici interni.\nLa questione del Regno Unito sui suoi legami con l'Unione Europea e dei poteri sovranazionali esercitati dalla UE, infatti, hanno agitato per diversi anni il dibattito politico, creando divisioni profonde anche all'interno dei vari partiti con la creazione, di fatto, di due fazioni opposte, quelli propensi ad una maggiore integrazione europea, i \"Pro-European\", e chi, invece, voleva un rafforzamento della sovranit\u00e0 nazionale britannica, anche con una fuoriuscita, \"Brexit\", dall'Unione europea, gli euroscettici.\nA predominare sono questi ultimi che, con una vittoria del 52% al Referendum sulla permanenza del Regno Unito nell'Unione europea del 23 giugno 2016 hanno sancito la volont\u00e0 di affrancarsi dall'Unione europea. Volont\u00e0 culminata con l'uscita ufficiale dall'Unione europea il 30 gennaio 2020.\nPartecipazione alle organizzazioni internazionali.\nBanca africana di sviluppo, Asian Development Bank, Australia Group, Banca Europea per la Ricostruzione e lo Sviluppo, Banca dei regolamenti internazionali, Commonwealth delle nazioni, Banca caraibica di sviluppo (membro non-regionale), Comitato Zangger, Consiglio d'Europa, CERN, Partenariato Euro-Atlantico, Commissione economica per l'Africa (associato), Commissione economica per l'Europa delle Nazioni Unite, Commissione economica per l'America Latina e i Caraibi, Banca europea degli investimenti, Agenzia spaziale europea, Commissione economica e sociale per l'Asia e il Pacifico, Unione europea, Organizzazione delle Nazioni Unite per l'alimentazione e l'agricoltura, G5, G6, G7, G8, G10, Banca Interamericana di Sviluppo, Agenzia internazionale per l'energia atomica, Banca internazionale per la ricostruzione e lo sviluppo, Organizzazione Internazionale dell'Aviazione Civile, Camera di commercio internazionale, Corte penale internazionale, Confederazione Internazionale dei Sindacati Liberi, Croce Rossa e Mezzaluna Rossa Internazionale, Agenzia internazionale per lo sviluppo, Agenzia internazionale dell'energia, Fondo internazionale per lo sviluppo agricolo, Societ\u00e0 finanziaria internazionale, Organizzazione idrografica internazionale, Organizzazione internazionale del lavoro, Fondo Monetario Internazionale, Organizzazione marittima internazionale, Inmarsat, Organizzazione internazionale dei satelliti per le telecomunicazioni (Intelsat), International Criminal Police Organization\u2013Interpol, CIO, IOM (osservatore), ISO, ITU, MONUC, NAM (ospite), Organizzazione del Trattato dell'Atlantico del nord, NEA, NSG, ONU, Consiglio di sicurezza delle Nazioni Unite (membro permanente), Organizzazione degli Stati americani (osservatore), Organizzazione per la cooperazione e lo sviluppo economico, Organizzazione per la proibizione delle armi chimiche, OSCE, Corte permanente d'arbitrato, SPC, UNAMSIL, UNCTAD, UNESCO, UNFICYP, UNHCR, UNIDO, UNIKOM, UNMIBH, UNMIK, UNOMIG, UNRWA, UNTAET, UNU, UPU, Confederazione mondiale del lavoro, Organizzazione Mondiale delle Dogane, Unione europea occidentale, Organizzazione mondiale della sanit\u00e0, Organizzazione mondiale per la propriet\u00e0 intellettuale, Organizzazione meteorologica mondiale, Organizzazione mondiale del commercio."}
{"id": "496939", "revid": "43530", "url": "https://it.wikipedia.org/wiki?curid=496939", "title": "Tre ranger", "text": ""}
{"id": "496940", "revid": "1226", "url": "https://it.wikipedia.org/wiki?curid=496940", "title": "Hieros gamos", "text": ""}
{"id": "496941", "revid": "124825855", "url": "https://it.wikipedia.org/wiki?curid=496941", "title": "Lucanus cervus", "text": "Il cervo volante (Lucanus cervus ) \u00e8 un coleottero della famiglia dei Lucanidi.\nCon una lunghezza che varia dai 25 agli 86 millimetri (100mm per la sottospecie judaicus), il cervo volante \u00e8 sicuramente uno dei pi\u00f9 grossi coleotteri esistenti in Europa. Diffuso anche in Asia Minore e Medio Oriente, in Italia lo si trova soprattutto nelle regioni settentrionali. Vive in cavit\u00e0 di tronchi d'albero e ceppi.\nMorfologia.\nIl cervo volante possiede due paia di ali: le prime sono molto robuste e prive di nervatura; le seconde sono pi\u00f9 leggere e vengono ripiegate sotto le prime.\nDeve il suo nome alla presenza di due strutture che ricordano i palchi di un cervo, ma che altro non sono che mandibole molto sviluppate, pi\u00f9 nel maschio che nella femmina. \nQueste \"corna\" vengono utilizzate per i combattimenti durante il periodo riproduttivo e fanno apparire il maschio pi\u00f9 temibile di quanto effettivamente sia, infatti i muscoli non sono in grado di muovere con forza tali gigantesche mandibole che pertanto risultano alquanto inoffensive. \nNella femmina, invece, essendo pi\u00f9 piccole sono anche molto pi\u00f9 efficaci e consentono alla portatrice di pizzicare con pi\u00f9 forza e con maggiore danno. Le mandibole permettono di distinguere il maschio dalla femmina. Tra i maschi, la forma e dimensione relativa delle mandibole mostra una grande variazione, tanto da far ipotizzare l'esistenza di due morfologie: una minore e una maggiore. Nei maschi di taglia maggiore il rapporto tra la taglia delle mandibole e quella corporea \u00e8 pi\u00f9 elevato, indicando che gli individui pi\u00f9 grandi investono pi\u00f9 energie per lo sviluppo di queste \"armi\". Lo sviluppo di queste strutture esagerate ha effetti negativi sulla probabilit\u00e0 di sopravvivenza degli individui che le posseggono. Allo stesso tempo per\u00f2, le mandibole pi\u00f9 grandi potrebbero avvantaggiare i maschi maggiori, sia nei combattimenti che negli accoppiamenti.\nBiologia.\nLo sviluppo di un cervo volante pu\u00f2 durare tra i 3 e i 10 anni per i maschi pi\u00f9 sviluppati. Le uova vengono deposte alla base dei ceppi di alberi vecchi o morenti (preferibilmente: quercia, castagno, faggio, salice e pioppo) che vengono incisi dalle mandibole della femmina prima della deposizione.\nAlla schiusa nascono delle larve chiare munite di potenti mandibole che utilizzano per incidere il legno e scavare lunghe gallerie. \nAl termine del loro sviluppo, quando misurano circa 10 centimetri di lunghezza ed 1\u00a0cm di diametro, queste larve scavano una celletta in cui avverr\u00e0 la metamorfosi.Le larve si sviluppano seguendo diverse fasi che in 4-6 anni le porteranno a diventare pupe. \nGli adulti, presenti gi\u00e0 fin dall'autunno, non escono all'aperto fino al giugno successivo. Il loro stadio immaginale \u00e8 relativamente breve (pochi mesi): i maschi, in genere, muoiono tra luglio ed agosto, mentre le femmine possono sopravvivere pi\u00f9 a lungo, restando attive fino a settembre avanzato.\nGli adulti si nutrono di nettare e linfa degli alberi.\nConservazione.\nUn tempo molto comune, il cervo volante \u2013 come altri coleotteri che vivono nel legno\u00a0\u2013 \u00e8 oggi in declino.\nLa specie si deve considerare prossima alla minaccia per la riduzione o la distruzione del suo habitat, in particolare per le pratiche forestali che tendono a eliminare i vecchi tronchi.\n\u00c8 inserita in norme di protezione dell'Unione Europea, e precisamente nell'Allegato II della Direttiva Habitat del 1992 (CEE/92/43) (\"specie la cui salvaguardia richiede la designazione di zone speciali di conservazione\").\nLa specie \u00e8 inoltre inclusa nella Convenzione per la conservazione della vita selvatica e dei suoi biotopi in Europa, anche nota come \"convenzione di Berna\".\nSottospecie.\nAlcune delle pi\u00f9 note sottospecie sono:"}
{"id": "496951", "revid": "599013", "url": "https://it.wikipedia.org/wiki?curid=496951", "title": "Progetto parallelo", "text": "Un progetto parallelo (in inglese side-project) indica, in ambito artistico e soprattutto musicale, un progetto al quale partecipano, in maniera pi\u00f9 o meno stabile, artisti gi\u00e0 noti e spesso famosi.\nStoria.\nCi sono svariati esempi di side-project nella musica; molte band incoraggiano i propri membri a prendervi parte, pensando che nuove situazioni creative possano portare nuove idee all'artista non solo all'interno del side-project, ma anche nell'ambiente della band principale. Per esempio il gruppo rap Wu-Tang Clan ha pubblicato solo pochi album come gruppo completo, ma ognuno dei nove componenti ha avuto successo con progetti solisti, producendo decine di album.\nAltri gruppi, invece, sostengono che ogni membro debba concentrare tutte le proprie energie nella sola band principale. I Metallica appartengono a quest'ultima categoria.\nUno dei pi\u00f9 famosi esempi di progetto parallelo \u00e8 stata l'operazione portata avanti dai Kiss nel 1978, che hanno deciso di pubblicare quattro album solisti contemporaneamente, uno per ogni componente della band.\nDa citare anche un album rap del 2002 frutto del lavoro di Reginald \"Fieldy\" Arvizu, bassista dei Korn, e Pakelika dei Kottonmouth Kings. Il ruolo di Pakelika nei Kottonmouth Kings \u00e8 quello di indossare una strana maschera e ballare sul palco o nei video. Pakelika ha per\u00f2 anche registrato un proprio album rap solista, anche se non ha mai detto una parola in nessun brano dei Kottonmouth King.\nCaratteristiche.\nIl termine \"side-project\" a volte pu\u00f2 essere usato con un certo senso peggiorativo: non \u00e8 raro che membri di gruppi popolari, specialmente chi non partecipa attivamente al processo creativo della band, prendano parte a progetti paralleli con l'aspettativa che la reputazione della band di provenienza possa portare alla popolarit\u00e0 il side-project anche senza effettivi meriti musicali dello stesso.\nSolitamente questi progetti nascono per dare la possibilit\u00e0 agli artisti che ne fanno parte di esprimere un aspetto differente della propria personalit\u00e0 o dei propri interessi musicali qualora non sia loro possibile svilupparli all'interno della propria band \"ufficiale\".\nProprio per la loro natura provvisoria, i side-project non sono generalmente considerati delle vere e proprie band, anche se a volte pu\u00f2 capitare che un side-project diventi nel tempo una band vera e propria con una carriera indipendente da quelle dei singoli gruppi di provenienza dei membri."}
{"id": "496952", "revid": "486946", "url": "https://it.wikipedia.org/wiki?curid=496952", "title": "Side project", "text": ""}
{"id": "496953", "revid": "486946", "url": "https://it.wikipedia.org/wiki?curid=496953", "title": "Sideproject", "text": ""}
{"id": "496955", "revid": "122246", "url": "https://it.wikipedia.org/wiki?curid=496955", "title": "Antai-ji", "text": "Antaiji (\u5b89\u6cf0\u5bfa) \u00e8 un monastero Zen dedicato alla pratica dello zazen, inizialmente fondato nel 1923 da Oka S\u014dtan come sede di una scuola/monastero dove fosse possibile studiare lo Sh\u014db\u014dgenz\u014d, attivit\u00e0 pressoch\u00e9 inesistente in quel periodo in Giappone. Per quanto, formalmente, appartenga alla scuola buddista S\u014dt\u014d Zen l'intenzione ideale del luogo \u00e8 di vivere \"il fatto religioso\" secondo la modalit\u00e0 tradizionalmente detta \"zen\", al di fuori di scuole o marchi caratteristici. Durante la seconda guerra mondiale Antaiji rimase disabitato fino al 1949, quando Sawaki K\u014dd\u014d e Uchiyama K\u014dsh\u014d, discepoli della Via di Buddha, si trasferirono nel monastero e ne fecero un luogo dedicato alla pura e semplice pratica di sedersi in zazen. \nSituato fino al 1975 nella periferia di Ky\u014dto, fu trasferito da Watanabe K\u014dh\u014d, successore di Uchiyama K\u014dsh\u014d, nel luogo dove si trova oggi, a nord della prefettura di Hy\u014dgo, sulle montagne nei pressi della cittadina di Hamasaka. Fu l'abate Watanabe a delineare la forma di vita che conserva tuttora. Antaiji si trova vicino a un parco nazionale, non lontano dalla costa del Mar del Giappone e occupa una superficie di circa 50 ettari, fra le montagne. Il successore di Watanabe, l'ottavo abate Miyaura Shinyu, ha protetto la pace e l'armonia di sedersi in zazen, mantenendo l'ideale di indipendenza e autosufficienza nella pratica quotidiana sino al febbraio del 2002 quando mor\u00ec in un incidente. Muh\u014d N\u00f6lke, suo discepolo, monaco tedesco, \u00e8 l'attuale abate. \nL'importanza di questo monastero e della sua storia sono inversamente proporzionali alla sua fama tra il grande pubblico: Antaiji \u00e8 noto quasi unicamente tra coloro che praticano lo zazen inteso nel modo in cui Eihei D\u014dgen lo trasmise: la pratica del risveglio. Non una tecnica quindi, ovvero uno strumento per ottenere qualche cosa, ma il risveglio (bodhi), vissuto con questo corpo, con questa (non) mente. \nLa storia.\nSawaki K\u014dd\u014d, nonostante il soprannome \"K\u014dd\u014d senza casa\" che descriveva la forma itinerante nella quale aveva scelto di vivere il suo destino di zazen, nel periodo successivo alla seconda guerra mondiale si era reso conto che la sua presenza periodica in molti luoghi, nei quali trasmetteva alle persone pi\u00f9 diverse la sua spiritualit\u00e0, a causa del carattere episodico di tali esperienze rischiava di non essere sufficiente a formare la successiva generazione. Aveva notato, alla periferia di Kyoto, un piccolo monastero abbandonato, male in arnese ma con un poco di terreno che poteva essere adibito ad orto ed una casetta che poteva fungere da foresteria. Richiesti i necessari permessi, assieme a Uchiyama K\u014dsh\u014d e, subito dopo, Yokoyama Sod\u014d, rimise in sesto il luogo e lo trasform\u00f2 nel centro di studio e pratica dello zazen Shichikurin Sanzen D\u014dj\u014d (Monastero dei bamboo viola) al quale ritornava dopo ogni viaggio, la base dove lui ed i suoi discepoli potevano fermarsi e formare le successive generazioni dello zen. Il nome Antaiji, \"tempio della pace e della serenit\u00e0\", rimase assieme al nuovo nome. Dal 1950, sino al 1963 anno in cui Sawaki si stabil\u00ec ad Antaiji definitivamente, il monastero fu diretto da Uchiyama K\u014dsh\u014d che ne sar\u00e0 poi l'abate dal 1965, anno in cui mor\u00ec Sawaki, sino al 1975. Quindi, seppure l'impulso iniziale, la direzione verso il quale il luogo era orientato dall'inizio sono derivate dall'intensit\u00e0 con cui Sawaki r\u014dshi viveva in s\u00e9 stesso l'urgenza e la radicalit\u00e0 dello zen, concretamente \u00e8 stato il suo discepolo e successore Uchiyama a plasmarne la vita quotidiana nei dodici anni in cui ne fu curatore prima e ancor pi\u00f9 nei dieci anni in cui ne fu abate poi.\nDalla citt\u00e0 alla montagna.\nI primi furono anni durissimi, il monastero si sosteneva con la questua in un Giappone semidistrutto dalla guerra, la sopravvivenza alimentare era spesso il risultato a mala pena raggiunto. Uchiyama racconta quegli anni nel testo \"Nakiwarai no takuhatsu\" (\"La questua, tra lacrime e sorriso\").\nLe cose cambiano nei primi anni sessanta: da un lato Uchiyama diviene autore affermato grazie alla pubblicazione di numerosi libri sull'origami, dall'altro si verifica un continuo afflusso di praticanti occidentali, specialmente dagli Stati Uniti, che forniscono un contributo alla vita del monastero che diviene un crocevia, uno dei centri pi\u00f9 importanti della spiritualit\u00e0 mondiale. Soggiornano ad Antaiji, per periodi pi\u00f9 o meno lunghi, occidentali appartenenti agli ambienti della contestazione americana e, tra questi, molti di coloro che oggi sono i pi\u00f9 importanti \"scholars\" presso le universit\u00e0 americane dove si traducono e studiano i testi dello Zen e del Chan. La fama, unita alla veloce urbanizzazione della citt\u00e0 di Ky\u014dto creano per\u00f2 nuovi problemi. \u00c8 per questo che nel 1975, quando Watanabe K\u014dh\u014d succede a Uchiyama alla guida del monastero, la sede viene trasferita tra le montagne, nella Prefettura di Hy\u014dgo. In una recente intervista Watanabe r\u014dshi ha cos\u00ec ricordato quella scelta: \"Il motivo del trasferimento del monastero non sta nel fatto che desideravamo allontanarci dalla citt\u00e0, ma perch\u00e9 volevamo creare un ambiente diverso da quello attualmente esistente nell'ambito del buddhismo istituzionale, dove una mentalit\u00e0 troppo rigida non permette nessuna forma di rinnovamento. Desideravamo separarci da questa mentalit\u00e0 e creare un ambiente in cui fosse possibile attuare una forma di pratica nel modo pi\u00f9 nudo ed essenziale possibile, distante da qualsiasi istituzione religiosa. In un simile ambiente la pratica religiosa e il lavoro sono una cosa sola: si pratica utilizzando il corpo, cimentandosi al contempo nel proprio lavoro. L'idea \u00e8 quella che le persone che praticano zazen si procurino il cibo con il lavoro. Solo in questo modo la pratica non \u00e8 disgiunta dal corpo e non diventa un atto puramente formale o intellettuale, distante dalla realt\u00e0 quotidiana\".\nIn mezzo alla neve.\nLa costruzione del nuovo monastero, ora chiamato Ikeganaru Antaiji dal nome del piccolo stagno presente nella valle, termin\u00f2 nell'estate del 1977.\nSin dall'inizio un folto gruppo di monaci giovani e motivati collaborarono alla sua edificazione e conduzione. Furono anni intensissimi in cui fu formata una nuova generazione di praticanti vissuti in una realt\u00e0 fatta soprattutto di zazen, lavoro e studio. \nSecondo l'uso iniziato da Uchiyama, per essere ammessi quali monaci residenti occorreva impegnarsi a rimanere nel monastero almeno dieci anni. Questo, assieme al fatto che la permanenza ad Antaiji non costituisce alcun riconoscimento spendibile nelle gerarchie del clero ufficiale del S\u014dt\u014d Zen -in Giappone Antaiji \u00e8 l'unico monastero di pratica a non fornire alcun certificato- hanno fortemente caratterizzato il tipo, la qualit\u00e0 dei monaci che vi hanno soggiornato, come pure la loro cultura e mentalit\u00e0. Un altro elemento fortemente discriminante rispetto a tutte le altre realt\u00e0 religiose buddiste giapponesi \u00e8 l'organizzazione economico sociale della vita della comunit\u00e0: proseguendo lo stile instaurato da Sawaki il monastero non ha mai allacciato rapporti con le popolazioni dei villaggi vicini per attirare \"danka\", parrocchiani che fanno riferimento al tempio per officiare funerali o cerimonie di commemorazione dei defunti, attivit\u00e0 che costituiscono il reddito di tutti i monasteri/templi buddisti giapponesi. La sopravvivenza della comunit\u00e0 era assicurata dalla produzione autonoma della quasi totalit\u00e0 dei cibi, dalla vendita di alcune derrate prodotte appositamente per il mercato e dal \"takuhatsu\", la questua rituale, praticata nelle due epoche pi\u00f9 redditizie: la met\u00e0 di agosto durante la festivit\u00e0 di obon e il periodo a cavallo del capodanno. Questo, assieme a uno stile di vita particolarmente sobrio ha permesso la sopravvivenza di una comunit\u00e0 che nei periodi pi\u00f9 affollati raggiungeva le 35 persone, maschi e femmine. Probabilmente l'unica comunit\u00e0 buddista mista. L'originalit\u00e0 e la genialit\u00e0 di quell'Antaiji \u00e8 stata quella di sostituire all'etichetta la vita di tutti i giorni, con all'interno lo zazen. Un modello che, in quella forma, non \u00e8 esportabile n\u00e9 ripetibile, senza gli stessi attori. \nNel 1986 l'abate Watanabe, al termine dei dieci anni di \"servizio\" come abate, lasci\u00f2 la direzione del monastero al successore da lui scelto Miyaura Shinyu. L'anno successivo, assieme a tre discepoli italiani e due giapponesi si rec\u00f2 in Italia.\nLa terza epoca.\nPer Antaiji inizi\u00f2 un nuovo periodo, quasi tutti i monaci allora presenti avevano terminato il periodo di formazione e lasciarono il monastero. Un luogo cos\u00ec grande, isolato e organizzato su basi di auto-sopravvivenza richiede molte braccia per sopravvivere ed il numero dei residenti si era ridotto a poche unit\u00e0. Fu limitato al minimo il terreno coltivato ed i lavori di selvicultura, alcuni inverni particolarmente nevosi e tifoni di forza eccezionale interruppero per lunghi periodi l'unica strada di comunicazione con l'esterno. Poi, a poco a poco, \nla comunit\u00e0 riprese vigore e raggiunse un soddisfacente livello di stabilit\u00e0. Furono soprattutto, ma non solo, praticanti venuti da lontano a formare il nuovo gruppo: dall'America del Sud, dagli USA e dall'Europa. Tra questi Olaf N\u00f6lke, un giovane di Berlino. \nNel febbraio 2002, un incidente nella neve caus\u00f2 la morte di Miyaura Shinyu r\u014dshi, gli succedette alla guida del monastero il suo discepolo pi\u00f9 anziano, N\u00f6lke, con il nome di Muh\u014d. \nIl monastero acquist\u00f2 notoriet\u00e0 fuori dal Giappone tra i non praticanti, soprattutto in Germania e Svizzera, nel 2016 quando il regista tedesco Werner Penzel pubblic\u00f2 un documentario di 105 minuti dal titolo \"Zen for Nothing\" dove documentava la vita nel monastero dall'autunno 2014 fino alla primavera 2015. "}
{"id": "496957", "revid": "324090", "url": "https://it.wikipedia.org/wiki?curid=496957", "title": "Felice (vescovo di Firenze)", "text": "Biografia.\nNel 313 \u00e8 infatti tra i presenti a Roma al Concilio tenuto da papa Milziade contro l'eresia del donatismo. A quell'epoca la Chiesa fiorentina era una semplice comunit\u00e0 di fedeli non organizzati. Per avere una base organizzativa della diocesi si dovr\u00e0 attendere l'operato di san Zanobi circa un secolo dopo.\nDopo di lui la serie tradizionale di vescovi fiorentini presenta molti nomi non provati storicamente."}
{"id": "496959", "revid": "1442080", "url": "https://it.wikipedia.org/wiki?curid=496959", "title": "Gabriele Muccino", "text": "Biografia.\nFiglio di Luigi Muccino, dirigente Rai, e di Antonella Cappuccio, costumista e pittrice, Gabriele Muccino, dopo aver ottenuto la maturit\u00e0 classica al liceo Mamiani, si iscrive alla facolt\u00e0 di lettere dell'Universit\u00e0 degli Studi di Roma \"La Sapienza\", ma abbandona quasi subito gli studi universitari per avvicinarsi al cinema, offrendosi in qualit\u00e0 di assistente volontario e frequentando il Centro sperimentale di cinematografia di Cinecitt\u00e0 nel corso di regia. Tuttavia, come riportato nel suo libro, abbandona dopo un anno. Per anni dirige mini docu-fiction della durata di sette minuti, che ricostruiscono incidenti realmente avvenuti e terminati a lieto fine, per il programma \"Ultimo minuto\" di Rai 3. Grazie a questa lunga esperienza Muccino avr\u00e0 modo di esplorare e trovare un suo stile personale di racconto, che svilupper\u00e0 in seguito negli anni in cui diverr\u00e0 un cineasta. \nDopo \"Ultimo Minuto\", nel 1997, realizza documentari sulla savana africana in Kenya, Tanzania e Sudafrica, che considera un'esperienza estremamente formativa e indimenticabile. Al suo ritorno realizza il cortometraggio \"Io e Giulia\", interpretato da Gabriele Corsi e Stefania Rocca. Un anno dopo, grazie a quel cortometraggio, nato come sorta di \"trailer\" del primo film che si sentiva pronto a realizzare, si rivolge al produttore Domenico Procacci, proponendogli il copione di \"Ecco fatto\". Nato come film TV e poi destinato al cinema, \"Ecco fatto\" \u00e8 in concorso al Torino Film Festival, ricevendo una buona accoglienza da parte della critica.\nNel frattempo Muccino cura la regia di alcuni noti spot pubblicitari per Aperol, San Benedetto, Vodafone, Nescaf\u00e9, Pagine Gialle, Telecom, Granarolo, Pepsi, TIM, Wind, Findus, Intimissimi, FIAT e Lancia, un cortometraggio ispirato a \"La dolce vita\" dal titolo \"She Was Here \"e un altro per Peroni Nastro Azzurro UK, dal titolo \"Senza Tempo\".\nIl successo arriva con la pellicola successiva a \"Ecco fatto\", \"Come te nessuno mai\" (1999), nel quale debutta come attore il fratello Silvio. Parzialmente autobiografico, il film \u00e8 un ritratto dell'adolescenza di alcuni ragazzi di un liceo romano e riscuote un ottimo successo alla Mostra del Cinema di Venezia.\nIl successo in Italia.\nNel 2001 \"L'ultimo bacio\", una cinica e disillusa riflessione sulle difficolt\u00e0 nella vita di coppia della sua generazione, lo consacra come uno dei protagonisti della scena cinematografica italiana. Il film ottiene un eccezionale incasso al botteghino, 13 milioni di euro (dati Cinetel) e resta nelle sale cinematografiche per sei mesi, un evento a cui il cinema italiano da tempo non assisteva. Si aggiudica cinque David di Donatello 2001, tra cui il David di Donatello per il miglior regista. Nel 2002 il film ottiene un buon successo anche all'estero, in particolare in Europa, e nel gennaio dello stesso anno \u00e8 presentato oltreoceano al Sundance Film Festival, dove vince il Premio del Pubblico. Distribuito anche negli Stati Uniti durante l'estate successiva, \u00e8 inserito dalla celebre rivista di cinema \"Entertainment Weekly\" tra i dieci migliori titoli dell'anno.\nIl successo del film induce a un remake hollywoodiano, \"The Last Kiss\", diretto da Tony Goldwyn, del quale Muccino \u00e8 tra i produttori, considerato universalmente inferiore all'originale italiano. Nel 2003 esce il nuovo e atteso film, \"Ricordati di me\", che ottiene anch'esso un ottimo riscontro (10 milioni di euro, dati Cinetel).\nIn America.\nMuccino sbarca a Hollywood per dirigere \"La ricerca della felicit\u00e0\" (2006) per il quale Will Smith viene candidato all'Oscar come miglior protagonista e \"Sette anime\" (2008), entrambi con Will Smith protagonista, che \u00e8 anche produttore delle due pellicole e ha personalmente scelto Muccino, dopo aver visto i suoi film precedenti. I due film, dal budget di circa 55 milioni di dollari ciascuno, incassano rispettivamente 300 e 170 milioni di dollari in tutto il mondo.\nNel 2010 esce \"Baciami ancora\", \"sequel\" de \"L'ultimo bacio, \"con un buon successo al botteghino, dove incassa 9 milioni di euro (dati Cinetel) e vince come miglior film al Shanghai Film Festival. Nel 2012 torna in America per dirigere la commedia \"Quello che so sull'amore (Playing for Keeps)\", interpretata da Gerard Butler, Jessica Biel, Catherine Zeta Jones, Uma Thurman, Dennis Quaid, e Judy Greer, che riceve recensioni negative dalla critica e incassa 27,8 milioni di dollari da un budget di 25 milioni.\nNel 2015 esce \"Padri e figlie\", che ha come protagonisti l'attore Premio Oscar Russell Crowe e Amanda Seyfried. La distribuzione decide tra le prime di uscire in poche sale cinematografiche e contemporaneamente su piattaforma TV.\nRitorno in Italia.\nNel 2015 dirige anche il suo decimo film: \"L'estate addosso\" (Summertime), una produzione italiana (Indiana Production Company in collaborazione con Rai Cinema) in lingua prevalentemente inglese; \u00e8 la storia di due adolescenti italiani che dopo l'esame della maturit\u00e0 vanno a trascorrere l'estate negli Stati Uniti dove si ritroveranno a fare una esperienza formativa e di definizione delle loro vite.\nNel 2018 dirige il film corale \"A casa tutti bene\", con un cast che comprende, tra gli altri, Stefano Accorsi, Pierfrancesco Favino, Stefania Sandrelli, Massimo Ghini e Claudia Gerini e molte altre star italiane. Il film \u00e8 un successo e viene visto da un milione e mezzo di spettatori. \nMuccino ha diretto sei videoclip musicali: per Laura Pausini (\"E ritorno da te\"), per Jovanotti (\"Baciami ancora\" nel 2010, \"Tensione evolutiva\" nel 2012 e \"L'estate addosso\" nel 2015), per Jaselli (\"Welcome to the world\" nel 2016) e per Biagio Antonacci (\"Mio fratello\" nel 2018). \nNel 2020 torna al cinema con il film \"Gli anni pi\u00f9 belli\", nel cast ci sono due dei suoi attori ricorrenti, Pierfrancesco Favino e Claudio Santamaria, oltre a Micaela Ramazzotti e Kim Rossi Stuart. Il film ottiene tre candidature ai David di Donatello, miglior attrice protagonista a Micaela Ramazzotti e miglior canzone originale a Claudio Baglioni, e una candidatura al Premio David Giovani.\nVita privata.\nHa tre figli: Silvio Leonardo (nato nel 2000), Ilan (avuto nel 2003) e Penelope (nata nel 2009)."}
{"id": "496960", "revid": "33689", "url": "https://it.wikipedia.org/wiki?curid=496960", "title": "Chinesiologia", "text": "La chinesiologia, o kinesiologia, \u00e8 la scienza che studia il movimento del corpo umano e non umano in tutte le sue forme. Il termine (dal greco \"k\u00ednesis\", movimento; \"l\u00f3gos\", studio) venne coniato da Carl August Georgii (1808-1881) formatosi presso il Royal Central Institute of Gymnastics di Pehr Henrik Ling. \nLa chinesiologia non deve essere confusa con la kinesiologia applicata, che manca di fondamenti scientifici e opera nell'ambito delle discipline terapeutiche alternative. \nCaratteristiche.\nLa kinesiologia analizza i principi e i meccanismi fisiologici, biomeccanici e psicologici del movimento, nelle sue diverse aree: intellettivo-cognitiva, affettivo-emotiva, fisico-motoria, sociale-relazionale. \nTra le applicazioni della kinesiologia alla salute umana vi sono la biomeccanica, l'ortopedia, la forza e il condizionamento, la psicologia dello sport, il controllo motorio, l'acquisizione delle abilit\u00e0 e l'apprendimento motorio; i metodi di riabilitazione, come la terapia fisica e occupazionale, la fisiologia dello sport e dell'esercizio.\nGli studi sul movimento umano e animale comprendono i sistemi di tracciamento del movimento, l'elettrofisiologia dell'attivit\u00e0 muscolare e cerebrale, vari metodi per monitorare la funzione fisiologica e altre tecniche di ricerca comportamentale e cognitiva."}
{"id": "496963", "revid": "254401", "url": "https://it.wikipedia.org/wiki?curid=496963", "title": "Riviera", "text": "Una riviera \u00e8 un tratto di costa e le terre che su essa si affacciano. In letteratura, il termine indica anche la riva di fiumi, di laghi.\nEtimologia.\nIl termine riviera ha due distinte accezioni, derivanti da due etimologie. La prima \u00e8 di diretta origine latina (da \"riparia\") ed indica la riva di fiume o di un lago; in letteratura infatti il termine \u00e8 sinonimo di corso d'acqua.\nLa seconda accezione di \"riviera\" \u00e8 \"tratto di costa marina\" Esso pure deriva dalla lingua latina, ma in questo caso la derivazione \u00e8 dal termine \"ripa\", che denominava un tratto di costa marina sicuro per l'approdo.\nIn Liguria.\nNel Medioevo questo termine venne adottato nel linguaggio corrente tramite i dialetti liguri, e pi\u00f9 precisamente dal dialetto genovese, divenuto in quell'epoca una lingua franca del mar Mediterraneo, appunto, in \"riva\".\nIn Liguria, l'unica \"riva\", cio\u00e8 \"ripa\" come luogo sicuro di approdo era il porto di Genova con il suo molo artificiale. Ancor oggi la \"palazzata\" anticamente prospiciente il mare si chiama Sottoripa (sottoriva - \"sutturiva\" -, in genovese).\nSin dal Rinascimento, quando il Duca di Mantova Vincenzo I Gonzaga si recava nel sobborgo di Sampierdarena diversi mesi l'anno per curarsi in questa zona adatta ai bagni di mare e dotata di clima salubre; l'unica riviera storicamente riconoscibile \u00e8 quindi quella ligure che va da Monaco a Capo Corvo. Per antonomasia, quindi quando si parla di \"Riviera\", ci si riferisce a quella ligure.\nEstensioni del significato del termine.\nDal grande prestigio che la Riviera Ligure ha nei secoli accumulato, deriva l'uso di attribuire anche ad altri tratti di costa la denominazione di \"Riviera\", termine seguito da specificazione geografica. Data la caratteristica geografica principale della Riviera Ligure, ossia quello di essere per la maggior parte una costa alta e rocciosa, il termine si estese (prima a livello colto, poi, dagli anni sessanta del Novecento anche a livello popolare) in primo luogo a tratti di costa dalle caratteristiche simili, come la Riviera del Garda o la Riviera del Conero.\nDagli anni cinquanta del Novecento, in corrispondenza con la grande espansione dell'attivit\u00e0 turistica in Italia, si verific\u00f2 un'ulteriore estensione dell'uso del termine, che \u00e8 stato attribuito anche a tratti di costa rettilinea e sabbiosa, che hanno in comune con la Riviera ligure solo l'intensa attivit\u00e0 turistica; si parla allora anche di Riviera romagnola, di Riviera adriatica e delle numerose \"riviere\" in numerosi paesi esteri.\nRiviera in Veneto.\nIl termine \"riviera\" ha in veneto un significato ancora diverso, e legato alla rete di fiumi e canali del territorio. Gli esempi principali di questo utilizzo sono la Riviera del Brenta, legata appunto al Naviglio di Brenta che collega Padova a Venezia; e le \"riviere\" di Padova, cio\u00e8 le strade che nel centro storico del capoluogo euganeo costeggiano i canali del fiume Bacchiglione (alcuni dei quali ora tombati).\nVoci correlate.\nRiviera ligure:\nAltre riviere in Italia:\nRiviere in altri paesi:"}
{"id": "496964", "revid": "33689", "url": "https://it.wikipedia.org/wiki?curid=496964", "title": "DECO", "text": ""}
{"id": "496965", "revid": "1431409", "url": "https://it.wikipedia.org/wiki?curid=496965", "title": "Eve Arden", "text": "Biografia.\nDebutt\u00f2 sulle scene ancora bambina e, a soli 16 anni, lasci\u00f2 la scuola per entrare a far parte di una compagnia di giro. Verso la fine degli anni venti debutt\u00f2 con successo a Broadway, e nel 1934 fece parte delle \"chorous-girl\" delle \"Ziegfeld Follies\". Dopo qualche piccolo ruolo in un paio di film minori, nel 1937 inizi\u00f2 la sua carriera cinematografica. Dotata di una bellezza intrigante e di una grande \"verve\", dagli anni trenta agli anni cinquanta fu richiesta in film di ogni genere, dalla commedia al melodramma, spesso in ruoli di spiritosa caratterista.\nTra i suoi tanti ruoli, da ricordare quello della loquace ballerina nell'amaro \"Palcoscenico\" (1937) di Gregory La Cava, della trapezista malandrina nell'esilarante \"Tre pazzi a zonzo\" (1939) di Edward Buzzell, con i fratelli Marx, della partner d'affari di Joan Crawford nel drammatico \"Il romanzo di Mildred\" (1945) di Michael Curtiz, ruolo che le fece guadagnare una candidatura all'Oscar alla miglior attrice non protagonista, e quello della spiritosa segretaria di Doris Day nel musical \"T\u00e8 per due\" (1950) di David Butler.\nDalla met\u00e0 degli anni quaranta alla fine degli anni cinquanta si dedic\u00f2 con successo alla radio. Dal 1948 al 1956 fu l'interprete del celebre programma \"Our Miss Brooks\", mentre sul piccolo schermo ottenne un programma tutto suo, il \"The Eve Arden Show\" (1957-58). Rest\u00f2 attiva anche per il cinema, interpretando, fra gli altri, il film giudiziario \"Anatomia di un omicidio\" (1959) di Otto Preminger.\nLavor\u00f2 ininterrottamente fino alla morte, prediligendo l'attivit\u00e0 televisiva, ma concedendosi anche sporadici \"camei\" cinematografici, come quello della preside nel musical \"Grease\" (1978) di Randal Kleiser.\nDal 1938 al 1947 fu sposata con Edwin G. Bergen. Il secondo matrimonio con l'attore Brooks West, sposato nel 1951, dur\u00f2 fino alla morte di lui, avvenuta nel 1984.\nEve Arden mor\u00ec nel 1990, all'et\u00e0 di ottantadue anni; riposa nel Westwood Memorial Park di Los Angeles, California.\nDoppiatrici italiane.\nNelle versioni in italiano dei suoi film, \u00e8 stata doppiata da:"}
{"id": "496966", "revid": "54193", "url": "https://it.wikipedia.org/wiki?curid=496966", "title": "Desolfonazione", "text": ""}
{"id": "496967", "revid": "36426", "url": "https://it.wikipedia.org/wiki?curid=496967", "title": "Zanobi (vescovo)", "text": "Ritenuto tradizionalmente fiorentino, l'unica fonte storica sicura che lo riguarda \u00e8 quella riferita da Paolino da Milano, biografo di Sant'Ambrogio, che scrivendo verso il 422 riport\u00f2 che a Firenze: \u00ab\u2026\u00e8 ora vescovo il sant'uomo Zenobio\u00bb.\nBiografia.\nSecondo una biografia molto pi\u00f9 tarda, scritta dall'arcivescovo di Amalfi, Lorenzo (vissuto anche a Firenze in esilio e morto nel 1049), Zanobi sarebbe nato a Firenze verso la met\u00e0 del IV secolo, fu battezzato, ebbe un'educazione cristiana impartitagli da un certo vescovo Teodoro e intraprese la carriera ecclesiastica. Una tradizione locale lo ricorda membro della famiglia Girolami. Conobbe Ambrogio di passaggio a Firenze nel 394 e si sarebbe con lui trasferito a Roma, dove Ambrogio lo avrebbe presentato a papa Damaso I, il quale lo avrebbe nominato suo diacono e gli avrebbe affidato una missione presso la corte imperiale di Costantinopoli. \nTornato a Firenze divenne vescovo per volont\u00e0 dei suoi stessi concittadini (come riporta il biografo di Ambrogio) e inizi\u00f2 un'instancabile opera di promozione e difesa del Cristianesimo nella citt\u00e0, sicuramente ispirato dall'operato simile di sant'Ambrogio, tanto che alcuni lo chiamano \"l'apostolo di Firenze\".\nSostenne e incoraggi\u00f2 i fiorentini nella lotta contro Radagaiso, sostenitore dell'arianesimo, tra la fine del 405 e l'inizio del 406. Fond\u00f2 chiese (come la basilica di San Lorenzo), promosse l'evangelizzazione e la vita liturgica, organizz\u00f2 una vera e propria diocesi per Firenze e dintorni.\nLa data di morte \u00e8 incerta e viene collocata tra il 417 e il 429, tradizionalmente il 25 maggio.\nAgiografia e culto.\nIn vita avrebbe compiuto vari miracoli, il pi\u00f9 famoso dei quali sarebbe stato la resurrezione del figlio fanciullo di una pellegrina francese, che avrebbe affidato il figlio malato allo stesso vescovo proseguendo il suo viaggio per Roma, ma al ritorno lo avrebbe trovato morto. Tradizionalmente si riferisce che Zanobi, incontrando la pellegrina in borgo Albizi, le avrebbe resuscitato il figlio (come ricorda una lapide quattro-cinquecentesca su palazzo Valori Altoviti). \nFu sepolto nella basilica di San Lorenzo, che da allora rivest\u00ec il ruolo di cattedrale. Nel IX secolo i suoi resti vennero traslati (con vari dubbi di datazione dell'evento) in Santa Reparata, che assurse cos\u00ec al titolo di cattedrale. Secondo una leggenda agiografica, durante il passaggio del corpo del santo in inverno, un olmo in piazza San Giovanni sarebbe miracolosamente rifiorito, un evento ancora segnalato dalla colonna di San Zanobi accanto al battistero. Dal legno di quell'olmno sarebbe poi stato scolpito, secoli dopo, un crocifisso conservato oggi nella chiesa di San Giovannino dei Cavalieri.\nOggi le reliquie sono custodite in Santa Maria del Fiore, in un'urna capolavoro di oreficeria di Lorenzo Ghiberti.\nLa sua commemorazione liturgica \u00e8 fissata dal Martirologio Romano al 25 maggio; nell'arcidiocesi di Firenze, di cui Zanobi \u00e8 compatrono assieme a sant'Antonino Pierozzi, viene celebrato assieme a quest'ultimo il 10 maggio. Dal 1983 \u00e8 anche il patrono di Scandicci.\nIconografia.\nSpesso raffigurato dagli artisti fiorentini (per esempio sul pilastro destro del portale centrale del Duomo accanto a Santa Reparata, o in opere del Ghirlandaio o di Sandro Botticelli), nell'iconografia porta la barba e gli attributi vescovili (mitra e bastone pastorale)."}
{"id": "496968", "revid": "41933", "url": "https://it.wikipedia.org/wiki?curid=496968", "title": "Evoluzione della Seconda guerra mondiale", "text": ""}
{"id": "496971", "revid": "599013", "url": "https://it.wikipedia.org/wiki?curid=496971", "title": "Tas", "text": ""}
{"id": "496973", "revid": "7082", "url": "https://it.wikipedia.org/wiki?curid=496973", "title": "Teleaesse", "text": ""}
{"id": "496974", "revid": "7082", "url": "https://it.wikipedia.org/wiki?curid=496974", "title": "Tele Alto Sangro", "text": ""}
{"id": "496983", "revid": "324090", "url": "https://it.wikipedia.org/wiki?curid=496983", "title": "Maurizio (vescovo di Firenze)", "text": "Di storicamente accertato su questa figura si sa solo che mor\u00ec nel 550 per mano di Totila, re dei Goti durante il sacco di Firenze. "}
{"id": "496984", "revid": "92723", "url": "https://it.wikipedia.org/wiki?curid=496984", "title": "Diocesi di Teramo-Atri", "text": "La diocesi di Teramo-Atri (in latino: \"Dioecesis Aprutina seu Teramensis-Hatriensis seu Atriensis\") \u00e8 una sede della Chiesa cattolica in Italia suffraganea dell'arcidiocesi di Pescara-Penne e appartenente alla regione ecclesiastica Abruzzo-Molise. Nel 2020 contava 222.000 battezzati su 223.000 abitanti. \u00c8 retta dal vescovo Lorenzo Leuzzi.\nPatroni della diocesi sono san Berardo (per Teramo) e santa Reparata (per Atri).\nTerritorio.\nLa diocesi comprende 33 comuni della provincia di Teramo: Alba Adriatica, Atri, Bellante, Campli, Canzano, Castellalto, Castelli, Civitella del Tronto (in parte), Colledara, Controguerra, Corropoli, Cortino, Crognaleto, Fano Adriano, Giulianova, Isola del Gran Sasso d'Italia, Montorio al Vomano, Morro d'Oro, Mosciano Sant'Angelo, Nereto, Notaresco, Pietracamela, Pineto, Rocca Santa Maria, Roseto degli Abruzzi, Sant'Omero, Silvi, Teramo, Torano Nuovo, Torricella Sicura, Tortoreto, Tossicia e Valle Castellana (in parte).\nSede vescovile \u00e8 la citt\u00e0 di Teramo dove si trova la cattedrale di Santa Maria Assunta, che fu ricostruita non lontano dal sito di una precedente andata distrutta con il titolo di Santa Maria \"Aprutiensis\" o \"Interamnensis\", dal vescovo Guido II e consacrata nel 1176. Ad Atri si trova la concattedrale di Santa Maria Assunta, menzionata per la prima volta in una bolla del 1140 di papa Innocenzo II.\nNel territorio sorgono anche l'ex cattedrale di Campli, dedicata a Santa Maria in Platea; e la basilica minore del santuario di San Gabriele dell'Addolorata, a Isola del Gran Sasso d'Italia.\nParrocchie.\nIl territorio si estende su 1.480\u00a0km\u00b2 ed \u00e8 suddiviso in 187 parrocchie, raggruppate in 10 vicariati foranei: Teramo, Atri, Campli, Giulianova, Isola del Gran Sasso d'Italia, Montorio al Vomano, Nereto, Roseto degli Abruzzi, Sant'Atto e Torricella Sicura.\nStoria.\nL'odierna diocesi nasce nel 1986 dall'unione di due antiche sedi episcopali: Teramo, attestata a partire dalla fine del VI secolo, e Atri, diocesi eretta nel 1251.\nAtri.\nAtri venne elevata a sede vescovile, con territorio sottratto alla diocesi di Penne, il 1\u00ba aprile 1251 dal legato pontificio il cardinale Pietro Capocci per l'appoggio dato dalla citt\u00e0 al papato nella lotta contro gli Svevi. L'anno successivo, con la bolla \"Licet ea\" del 15 marzo 1252, papa Innocenzo IV conferm\u00f2 questa decisione ed eresse la chiesa di Santa Maria a cattedrale della nuova diocesi, resa immediatamente soggetta alla Santa Sede. Contestualmente la diocesi fu unita \"aeque principaliter\" alla diocesi di Penne; tale unione durer\u00e0 fino al 1949.\nPer un breve periodo dal 1526 al 1539, le diocesi unite di Penne e Atri furono rese suffraganee dell'arcidiocesi di Chieti.\n\u00abDurante il periodo post-tridentino erano presenti sul territorio otto conventi (minori conventuali fondati nel XIII secolo; domenicani, celestini, agostiniani scalzi e calceati, minori osservanti, nel 1445; cappuccini, nel 1570; minimi, casa di probazione dei gesuiti, nel 1606), due monasteri (cisterciensi e clarisse, nel XIII sec.), sette confraternite (Santissimo Sacramento, Rosario, Santa Maria delle Grazie, Assunzione, Stimmate di san Francesco, Cinturiati, Suffragio), un monte di piet\u00e0 e un ospedale dei pellegrini (XIII sec.) che fu dismesso e divenne sede del collegio dei gesuiti, fondato da Claudio Acquaviva.\u00bb\nAl vescovo Paolo Odescalchi (1568-1572) si deve l'edificazione ad Atri del palazzo vescovile e l'istituzione del seminario diocesano; questi edifici furono restaurati nell'Ottocento dal vescovo Vincenzo D'Alfonso (1847- 1880).\nTra i vescovi di Atri si possono ricordare l'umanista e dotto Giovanni Battista Valentini Cantalicio (1503-1514); Jacopo Guidi (1561-1568), che fu il redattore di alcuni decreti del concilio di Trento; Paolo Odescalchi (1568-1572), Gaspare Burgi (16571661) e Giuseppe Spinucci (1668-1695), che indissero i sinodi diocesani rispettivamente nel 1571, nel 1661 e nel 1681; Domenico Ricciardone (1818-1845), che restaur\u00f2 la cattedrale arricchendola di opere pregevoli.\nIl 1\u00ba luglio 1949 in forza della bolla \"Dioecesium circumscriptiones\" di papa Pio XII venne sciolta l'unione tra Atri e Penne e la diocesi di Atri fu unita \"aeque principaliter\" a quella di Teramo.\nAl momento dell'unione definitiva con Teramo nel 1986, la diocesi di Atri comprendeva tre soli comuni: Atri, Pineto e Silvi.\nTeramo.\nSecondo la tradizione, la diocesi di Teramo fu eretta da san Pietro, ma pi\u00f9 probabilmente ha avuto origine tra il II e il V secolo. La pi\u00f9 antica testimonianza storica circa la presenza di una comunit\u00e0 cristiana a Teramo sono i resti della basilica bizantina, eretta nel V secolo, oggi chiamata \"antica cattedrale\" o Sant'Anna dei Pompetti, meglio nota nelle fonti medievali come \u00abSanta Maria \"Aprutiensis\"\u00bb.\nLa prima menzione storicamente documentata della diocesi teramana \u00e8 contenuta in una lettera di Gregorio Magno del 598, che incaricava il vescovo Passivo di Fermo di visitare la diocesi di Teramo, rimasta vacante. Lo stesso papa nel 601 designava Opportuno come vescovo diocesano: \u00e8 il primo vescovo noto della \"dioecesis Aprutina\". Tuttavia in seguito non si hanno pi\u00f9 notizie di vescovi fino a Sigismondo, che prese parte nell'844 all'incoronazione di Ludovico II ad opera di papa Sergio II.\nTra i principali vescovi di Teramo si ricorda san Berardo, oggi patrono della citt\u00e0 e della diocesi. Nel XII secolo, un conflitto sui confini diocesani con i vescovi di Ascoli Piceno fu risolta con una bolla di papa Anastasio IV del 1153, con la quale si ricorda che la giurisdizione episcopale del vescovo di Teramo si estendeva sul territorio compreso tra i fiumi Tronto e Vomano, i Monti della Laga e il mare Adriatico.\nNel 1156 il vescovo Guido II ricevette dal re Guglielmo I di Sicilia pieni diritti feudali sulla citt\u00e0 di Teramo che aveva contribuito a ricostruire ed il titolo di principe di Teramo. I vescovi persero i diritti feudali all'inizio dell'Ottocento, mentre il titolo di \"principe\" fu abrogato nel 1948. Al vescovo Guido II si deve anche la ricostruzione della cattedrale in stile romanico. A met\u00e0 del XIII secolo il vescovo Matteo I, catturato durante un'incursione degli ascolani, venne poi liberato per intercessione di papa Innocenzo IV.\nTra i privilegi particolari di cui godeva il vescovo di Teramo, nelle sue qualit\u00e0 di signore feudale e di principe, c'era quello chiamato \"messa armata\". Nella prima messa che il nuovo vescovo celebrava in diocesi e nelle grandi solennit\u00e0, il prelato si presentava all'altare con una spada a tracolla, sopra le vesti liturgiche, che manteneva durante tutta la celebrazione; inoltre, a fianco dell'altare venivano ostentate diverse insegne militari, tra cui dardi, lance, bandiere e armi bianche, e al momento dell'elevazione delle specie eucaristiche il vescovo sparava un colpo di pistola. Questa scenografia venne messa in atto anche al concilio di Trento, \"non sine admiratione Patrum\", come commenta Ughelli. L'ultimo vescovo ad esercitare il diritto della \"messa armata\" fu Girolamo Figini Oddi nel 1639.\nNumerosi furono i monasteri benedettini presenti sul territorio diocesano, tra cui San Clemente al Vomano, Santa Maria a Mare, San Pietro a Campovalano, San Pietro ad Azzano, San Nicol\u00f2 a Tordino, San Benedetto a Teramo, Sant'Angelo a Marano.\nNel XV secolo si distinsero in particolare due vescovi: il beato Antonio Fatati (1440-1460), che, malgrado i suoi numerosi incarichi civili, riform\u00f2 il capitolo della cattedrale, indisse un sinodo diocesano ed effettu\u00f2 una visita pastorale; Giovanni Antonio Campano (1463-1477), umanista a cui si attribuisce il detto \"Cultura salvabitur orbis\".\nNel 1586 Teramo cedette una porzione del suo territorio a vantaggio dell'erezione della diocesi di Montalto. Nel 1600 un'altra porzione di territorio fu staccata a favore della neo eretta diocesi di Campli. Inoltre dal 1530 al 1795 Santa Maria in Propezzano e Sant'Angelo in Mosciano furono erette in abbazie \"nullius dioecesis\" con giurisdizione su Morro d'Oro, Mosciano Sant'Angelo e Notaresco; questi centri vennero reintegrati a pieno titolo nel territorio diocesano dal vescovo Luigi Maria Pirelli nel 1781.\nNel 1674 il vescovo Giuseppe Armeni istitu\u00ec il seminario vescovile, dopo il fallimento del primo tentativo, ad opera di Vincenzo Bugiatti da Montesanto, il cui seminario fu chiuso nel 1603 per un omicidio commesso da un seminarista.\nIl 27 giugno 1818, in seguito al concordato tra Santa Sede e Regno delle Due Sicilie, con la bolla \"De utiliori\" di papa Pio VII la diocesi di Teramo si ampli\u00f2, incorporando il territorio della soppressa diocesi di Campli.\nDal 4 all'8 settembre 1935 Teramo ospit\u00f2 l'XI Congresso eucaristico nazionale italiano, a cui intervenne come legato pontificio il cardinale Pietro Fumasoni Biondi.\nTeramo-Atri.\nIl 1\u00ba luglio 1949 in forza della bolla \"Dioecesium circumscriptiones\" di papa Pio XII venne sciolta l'unione tra Atri e Penne e la diocesi di Atri fu unita \"aeque principaliter\" a Teramo: il vescovo di Teramo, Gilla Vincenzo Gremigni, divenne cos\u00ec responsabile delle diocesi unite di Teramo e Atri, sempre soggette alla Santa Sede. L'anno successivo Teramo inglob\u00f2 nel proprio territorio 27 parrocchie della diocesi di Penne-Pescara, corrispondenti ai comuni di Castelli, Fano Adriano, Pietracamela, Isola del Gran Sasso, Tossicia e Colledara.\nIl 2 marzo 1982 le due diocesi entrarono a far parte della nuova provincia ecclesiastica dell'arcidiocesi di Pescara-Penne.\nIl 30 settembre 1986, essendo vescovo Abele Conigli, con il decreto \"Instantibus votis\" della Congregazione per i Vescovi, le diocesi furono unite in forma piena (\"plena unione\") assumendo il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 223.000 persone contava 222.000 battezzati, corrispondenti al 99,6% del totale."}
{"id": "496985", "revid": "324090", "url": "https://it.wikipedia.org/wiki?curid=496985", "title": "Reparato", "text": "Biografia.\nDi lui non si hanno molte notizie certe, l'unica storicamente accertata \u00e8 che fu presente al sinodo di Roma indetto da papa Agatone contro l'eresia dei monoteliti. La sua sottoscrizione compare tra Sereno, vescovo di Populonia, e Valeriano, presule di Roselle. Il sinodo si svolse il 27 marzo 680.\nSul documento compare la firma in latino con una breve iscrizione:"}
{"id": "496986", "revid": "324090", "url": "https://it.wikipedia.org/wiki?curid=496986", "title": "Specioso (vescovo di Firenze)", "text": "Biografia.\nDi lui non si hanno molte notizie certe. Firm\u00f2 un atto datato 5 luglio 715, quando fu testimone di una controversia tra il vescovo di Arezzo e quello di Siena circa la giurisdizione su alcune parrocchie.\nL'anno dopo (716) presta un analogo servizio in un'altra controversia fra il vescovo di Lucca e il presule di Pistoia.\nTra le carte della Biblioteca del Capitolo dei Canonici di Santa Maria del Fiore si trova la donazione di terre e beni fatta dal presule di Pistoia al clero delle parrocchie contestate, datato tra il settembre del 723 e il giugno del 724."}
{"id": "496987", "revid": "322321", "url": "https://it.wikipedia.org/wiki?curid=496987", "title": "Tommaso (vescovo di Firenze)", "text": "L'unica notizia attendibile sulla sua vita \u00e8 da ricollegare alla sua partecipazione a Roma al sinodo di papa Zaccaria, tenutosi nel 743."}
{"id": "496988", "revid": "322321", "url": "https://it.wikipedia.org/wiki?curid=496988", "title": "Aliprando (vescovo)", "text": "Le notizie certe sulla sua biografia sono molto scarse. Nell'833 \u00e8 presente al concilio di papa Gregorio IV.\nA Siena, con il vescovo di Volterra, fece da giudice circa una contesa tra il presule d'Arezzo e l'abate di Sant'Antimo. "}
{"id": "496989", "revid": "324090", "url": "https://it.wikipedia.org/wiki?curid=496989", "title": "Radingo", "text": "L'unica notizia storicamente certa circa la sua biografia \u00e8 l'ottenimento da parte dell'imperatore Lotario I dell'abbazia di Sant'Andrea in Firenze, dove Radingo pose come badessa Berta, figlia del conte palatino Ucpoldo, in data 19 ottobre 852."}
{"id": "496990", "revid": "92723", "url": "https://it.wikipedia.org/wiki?curid=496990", "title": "Riforma liturgica del rito romano", "text": "Con riforma liturgica del rito romano si intende particolarmente ma non esclusivamente il rinnovamento di tale rito liturgico avviato dal Concilio Vaticano II con la costituzione \"Sacrosanctum Concilium\" e attuato da papa Paolo VI e da papa Giovanni Paolo II.\nAltre riforme liturgiche del rito romano includono quelle attuate da papa Pio X con la ristrutturazione del Breviario romano, da papa Pio XII con la riforma della Settimana santa e della Veglia pasquale, e con il Codice delle Rubriche del Breviario e del Messale Romano di papa Giovanni XXIII.\nLa liturgia del rito romano fino al Concilio di Trento.\nLa liturgia della Chiesa non \u00e8 sorta come qualcosa di predefinito, ma \u00e8 il risultato di uno sviluppo nel tempo. Anzi, vi \u00e8 chi sostiene che si pu\u00f2 guardare all'intera storia della liturgia come alla storia di una riforma incessantemente in corso. Lo sviluppo della liturgia cristiana naturalmente parte da alcuni elementi neotestamentari (a loro volta debitori dell'Antico Testamento e del giudaismo): l'eucaristia istituita da Cristo, il battesimo amministrato nel nome del \"Padre e del Figlio e dello Spirito Santo\", la festa domenicale della resurrezione del Crocifisso. Fino al VII secolo, la liturgia conosce un graduale sviluppo, durante il quale si arricchisce soprattutto delle parti mobili che sono differenti per ogni giorno liturgico.\nSi svilupparono dunque, sia in oriente sia in occidente, una moltitudine di particolarit\u00e0 liturgiche, alcune delle quali ancora in uso: il rito ambrosiano, il rito gallicano, il rito mozarabico. Per il rito romano s'impose sotto l'influsso dei Franchi una variante del canone romano risalente a papa Gregorio I.\nLa riforma protestante critic\u00f2 le forme della liturgia latina allora in uso e ne compose di nuove. Il concilio di Trento conferm\u00f2 invece la liturgia tradizionale romana, come garanzia della validit\u00e0 dei sacramenti.\nRito romano tridentino.\nRiforma di Pio V.\nIl Concilio di Trento, nell'ultimo giorno della sua attivit\u00e0, 4 dicembre 1563, decret\u00f2 che le conclusioni dei vescovi incaricati della censura dei libri, del catechismo, del messale e del breviario fossero presentate al papa, \"perch\u00e9 secondo il suo giudizio e la sua autorit\u00e0 quello che essi avevano fatto fosse portato a termine e pubblicato\". Il papa Pio IV pubblic\u00f2 il 24 marzo 1564 la revisione dellIndice dei libri proibiti. Il suo successore papa Pio V pubblic\u00f2 nel 1566 il Catechismo del Concilio di Trento e il 9 luglio 1568 promulg\u00f2 il Breviario romano.\nNel 1535 il cardinale Francisco de los \u00c1ngeles Qui\u00f1ones per ordine di papa Clemente VII pubblic\u00f2 con il titolo \"Breviarium Romanum\" una versione riformata del breviario. Questa versione, che fu approvata da Clemente VII e dai suoi successori Paolo III, Giulio III e Paolo IV, fu espressamente proibita da Pio V nel 1568 con la bolla \"Quod a nobis\" con cui pubblic\u00f2 il suo \"Breviarium Romanum\", rendendolo obbligatorio quasi ovunque: abol\u00ec tutti gli altri breviari \"eccetto quelli che potevano dimostrare di avere, per concessione della Sede Apostolica o per consuetudine, un'antichit\u00e0 superiore dei duecento anni\". Le diocesi con breviario pi\u00f9 antico di due secoli potevano abbandonarlo di comune accordo tra il vescovo e il capitolo dei canonici. Quasi tutte le diocesi, infatti, adottarono, una dopo l'altra, il breviario romano di Pio V, di cui la stampa aveva messo a disposizione abbondanti esemplari, piuttosto che stampare un breviario proprio.\nSostanziali modifiche sono state apportate al breviario da papa Clemente VIII e papa Urbano VIII.. Prima del Concilio Vaticano II le modifiche pi\u00f9 profonde furono quelle introdotte da papa Pio X, che sconvolsero molto le abitudini dei chierici..\nContestualmente con la sua riforma del \"Breviario Romano\", il Messale di Pio V riordin\u00f2 un altro elemento del rito romano: il calendario liturgico. Soppresse molte feste medievali dei santi; nel calendario universale non trovarono posto i santi Gioacchino, Anna, Antonio di Padova, Niccol\u00f2 da Tolentino, Francesco da Paola, Bernardino da Siena o Elisabetta d'Ungheria, n\u00e9 alcuna festa anatomica, come quella delle Stigmate di San Francesco d'Assisi, e il Preziosissimo Sangue di Nostro Signore Ges\u00f9 Cristo e le Sante Piaghe (feste restaurate in seguito dai successori di Pio V). Tolse la parola \"Immacolata\" dal titolo della festa dell'Immacolata Concezione della Beata Vergine Maria dell'8 dicembre e, abolendo la Messa esistente (il cui introito e colletta sarebbero ripristinate da papa Pio IX), ordin\u00f2 che la messa dell'8 dicembre fosse quella della Nativit\u00e0 di Maria con l'unica differenza di sostituire la parola \"Nativit\u00e0\" con \"Concezione\" (non \"Immacolata Concezione\"). Il calendario del rito romano \u00e8 stato modificato molte volte nei secoli successivi.\nL'ultimo dei quattro compiti affidati al papa dal Concilio di Trento riguardava il \"Messale Romano\". Con la bolla pontificia \"Quo primum tempore\" del 14 luglio 1570, Pio V, ricordando quello che aveva gi\u00e0 fatto per il Catechismo e il Breviario, pubblic\u00f2 il \"Missale Romanum ex decreto Sacrosancti Concilii Tridentini restitutum Pii V Pont. Max. iussu editum\".\nIn tale bolla Pio V dichiar\u00f2 di avere affidato la redazione a degli esperti, i quali dopo le necessarie indagini \"hanno infine restituito il Messale stesso nella sua antica forma secondo la norma e il rito dei santi Padri\". Si riconosce generalmente che il testo del messale di Pio V fu basato essenzialmente su quello pubblicato quasi esattamente cento anni prima nel \"Missale Romanum\" stampato a Milano nel 1474, 24 anni dopo l'invenzione della stampa, e che gi\u00e0 contiene diverse testi, quali le preghiere ai piedi dell'altare, incorporati anche nel Messale Romano del 1570. Altra fonte utilizzata nel Messale 1570 nel comporre il \"Ritus servandus in celebratione Missarum\" (in edizioni pi\u00f9 recenti chiamato \"Ritus servandus in celebratione Missae\") fu l\"Ordo Missae secundum ritum sanctae romanae ecclesiae\" di Johannes Burckardt (1498 e edizioni posteriori).\nNel primo capoverso di questa bolla, il papa dichiar\u00f2 che \"sommamente conviene che uno solo sia il rito per celebrare la Messa\". Conseguentemente ordin\u00f2 che in tutte le Chiese locali, fatte salve le liturgie che avessero pi\u00f9 di duecento anni, la messa \"non potr\u00e0 essere cantata o recitata in altro modo da quello prescritto dall'ordinamento del Messale da [lui] pubblicato\". Questo decreto papale fu generalmente accettato senza difficolt\u00e0: erano poche le diocesi (e gli istituti religiosi) che potevano dedicare le necessarie risorse alla conservazione delle proprie tradizioni liturgiche, come le potenti sedi di Braga, Toledo, Milano, Lione, Colonia, Treviri.\nRiforme nel XX secolo prima del Concilio Vaticano II.\nLa solita maniera di celebrare la messa di rito romano all'inizio del XX secolo \u00e8 descritta da Bernard Botte: il prete recitava il testo il pi\u00f9 velocemente possibile in una voce della quale anche i pi\u00f9 vicini, pur se sapevano il latino, potevano distinguere solo un mormorio. \"Il messale dei fedeli era inesistente. Gli assistenti potevano immergersi in qualsiasi libro di preghiere. Ma di tanto in tanto venivamo tirati fuori dalla sonnolenza facendoci recitare ad alta voce qualche decina del rosario o cantare qualcosa in latino o in francese. L'unica volta che pregavamo insieme al sacerdote era dopo la messa, quando il celebrante, inginocchiato ai piedi dell'altare, recitava le tre 'Ave Maria' con la 'Salve Regina' e le altre preghiere prescritte da Leone XIII. [\u2026] Quanto alla comunione, si poteva riceverla prima della messa, dopo la messa o in mezzo della messa, ma mai nel tempo previsto dalla liturgia. Era questione di orario: si distribuiva la comunione ogni quarto d'ora: se una messa iniziava all'ora, con sicurezza si vedeva uscire dalla sagrestia, al quarto in punto, un sacerdote in cotta, precipitarsi poi all'altare e interrompere il celebrante per estrarre una pisside dal tabernacolo.\nAncora nel 1962, nella messa di apertura del Concilio Vaticano II, la comunione non fu distribuita. Vi partecipavano centinaia di vescovi, solo chi presiedeva ricevette la comunione. Si \u00e8 fatta la distribuzione della comunione solo dopo la messa.\nNel 1903, in contrasto con la partecipazione muta e passiva descritta da Botte, papa Pio X, nel suo \"motu proprio\" \"Tra le sollecitudini\" dichiara che \"la partecipazione attiva ai sacrosanti misteri e alla preghiera pubblica e solenne della Chiesa\" \u00e8 la \"prima e indispensabile fonte\" del \"vero spirito cristiano\". Questo mettere a fuoco la partecipazione attiva alla liturgia per una maggiore vita nello Spirito rimarr\u00e0 al centro del Movimento liturgico.\nGli storici considerano come data di nascita del Movimento liturgico il 23 settembre 1909, quando dom Lambert Beauduin present\u00f2 al Congresso di Mechelen la sua relazione sulla partecipazione dei fedeli al culto cristiano. Ma prima di tale data, aveva esercitato la sua influenza l'opera di Prosper Gu\u00e9ranger (1806-1875). Dal 1909 per\u00f2 il movimento non \u00e8 pi\u00f9 legato al culto monastico, soprattutto nelle comunit\u00e0 benedettine di Francia, Belgio e Germania: si estende alle parrocchie e assume un tono pi\u00f9 pastorale.\nNel 1911, Pio X abol\u00ec completamente la disposizione dei salmi stabilita nel Breviario romano di Pio V, distribuendoli o suddividendoli in modo da avere all'incirca lo stesso numero di versetti nell'ufficio di ogni giorno. Cambi\u00f2 anche le rubriche riguardanti la priorit\u00e0 tra il santorale e gli altri uffici: la moltiplicazione delle feste dei santi aveva reso molto rara la celebrazione delle domeniche e delle ferie, e di conseguenza la recita di alcuni salmi. Questi cambiamenti resero necessaria la modifica anche del Messale romano, che avvenne nella tipica edizione del 1920 promulgata dal suo successore Benedetto XV.\nCon l'enciclica \"Mediator Dei\" del 1947, Pio XII condann\u00f2 deviazioni e travisamenti e allo stesso tempo dichiar\u00f2 \"degni di lode coloro i quali, allo scopo di rendere pi\u00f9 agevole e fruttuosa al popolo cristiano la partecipazione al Sacrificio Eucaristico, si sforzano di porre opportunamente tra le mani del popolo il \u00abMessale romano\u00bb, di modo che i fedeli, uniti insieme col sacerdote, preghino con lui con le sue stesse parole e con gli stessi sentimenti della Chiesa; e quelli che mirano a fare della Liturgia, anche esternamente, una azione sacra, alla quale comunichino di fatto tutti gli astanti. Ci\u00f2 pu\u00f2 avvenire in vari modi: quando, cio\u00e8, tutto il popolo, secondo le norme rituali, o risponde disciplinatamente alle parole del sacerdote, o esegue canti corrispondenti alle varie parti del Sacrificio\". Sottoline\u00f2 che \"il solo Sommo Pontefice ha il diritto di riconoscere e stabilire qualsiasi prassi di culto, di introdurre e approvare nuovi riti e di mutare quelli che giudica doversi mutare\".\nNel 1947 Pio XII istitu\u00ec inoltre una commissione per la revisione dei libri liturgici, assorbita nel 1959 nella commissione preparatoria del Concilio Vaticano II. E negli anni 1951\u20131955 mut\u00f2 profondamente alcune parti della liturgia romana, in particolare la celebrazione del Triduo pasquale e della domenica delle Palme. Abol\u00ec la norma del Codice di diritto canonico, che vietava di iniziare la celebrazione della messa a oltre un'ora dopo mezzogiorno. e cos\u00ec ordin\u00f2 che si celebrassero le liturgie del Gioved\u00ec Santo, del Venerd\u00ec Santo e della Veglia pasquale, con testi nuovi, nel pomeriggio o nella sera, mentre Pio V aveva qualificato come un abuso, un allontanamento dall'antico uso della Chiesa cattolica e dai decreti dei Santi Padri, la celebrazione della messa dopo l'ora indicata nei canoni, particolarmente se si iniziasse la messa appena poco prima del tramonto.\nPapa Giovanni XXIII apport\u00f2 sostanziali modifiche al calendario liturgico e alle rubriche della Liturgia delle Ore e della Messa di rito romano, modifiche poi incorporate nell'edizione del Messale romano pubblicata nel 1962 e nella quale modific\u00f2 il canone della Messa, introducendo il nome di San Giuseppe. Dichiar\u00f2 che \"i principi pi\u00f9 basilari sulla revisione generale della liturgia\" sarebbero proposti ai Padri del prossimo concilio ecumenici. Il risultato fu la costituzione conciliare \"Sacrosanctum Concilium\".\nMessale Romano del 1962.\nIl testo vigente durante il Concilio Vaticano II era il Messale Romano che papa Giovanni XXIII aveva promulgato nel 1962. Questo a sua volta differiva in parecchi punti dall'edizione precedente, il cui testo, pubblicato da papa Benedetto XV nel 1920, era il risultato di una riforma di papa Pio X.\nIl Messale Romano promulgato da papa Giovanni XXIII nel 1962 differisce dalle precedenti edizioni in vari punti:\nLa liturgia secondo il Concilio Vaticano II.\nIl 4 dicembre 1963 la costituzione liturgica \"Sacrosanctum Concilium\" fu approvata con soli quattro voti contrari sugli oltre 2000 vescovi partecipanti e pubblicata quale primo documento del Concilio Vaticano II. Alcuni dei principi e delle norme in essa enunciati valgono per tutti i riti liturgici della Chiesa cattolica, che sono tutti uguali in diritto e dignit\u00e0; per\u00f2 le norme pratiche sono da intendersi come riguardanti il solo rito romano.\nPer la riforma e la promozione della liturgia del rito romano, il documento traccia principi che vennero poi ampliati e applicati concretamente dai successivi papi, a cominciare con papa Paolo VI.\nDopo avere esposto la natura teologica della liturgia e la sua importanza come il culmine verso cui tende l'azione della Chiesa e la fonte da cui promana la sua energia, la costituzione conciliare parla della formazione dei fedeli a quella piena, consapevole e attiva partecipazione alle celebrazioni liturgiche, la prima e indispensabile fonte, come disse papa Pio X, dalla quale essi possono attingere il genuino spirito cristiano.\nIl Concilio domanda che \"i libri liturgici siano riveduti quanto prima, servendosi di persone competenti e consultando vescovi di diversi paesi del mondo\".\nSulla lingua da usare nella liturgia, che precedentemente era solo il latino, ad eccezione dell'omelia, il Concilio decreta: \"L'uso della lingua latina, salvo diritti particolari, sia conservato nei riti latini. Dato per\u00f2 che, sia nella messa che nell'amministrazione dei sacramenti, sia in altre parti della liturgia, non di rado l'uso della lingua nazionale pu\u00f2 riuscire di grande utilit\u00e0 per il popolo, si conceda alla lingua nazionale una parte pi\u00f9 ampia [...] spetta alla competente autorit\u00e0 ecclesiastica territoriale [...] decidere circa l'ammissione e l'estensione della lingua nazionale\".\nNei riguardi della messa si chiede che siano tolte dall'ordinario le duplicazioni presenti nei riti e gli elementi aggiunti senza grande utilit\u00e0 e che siano ristabiliti elementi andati perduti come la \"preghiera dei fedeli\", e che si legga al popolo in un determinato numero di anni la maggior parte della sacra Scrittura. \nRiguardo alla musica liturgica, a parit\u00e0 di condizioni, il Concilio richiede che si riservi al canto gregoriano il posto principale; che per\u00f2 gli altri generi di musica sacra, e specialmente la polifonia, non si escludano affatto, purch\u00e9 rispondano allo spirito dell'azione liturgica; e che si promuova con impegno il canto religioso popolare.\nLa riforma della liturgia dopo il Concilio Vaticano II.\nLa preparazione della riforma postconciliare.\nCon il \"motu proprio\" \"Sacram liturgiam\" del 25 gennaio 1964, a poco pi\u00f9 di un mese dalla promulgazione della costituzione \"Sacrosanctum Concilium\", il papa Paolo VI applic\u00f2 alcune prescrizioni del documento conciliare, quali l'autorizzazione della celebrazione del matrimonio e della cresima all'interno della messa. Molte altre richiedevano anni di preparazione per la revisione di alcuni riti e la preparazione dei relativi libri liturgici. Per far progredire tale preparazione fu istituto il \"Consilium ad exsequendam Constitutionem de Sacra Liturgia\".\nQuesto fu, inizialmente, presieduto dall'arcivescovo di Bologna cardinale Giacomo Lercaro e, dal 1968, dal cardinale Benno Walter Gut. Da essa sorse poi la Congregazione del Culto Divino e della Disciplina dei Sacramenti.\nCon l'istruzione \"Inter oecumenici\" del 26 settembre 1964 molte rubriche del Messale romano furono semplificate. L'istruzione \"Inter oecumenici\" fu il primo passo della riforma liturgica dopo la promulgazione della costituzione conciliare \"Sacrosanctum Concilium\" in attesa della redazione del nuovo Messale.\nAttuazioni della costituzione \"Sacrosanctum Concilium\".\nFra le revisioni attuate da Paolo VI si trovano:\nObiettivi della riforma e mutamenti introdotti.\nPrincipio fondante della riforma liturgica \u00e8 una partecipazione cosciente, attiva e semplice dei fedeli (\"conscia, actuosa et facilis participatio fidelium\") alle liturgie della Chiesa. Non una mera semplificazione dei riti, bens\u00ec di una \u00abriforma generale\u00bb, condotta nello spirito della tradizione. La riforma doveva avvenire con prudenza e introducendo innovazioni solo quando richieste da una vera e accertata utilit\u00e0, in modo che ai riti venisse dato nuovo vigore e che potessero esprimere in modo pi\u00f9 chiaro e fedele le realt\u00e0 che da essi vengono significate e rese presenti. Le conferenze episcopali, alle quali il concilio aveva affidato la decisione sull'ammissione e sull'estensione della lingua nazionale, scelsero la quasi totale eliminazione) dell'utilizzo del latino, per quanto la costituzione \"Sacrosanctum Concilium\" indicasse la conservazione del suo uso.. Soprattutto all'inizio si verific\u00f2 una dinamica propria di mutamento e sperimentazione (anche con la composizione di nuove preghiere eucaristiche), contro la quale la curia romana scelse di intervenire rapidamente.\nRiforma del calendario.\nIl concilio prevedeva che nella revisione del calendario liturgico fossero conservati o restaurati gli usi e gli ordinamenti tradizionali dei tempi sacri secondo le odierne condizioni. Nel 1969, il Tempo di settuagesima, un'estensione della Quaresima di origine greca, ancora sconosciuta a Roma al tempo di Gregorio Magno, \u00e8 stato abolito perch\u00e9 diminuiva la novit\u00e0 del tempo di Quaresima e era di difficile spiegazione al popolo. Anche il tempo di Passione \u00e8 stato abolito per restituire alla Quaresima la sua antica unit\u00e0 e importanza. Venne abolita l'Ottava di Pentecoste, conservando solo quelle di Pasqua e Natale, una riduzione molto minore di quella operata da Pio XII, che ridusse le ottave da una ventina a tre. Con l'abolizione dell'Ottava di Pentecoste, il Tempo pasquale \u00e8 tornato ad essere di cinquanta giorni, come era nel pontificato di Leone Magno.\nMessa.\nPartecipazione dei fedeli.\nIl Concilio Vaticano II decret\u00f2: \"L'ordinamento rituale della messa sia riveduto in modo che apparisca pi\u00f9 chiaramente la natura specifica delle singole parti e la loro mutua connessione, e sia resa pi\u00f9 facile la partecipazione pia e attiva dei fedeli\". Conseguentemente, nell'Ordinamento generale del Messale romano rivisto si menzionano i fedeli 171 volte, mentre, come Dennis Chester Smolarski osserva, nel corrispondente \"Ritus servandus in celebratione Missae\" del Messale tridentino non si trova alcun accenno alla partecipazione dei fedeli, a parte un riferimento implicito e apparentemente casuale: \"Si qui sunt communicandi in Missa...\".\nAlcuin Reid, scrivendo nel 2005, osserv\u00f2 che prevaleva nella seconda met\u00e0 del XX secolo una cattiva considerazione, che egli non condivideva, della liturgia medioevale e del Rinascimento; considerazione illustrata da un brano desunto da un'opera in cui si espone il pensiero di [[Calvino]]. Secondo questo passaggio il clero si sarebbe appropriato della liturgia (\"clericalismo liturgico\"), mentre il popolo avrebbe assistito ai riti in apparente passivit\u00e0 e da lontano.\nBernard Botte ricordava come nella sua giovent\u00f9 i fedeli presenti si mettevano durante la messa a recitare il rosario e a leggere libri quali l\"[[Imitazione di Cristo]]\" o florilegi delle opere di [[Alfonso Maria de' Liguori]].\nA partire da Pio X i papi hanno sollecitato e promosso l\"actuosa participatio\", in particolare con la bolla \"Divini Cultus\" di [[papa Pio XI|Pio XI]] e con l'enciclica \"[[Mediator Dei]]\" di [[papa Pio XII|Pio XII]]. L\"actuosa participatio\" promossa e raccomandata anche dal Concilio Vaticano II non consiste nel protagonismo dell'assemblea, ma nella partecipazione dei fedeli alla liturgia con la dovuta consapevolezza e con le giuste disposizioni d'animo.\n[[Anafora (liturgia)|Anafore]] o preghiere eucaristiche.\nIl [[Canone della Messa]], gi\u00e0 ritoccato dal papa [[Giovanni XXIII]] con l'inserimento della menzione di san Giuseppe, venne conservato con qualche lieve modifica, e accanto ad esso vennero introdotte altre tre [[Preghiera eucaristica|preghiere eucaristiche]]. Quella denominata [[Preghiera eucaristica II]] si ispira liberamente al testo della \"Tradizione apostolica\" di [[Ippolito di Roma]] ([[III secolo]]). La [[Preghiera eucaristica III]] riassume in modo nuovo i contenuti del canone romano con particolare considerazione per l'ecclesiologia cristocentrica del [[Concilio Vaticano II]]. La [[Preghiera eucaristica IV]] \u00e8 una rielaborazione di testi di diverse anafore orientali. Una quinta, vicina all'anafora alessandrina di [[San Basilio]], fu presa in esame, ma fu accantonata per le remore evidenziate dalla [[Congregazione della Dottrina della Fede]], che approv\u00f2 nel [[1967]] gli altri tre nuovi testi.\nLo stesso [[papa Paolo VI]] redasse il testo \u2013 identico in tutte le preghiere - delle parole dell'istituzione dell'[[eucaristia]], adattando con cautela la tradizione biblica. Il cambiamento pi\u00f9 evidente \u00e8 lo spostamento della frase \"mysterium fidei\" (mistero della fede) dopo le parole dell'istituzione e l'uso a modo di annuncio ai fedeli, i quali rispondono con un'acclamazione, per la quale il \"Messale Romano\" prevede diverse varianti.\nPapa Paolo VI desiderava che la nuova preghiera liturgica conservasse il tipico carattere romano, ci\u00f2 si \u00e8 riflesso in specie nelle singole [[epiclesi]] consacratorie immediatamente prima delle parole dell'istituzione.\nIl nuovo \"Messale Romano\" fu promulgato nel [[1969]]. Nell'edizione promulgata da [[Giovanni Paolo II]] nel 2000, pubblicata nel 2002, sono stati introdotte tre nuove preghiere eucaristiche. Il Messale Tridentino conteneva una sezione non trovata nei messali manoscritti medievali e nei primi messali a stampa che portavano il titolo di \"messale romano\". Era basato su un'opera compilata nel 1502 da [[Johannes Burckardt]]. Sebbene includesse istruzioni per il diacono e il suddiacono a una \"Messa solenne\", notevoli assenti erano i riferimenti alla partecipazione dell'assemblea. In effetti, anche la descrizione della Comunione del popolo durante la Messa sembrava essere un ripensamento (cfr Ritus servandus X, 6: Si qui sunt communicandi in Missa per l'uso nelle messe con i bambini e quattro varianti di cui una per messe celebrate in particolari occasioni. Nella pratica il canone romano \u00e8 poco usato, fuori dalle occasioni in cui ha varianti speciali: altrove vengono scelte preghiere eucaristiche pi\u00f9 brevi.\nLetture bibliche.\nPrima della riforma nel rito romano, durante la Messa venivano cantati o letti di solito due brani biblici (epistola e vangelo) in un ciclo annuale; e alla fine della Messa veniva recitato Giovanni 1,1-14, detto l'ultimo vangelo. Il Concilio diede il mandato di aumentare la selezione \"in modo che, in un determinato numero di anni, si legga al popolo la maggior parte della sacra Scrittura\". Si istitu\u00ec un ciclo triennale scritturistico per le messe domenicali, per le feste e le solennit\u00e0, nelle quali le letture vennero portate a tre: solitamente dall'Antico Testamento (eccetto nel tempo pasquale), dal Nuovo Testamento fuori dei Vangeli, e dai Vangeli stessi. Il ciclo delle letture bibliche nelle messe feriali \u00e8 biennale. Inoltre, mentre nella messa tridentina si recitava o cantava qualche breve frase biblica nel [[graduale]] o nel [[tratto (liturgia)|tratto]] (eccetto nel tempo pasquale), nella messa del Vaticano II si canta o si recita in [[salmo responsoriale|forma responsoriale]] un brano sostanziale del Libro dei Salmi.\nColletta.\nLe [[Colletta (liturgia)|collette]], cio\u00e8 le orazioni specifiche per le celebrazioni liturgiche sono state rese molto pi\u00f9 numerose, prese o dal Messale del 1962 o da antichi libri liturgici o in diversi casi di nuova composizione.\nOrientamento del celebrante.\n[[File:Rom Lateran fd (1).jpg|thumb|Abside della [[Basilica di San Giovanni in Laterano|Basilica Lateranense]].]]\n[[File:St Florentin 003.JPG|thumb|Pontile-tramezzo nella chiesa di [[Saint-Florentin (Yonne)]] in Francia]]\nUn mutamento molto visibile, pur non prescritto dalla \"Sacrosanctum Concilium\", fu l'adozione generale della postura con cui il sacerdote celebra la messa rivolto verso i fedeli (\"versus populum\"), mentre in precedenza sia i fedeli che il sacerdote guardavano generalmente verso l'abside, che, fuori Roma, era prevalentemente nella parte orientale dell'edificio, pur con moltissime eccezioni.\nTale postura n\u00e9 \u00e8 obbligatoria nei testi nuovi n\u00e9 era proibita in quelli anteriori.\nA Roma le prime chiese furono tutte costruite con l'ingresso ad est, come il [[Tempio di Gerusalemme]]. Solo nell'VIII o IX secolo Roma accett\u00f2 l'orientamento che era diventato obbligatorio nell'[[Impero bizantino]] e fu generalmente adottato anche nell'[[Impero carolingio]] e altrove nel nord Europa. Anche l'originale [[chiesa del Santo Sepolcro di Gerusalemme]] costruito sotto [[Costantino I]] aveva l'altare all'estremit\u00e0 occidentale. San [[Carlo Borromeo]] (1538\u20131584) partecipante di spicco del Concilio di Trento, riconosceva che le chiese possono essere orientate ad occidente dove, \"pro ritu ecclesiae a sacerdote, versa ad populum facie, Missae sacrum in altari maiori fieri solet\" (secondo il rito della Chiesa \u00e8 normale che il sacerdote offrire la messa all'altare maggiore guardando verso il popolo).\nFino al concilio di Trento, in molte chiese conventuali, collegiate e cattedrali la zona presbiterale era separata dalla navata dal [[pontile-tramezzo]] (chiamato anche jub\u00e9), analogamente all'[[iconostasi]], che \u00e8 un elemento essenziale nelle liturgie ortodosse, mentre il pontile non costituiva una vera separazione durante le liturgie occidentali, in quanto nel coro erano celebrate solo le funzioni destinate ai monaci o ai canonici; davanti al pontile generalmente esisteva un altare destinato alla messa per il popolo. Come parte della riforma liturgica che segu\u00ec il concilio di Trento, tali strutture cominciarono ad essere progressivamente smontate, fino al [[XIX secolo]], sostituiti da recinzioni pi\u00f9 trasparenti come le cancellate. Oggi ne rimangono pochi e sono soprattutto conservati in [[Francia]], nelle [[Fiandre]] e in [[Inghilterra]].\n[[File:Rome San Giovanni in Laterano 2020 P03 Ciborium.jpg|thumb|Altare maggiore della [[Basilica di San Giovanni in Laterano|cattedrale del papa]]: il celebrante \u00e8 rivolto \"ad orientem\", non \"ad absidem\".]]\nIl Messale Romano tridentino, anche nell'edizione 1962 di Giovanni XXIII, riconosceva la possibilit\u00e0 di celebrare la Messa \"versus populum\" (rivolto al popolo) e denominava tale postura \"ad orientem\". In diverse chiese romane era ed \u00e8 fisicamente impossibile per il sacerdote celebrare la messa se non con la faccia rivolta verso il popolo a causa della presenza della confessione semianulare davanti all'altare. Nelle edizioni del Messale Romano successive al Concilio Vaticano II, come in quelle anteriori, non si impone alcun orientamento particolare. Si afferma solo: \"L\u2019altare sia costruito staccato dalla parete, per potervi facilmente girare intorno e celebrare rivolti verso il popolo: la qual cosa \u00e8 conveniente realizzare ovunque sia possibile\". Continuano ad esistere chiese e cappelle dove la postura \"verso il popolo\" \u00e8 impossibile.\nNel suo \"responsum\" del 25 settembre 2000 la [[Congregazione per il culto divino e la disciplina dei sacramenti]] spiega che \"la posizione verso l'assemblea sembra pi\u00f9 conveniente in quanto rende pi\u00f9 facile la comunicazione\"; per\u00f2 la frase \"ovunque sia possibile\", a detto della Congregazione, \"si riferisce a diversi elementi, come, per esempio, la topografia del luogo, la disponibilit\u00e0 di spazio, l'esistenza di un precedente altare di pregio artistico, la sensibilit\u00e0 della comunit\u00e0 che partecipa alle celebrazioni nella chiesa di cui si tratta, ecc.\"\nLa Congregazione insiste che bisogna distinguere la posizione fisica dall'orientamento spirituale e interno dei partecipanti. Se il sacerdote celebra \"versus populum\", \"ci\u00f2 che \u00e8 legittimo e spesso consigliabile\", \"il suo atteggiamento spirituale dev'essere sempre \"versus Deum per Iesum Christum\", come rappresentante della Chiesa intera.\nGi\u00e0 nel 1993 la Congregazione spieg\u00f2 che, mentre nella legislazione liturgica attuale la collocazione dell'altare \"versus populum\" \u00e8 certo qualcosa di desiderato ma non un valore assoluto: ci sono dei casi in cui il presbiterio non ammette tale disposizione o in cui non \u00e8 possibile conservare l'altare precedente con le sue ornamentazione e allo stesso tempo far risaltare come principale un altro altare rivolto al popolo: \"\u00e8 pi\u00f9 fedele al senso liturgico, in questi casi, celebrare all'altare esistente con le spalle rivolte al popolo che mantenere due altari nel medesimo presbiterio. Il principio dell'unicit\u00e0 dell'altare \u00e8 teologicamente pi\u00f9 importante che la prassi di celebrare rivolti al popolo\".\nComunione.\nLa comunione \u00e8 amministrata nella messa dai sacerdoti e dai diaconi come ministri ordinari, mentre ministri straordinari possono essere, in mancanza di un numero sufficiente di ministri ordinari, gli [[accolito|accoliti istituiti]] e altri fedeli laici deputati, secondo le norme fissate dalla conferenza episcopale, dal vescovo, su richiesta dei parroci.\nMusica.\n[[File:Christmas St. Bonifatius 2018 Twardy Dessauer.jpg|thumb|Messa di Natale 2018 nella chiesa di Sankt Bonifatius in Wiesbaden]]\n[[File:RELIGION PLAYS AN IMPORTANT PART IN THE LIVES OF RESIDENTS. THE LARGEST GROUP OF CHURCHGOERS ARE ROMAN CATHOLICS. A... - NARA - 558387.jpg|thumb|Un chitarrista che suona in una chiesa di [[New Ulm (Minnesota)|New Ulm]], in [[Minnesota]] (1970). ]]\n\"Sacrosanctum Concilium\" domanda che l'[[organo a canne]] venga tenuto in grande onore nella Chiesa latina, e aggiunge che possono essere ammessi altri strumenti che a giudizio della [[conferenza episcopale]] sono adatti o possono adattarsi all'uso sacro. Dichiara che, a parit\u00e0 di condizioni, si riservi il posto principale al canto gregoriano come canto proprio delle liturgia romana. che, fra le altre forme ammesse, la polifonia tenga una posizione speciale, senza affatto escludere gli altri generi di musica sacra, specialmente la polifonia, purch\u00e9 promuovano la partecipazione attiva dei fedeli, e si promuova con impegno il canto religioso popolare. \nIl passaggio dal latino alle lingue nazionali ha comportato il declino o la scomparsa di gran parte del patrimonio musicale che la Chiesa cattolica aveva formato nel corso dei secoli e che il Concilio Vaticano II definisce \"un patrimonio d'inestimabile valore, che eccelle tra le altre espressioni dell'arte, specialmente per il fatto che il canto sacro, unito alle parole, \u00e8 parte necessaria e integrante della liturgia solenne\". Per lo stesso motivo si impiega pochissimo il [[Graduale|Graduale romano]], il cui uso \u00e8 esplicitamente previsto nell'Ordinamento Generale del Messale Romano e del quale \u00e8 stata pubblicata una nuova edizione nel 1975, insieme alla seconda edizione del Messale Romano dopo il Concilio Vaticano II.\nSi usano nuovi canti in lingua nazionale al posto del repertorio tradizionale derivato dal Graduale romano in lingua latina, che nei secoli precedenti aveva costituito la base sia melodica sia testuale della musica sacra nel culto divino. Questi canti sono di vario genere, compreso quello \"folk\", e possono essere eseguiti con l'accompagnamento di strumenti come chitarre, tastiere elettroniche e strumenti a percussione.\nLingua.\n\"Sacrosanctum Concilium\" prevede che \"L'uso della lingua latina, salvo diritti particolari, sia conservato nei riti latini\", ma che si conceda spazio alle lingue nazionali \"nelle letture e nelle ammonizioni, in alcune preghiere e canti\", demandando \"alla competente autorit\u00e0 ecclesiastica territoriale decidere circa l'ammissione e l'estensione della lingua nazionale\".. Tuttavia tale indicazione non \u00e8 stata seguita nella prassi e l'uso del latino, un tempo lingua universale in tutta la Chiesa latina \u00e8 caduto in disuso, anche per le parti per cui il Concilio Vaticano II ne prescrive il mantenimento: \"Si abbia cura per\u00f2 che i fedeli sappiano recitare e cantare insieme, anche in lingua latina, le parti dell'ordinario della messa che spettano ad essi\". Nonostante le istruzioni del Messale romano del 1969 raccomandino che il \"Credo\" e il \"Pater noster\" siano cantati o recitati in latino, queste indicazioni sono rimaste largamente disattese.\nIl numero di lingue nazionali in cui la Messa viene celebrata si \u00e8 progressivamente ampliato, con la traduzione autorizzata dei libri liturgici anche in alcune lingue indigene.\nSalterio.\n\"Sacrosanctum Concilium\" diede mandato di semplificare la struttura delle [[ore canoniche]] della [[liturgia delle ore]]. Soppresse l'ora di [[Prima (ora canonica)|prima]]. Distribu\u00ec i salmi in uno spazio pi\u00f9 lungo di una settimana (nella pratica in quattro settimane). Ridusse il numero di salmi nelle ore principali di lodi e vespri (nella pratica da cinque a tre). Tale diminuzione del numero dei salmi \u00e8 stata compensata dall'introduzione di variabili preghiere di intercessione al posto di quelle fisse e brevi di prima. La recita di un cantico invece di un salmo, tradizionale nelle lodi, venne estesa anche ai vespri.\nControversie.\n[[File:Pisa.Duomo.apsis02.jpg|thumb|[[Adeguamento liturgico delle chiese|Adeguamento liturgico]] del [[duomo di Pisa]]. Cattedra del vescovo davanti all'antico altare maggiore]]\nDiversi cattolici, sia tradizionalisti sia non tradizionalisti, hanno criticato l'applicazione pratica dei principi enunciati dal Concilio Vaticano II, spesso attribuendola a un'[[ermeneutica del Concilio Vaticano II|ermeneutica della discontinuit\u00e0]] e alla cultura \"pop\" degli anni 60 e 70. Altri ritengono scorretti i testi stessi del concilio. Alcuni ambienti conservatori accusano Annibale Bugnini, che era segretario del [[Consilium ad exsequendam Constitutionem de Sacra Liturgia]] di appartenere alla [[Massoneria]], e di essere stato sollevato da ogni incarico ed esiliato da Paolo VI per questo motivo. Altri accusano lo stesso Paolo VI di essere stato un framassone o almeno di aver promosso la massoneria.\nCritiche alle applicazioni pratiche.\nArcheologismo.\nUna critica agli esperti della riforma liturgica contemporanea \u00e8 quella di archeologismo, tendenza gi\u00e0 condannata da Pio XII nell'enciclica \"Mediator Dei\". Secondo [[Joseph Ratzinger]]:\nClericalismo.\n[[File:Fieles siguen en Plaza de Mayo la Santa Misa en Roma (8570588399).jpg|thumb|Fedeli nella [[Plaza de Mayo]] di [[Buenos Aires]] seguono via satellite l'inaugurazione del pontificato di [[papa Francesco]] a [[Roma]]]]\nUn'altra critica al Nuovo Messale nota come il ruolo del sacerdote sia diventato predominante: infatti il sacerdote compie tutte le scelte fra le numerose opzioni offerte dal Messale e, anche per la sua posizione, diventa il centro della celebrazione. Il ruolo del sacerdote sarebbe accentuato dalla sede del celebrante e dall'uso di strumenti tecnologici come impianti di amplificazione e in alcuni casi anche video.\nModifiche alle chiese.\nLa diffusione del mutamento della direzione del celebrante ha causato importanti interventi architettonici in numerose chiese esistenti, definiti come \"adeguamenti liturgici conciliari\", nonostante non siano richiesti in nessun documento del Concilio; essi compresero, tra l'altro, la demolizione o il rimaneggiamento degli altari esistenti per disporvi la sede del celebrante e l'altare \"versus populum\", e lo smantellamento delle balaustre di fronte all'altare.\nMusica.\nSi lamenta l'abbandono quasi totale del grande patrimonio musicale precedente. Cos\u00ec [[Riccardo Muti]] scrive:\nCritici radicali.\nIntervento Ottaviani.\nFece clamore il cosiddetto [[Intervento Ottaviani]], ossia il [[Breve esame critico del Novus ordo Missae]], scritto da padre [[Guerard Des Lauriers]] e altri sacerdoti, che fu sottoscritto e inviato a papa Paolo VI dai [[cardinale|cardinali]] [[Alfredo Ottaviani]] (gi\u00e0 Prefetto del Sant'Uffizio ossia della Congregazione per la Dottrina della Fede) e [[Antonio Bacci]] il 25 settembre 1969. Il prefetto della Congregazione per la dottrina della fede, cardinale [[Franjo \u0160eper]], respinse il 12 novembre 1969 questo scritto, ritenendolo superficiale ed errato. Paolo VI integr\u00f2 il nuovo \"Missale Romanum\" con una prefazione, nella quale esponeva le ragioni, in base alle quali egli riteneva che la riforma liturgica fosse fedele alla tradizione.\nTradizionalisti.\nNei confronti della riforma liturgica, e in particolare del Messale promulgato da [[papa Paolo VI]], diversi [[cattolici tradizionalisti]], alcuni addirittura [[sedevacantisti]], esprimono un rifiuto totale, mentre altri, pur non mettendo in discussione la validit\u00e0 sacramentale, non le risparmiano critiche di metodo e di merito.\nAlcuni hanno sostenuto che la riforma ha un carattere [[Modernismo teologico|modernista]], che rimuove il carattere di sacrificio dell'eucaristia. Ci\u00f2 si evidenzierebbe in particolare dal confronto fra il canone romano (pur nella versione ripresa dalla prima preghiera eucaristica) e la seconda preghiera eucaristica.\nAlcuni obiettano che la revisione del Messale Romano contraddica la bolla \"[[Quo primum tempore]]\" di [[papa Pio V]], in cui si vieta, in perpetuo, di apportare modifiche al \"Missale Romanum\". Era per\u00f2 questa una formula di rito che i papi apponevano al termine di ogni loro documento, per evitare che venisse alterato da altri, ma che non intendeva limitare il diritto dei loro successori di apportare modifiche al Messale.\nLungo i secoli molti papi, fra i quali [[papa Urbano VIII|Urbano VIII]], [[Papa Clemente VIII|Clemente VIII]], [[Papa Leone XIII|Leone XIII]], [[Papa Pio X|Pio X]], [[Papa Pio XII|Pio XII]] e [[papa Giovanni XXIII|Giovanni XXIII]], apportarono modifiche al Messale, modifiche che, a giudizio dei tradizionalisti, erano di lieve entit\u00e0 in comparazione a quelle che seguirono il Concilio Vaticano II.\nLefebvriani.\nAncora durante i lavori della commissione liturgica era sorto un movimento di opposizione, dal quale sarebbero poi nati successivamente dei movimenti tradizionalisti. Fra di essi \u00e8 in specie nota la Fraternit\u00e0 Sacerdotale San Pio X, fondata dall'arcivescovo [[Marcel Lefebvre]] nel [[1970]], la quale ha respinto le edizioni del Messale Romano successive al Concilio Vaticano II e ha continuato a celebrare con l'edizione 1962.\nPaolo VI si oppose a questa pratica, vedendo in essa uno strumento per scardinare l'autorevolezza dell'intero concilio:\nI seguaci di Lefebvre criticano in particolare il divieto di celebrare la [[messa tridentina]], ci\u00f2 che sarebbe stato illegittimo in virt\u00f9 della costituzione \"[[Quo primum tempore]]\" di [[papa Pio V]] cos\u00ec come le misure punitive nei confronti dei preti che celebravano secondo il vecchio rito. Inoltre, sulla base di un mal compreso ecumenismo, la Chiesa cattolica avrebbe - a loro parere - fatto troppe concessioni al [[protestantesimo]].\nLa Santa Sede ritenne che i vertici della [[Fraternit\u00e0 Sacerdotale San Pio X]] fossero vicini allo [[scisma]]. I preti della Fraternit\u00e0, validamente ordinati, sono stati perci\u00f2 sospesi dalle loro funzioni, impedendo cos\u00ec loro di celebrare la [[messa]] e di distribuire i [[sacramento|sacramenti]] nelle chiese cattoliche.\nInterventi dei pontefici sull'uso del Messale precedente.\nGiovanni Paolo II.\nIl 2 luglio [[1988]] [[papa Giovanni Paolo II]] pubblic\u00f2 il \"[[motu proprio]]\" \"[[Ecclesia Dei]]\", nel quale egli si rivolse a tutti quelli che erano legati al movimento di Marcel Lefebvre, invitandoli ad adempiere seriamente i propri doveri rimanendo fedeli al [[Vicario di Cristo]] nell'unit\u00e0 della Chiesa cattolica e cessando di sostenere quel movimento. Egli invitava tuttavia la Chiesa e le comunit\u00e0 a venire incontro con le necessarie misure alle esigenze di quei fedeli cattolici, che si sentivano legati alle precedenti forme della liturgia e disciplina della tradizione cattolica.\nD'altronde papa Giovanni Paolo II aveva dato la possibilit\u00e0 ai [[vescovo|vescovi]] [[diocesi|diocesani]] di rilasciare a favore di gruppi che \"in nessun modo condividano le posizioni di coloro che mettono in dubbio la legittimit\u00e0 e l'esattezza dottrinale del Messale Romano promulgato dal Papa Paolo VI nel 1970\" un'autorizzazione alla celebrazione della messa secondo il messale romano del [[1962]].\nBenedetto XVI.\n[[Papa Benedetto XVI]] con il \"motu proprio\" \"[[Summorum Pontificum]]\" del 7 luglio [[2007]] diede seguito ai rilievi gi\u00e0 espressi da cardinale. Nella propria \"Autobiografia\" contestava il divieto del Messale precedente come espressione di una perniciosa [[ermeneutica della discontinuit\u00e0]]. Nella sua \"Introduzione allo spirito della liturgia\" il futuro Pontefice criticava anche l'archeologismo liturgico e molte delle riforme scaturite. Il \"motu proprio [[Summorum Pontificum]]\" sottolineava la continuit\u00e0 con la tradizione liturgica precedente il Concilio e permetteva l'uso dei libri liturgici in uso nel 1962.\nQuesto \"motu proprio\" fu criticato da esponenti della parte pi\u00f9 progressista del clero, come il cardinale [[Carlo Maria Martini]], secondo il quale ritornare ai vecchi riti significherebbe prendere le distanze dall'apertura sociale decisa da [[papa Paolo VI]], che \u00abha costituito una fonte di ringiovanimento interiore e di nutrimento spirituale\u00bb per i fedeli, permettendo loro anche un migliore e maggior comprensione della liturgia e della Parola di Dio e facendo loro \u00abtrovare quel respiro di libert\u00e0 e di responsabilit\u00e0 da vivere in prima persona di cui parla san Paolo\u00bb, affermando quindi che non avrebbe celebrato in latino.\nNonostante le aperture di Giovanni Paolo II e Benedetto XVI, non si \u00e8 mai trovato un accordo con la [[Fraternit\u00e0 Sacerdotale San Pio X]].\nFrancesco.\nIl 16 luglio [[2021]] [[papa Francesco]] con il motu proprio \"[[Traditionis custodes]]\" ha rivisto le decisioni del suo predecessore e ha stabilito che \"i libri liturgici promulgati dai santi Pontefici Paolo VI e Giovanni Paolo II, in conformit\u00e0 ai decreti del Concilio Vaticano II, sono l\u2019unica espressione della \"lex orandi\" del Rito Romano\"; la liturgia del 1962 pu\u00f2 essere usata solo come concessione per gruppi particolari a discrezione del vescovo diocesano in conformit\u00e0 con le direttive della Santa Sede.\nDiversi laici oggetto delle severe restrizioni e alcuni esponenti del clero hanno criticato il motu proprio come ad esempio il cardinale [[Gerhard Ludwig M\u00fcller]], che ha affermato che: \"Invece di apprezzare l\u2019odore delle pecore, il pastore qui le colpisce duramente con il suo bastone\", oppure Rob Mutsaerts, vescovo ausiliare di [[Diocesi di 's-Hertogenbosch|'s-Hertogenbosch]], che ha scritto che \nCollegamenti esterni.\n[[Categoria:Liturgia cattolica|Riforma liturgica]]"}
{"id": "496991", "revid": "767487", "url": "https://it.wikipedia.org/wiki?curid=496991", "title": "Quando il sole scotta", "text": "Quando il sole scotta \u00e8 un film del 1970, diretto da Georges Lautner.\nTrama.\nIl vagabondo Jonas si ritrova per puro caso in una stazione di servizio al confine tra gli USA e il Messico. Mara, la padrona della stazione di servizio, crede di riconoscere in Jonas il figlio Rocky - scappato di casa anni prima - e Jonas sta al gioco, non rifiutando certo un posto dove pu\u00f2 avere ospitalit\u00e0 per alcuni giorni.\nLo stesso giorno in cui Jonas giunge alla stazione di servizio arriva anche la figlia di Mara, Billie: lei e Jonas stringono un'amicizia prima normale, che a poco a poco diventa pi\u00f9 stretta sino a quando Jonas non scopre il mistero che si cela sotto le attenzioni di Billie: la ragazza aveva avuto anni prima una relazione incestuosa con il fratello e, quando aveva creduto che lui la stesse lasciando, l'aveva ucciso. Nella mente contorta di Billie, Jonas \u00e8 una sorta di spirito tornato dall'oltretomba per continuare quel rapporto.\nTuttavia Billie tronca la relazione, ma Jonas - innamorato ormai della ragazza - la vuole far rimanere con lui e finir\u00e0 per ucciderla."}
{"id": "496993", "revid": "400694", "url": "https://it.wikipedia.org/wiki?curid=496993", "title": "Romulus (Star Trek)", "text": "Romulus \u00e8 un pianeta immaginario dell'universo fantascientifico di \"Star Trek\".\nStoria fittizia.\n\u00c8 un pianeta di Classe M colonizzato dai Vulcaniani che rifiutarono gli insegnamenti di Surak e abbandonarono Vulcano dando inizio alla civilt\u00e0 dei Romulani. Esso \u00e8 quindi il pianeta madre colonizzato dai Vulcaniani che affrontarono l'esodo in tempi passati soggiogando gli abitanti originari di questo pianeta: i Remani.\nLa documentazione su tale pianeta \u00e8 scarsa a causa della natura isolazionista e protettiva dei Romulani.\nL'Ammiraglio Jarok descrive Romulus come un mondo di incomparabile bellezza, tra cui spiccano la Valle di Chula, il Mare Apnex e le cascate di fuoco di Gal Gath'thong, oltre alla monumentale sede del Senato Imperiale che per la sua architettura ricorda la Roma imperiale.\nNel 2387 Romulus viene distrutto da una supernova e parte dei romulani vengono trasferiti altrove, inizialmente con l'aiuto delle Federazione, che per\u00f2, in seguito alla distruzione di Marte da parte di un gruppo di androidi ribelli, interrompe l'aiuto ai romulani, cosa che causa l'abbandono della Flotta Stellare da parte di Jean-Luc Picard."}
{"id": "496994", "revid": "486946", "url": "https://it.wikipedia.org/wiki?curid=496994", "title": "Donezk", "text": ""}
{"id": "496995", "revid": "486946", "url": "https://it.wikipedia.org/wiki?curid=496995", "title": "Stalino", "text": ""}
{"id": "496997", "revid": "804", "url": "https://it.wikipedia.org/wiki?curid=496997", "title": "Evolution (software)", "text": "Evolution o Novell Evolution (in precedenza Ximian Evolution) \u00e8 il personal information manager e workgroup information management ufficiale dell'ambiente desktop GNOME.\nEvolution \u00e8 un client e-mail, un calendario e una rubrica; \u00e8 divenuto parte ufficiale di GNOME dalla versione 2.8. Lo sviluppo del programma \u00e8 sponsorizzato principalmente da Novell.\nEvolution supporta i protocolli POP3 e IMAP. Permette di accedere a servizi di directory tramite LDAP e ai server CalDAV, per importare, esportare informazioni, e condividerle \"on-line\" con altre persone.\nEvolution supporta anche il protocollo NNTP (Network News Transfer Protocol) che permette di accedere ai servizi Usenet, la cui applicazione comune sono i cosiddetti Newsgroup.\nL'interfaccia utente di Evolution e le sue funzionalit\u00e0 sono simili a Microsoft Outlook, in pi\u00f9 possiede alcune funzioni che lo distinguono come il supporto ad iCalendar, l'indice di tutte le mail in ricezione, e le \"cartelle virtuali\", ossia cartelle create virtualmente su base di una ricerca.\nEvolution pu\u00f2 essere connesso a Microsoft Exchange Server utilizzando la sua interfaccia web e un plugin chiamato Connector. Usando \"gnome-pilot\", Evolution pu\u00f2 essere sincronizato con i dispositivi Palm Pilot, e Multisync abilita la sincronizzazione con i telefoni cellulari e con altri palmari.\nEvolution 2.\nEvolution 2, distribuito nel settembre 2004, porta con s\u00e9 importanti nuove funzioni:\nEvolution per Windows.\nNel gennaio 2005, Nat Friedman della Novell ha annunciato nel suo blog che l'azienda ha assunto Tor \"tml\" Lillqvist, il programmatore finlandese che port\u00f2 GIMP su Microsoft Windows, per fare la stessa cosa con Evolution, e recentemente ha distribuito la versione alpha di Evolution per Win32.\nDal 9 marzo 2007 \u00e8 disponibile la release stabile 2.8.2.2.Evolution supporta le specifiche dei protocolli MAPI/RPC (Messaging Application Programming Interface) e (Remote Procedure Call) di Microsoft.\nPrima di questa notizia vennero lanciati diversi progetti con lo stesso scopo (Evolution per Windows diventando abbastanza conosciuti), ma nessuno di essi \u00e8 riuscito ad arrivare allo status di alpha.\nEvolution per Mac OS X.\nIl 31 marzo 2006 Shreyas Srinivasan della Novell ha annunciato sulla \"Evolution hackers list\" che l'azienda ha distribuito la versione 2.6 Binary per Mac OS X.\nLa versione 2.6 funziona su macOS 10.3 e 10.4, include il plugin di Exchange ed \u00e8 compatibile con GNOME 2.14."}
{"id": "496998", "revid": "767487", "url": "https://it.wikipedia.org/wiki?curid=496998", "title": "Neutropenia", "text": "La neutropenia o neutrofilopenia \u00e8 la diminuzione del numero dei granulociti neutrofili, uno dei 5 tipi di globuli bianchi (o leucociti) che circolano nel sangue periferico, al di sotto del limite inferiore di normalit\u00e0 di 1800 per millimetro cubo (o microlitro).\nDescrizione.\nBisogna distinguere la neutropenia dalla granulocitopenia (calo dei granulociti compresi quindi anche eosinofili e basofili) e leucopenia (calo generale dei leucociti). Il numero dei granulociti neutrofili nell'adulto normale oscilla fra 1.400 e 7.700 circa per microlitro di sangue. Questi valori sono comunque molto variabili, anche per fattori genetici. Per esempio nei soggetti di pelle nera i valori di riferimento sono compresi tra 1.200 e 6.600 per microlitro.\nLa neutropenia pu\u00f2 essere \"congenita\" o \"acquisita\". Fra le forme \"acquisite\", che insorgono cio\u00e8 dopo la nascita, le cause pi\u00f9 frequenti sono probabilmente i farmaci e le infezioni virali. Tra i farmaci \u00e8 da ricordare la chemioterapia antitumorale che, quasi sempre, provoca una diminuzione prevedibile del numero dei granulociti neutrofili pi\u00f9 o meno grave: se il numero \u00e8 inferiore a 1000 per microlitro di sangue esiste il rischio di infezioni anche gravi. Le infezioni virali principali sono epatite, influenza, rosolia, morbillo, varicella, mononucleosi infettiva.\nFra le altre cause ricordiamo gli autoanticorpi, alcune infezioni batteriche (come tifo, paratifo, brucellosi, tubercolosi), malnutrizione, alcolismo, malattie del sangue e agenti fisici (come i raggi x).\nLa neutropenia febbrile \u00e8 una condizione di neutropenia successiva a chemioterapia che si accompagna a febbre superiore a 38-38.5\u00b0; tipicamente insorge quando i neutrofili sono inferiori a 500 per microlitro. \u00c8 una condizione grave perch\u00e9 pu\u00f2 comportare uno stato infettivo severo e potenzialmente mortale (shock settico). \nQuando si effettuano chemioterapie ad alto rischio (probabilit\u00e0 di sviluppo della neutropenia superiore al 20%) e le caratteristiche dei pazienti sono sfavorenti per lo sviluppo di tale evento, gli oncologi e gli ematologi possono somministrare ai pazienti fattori di crescita granulocitari (filgrastim, lenograstim o pegfilgrastim) in modo da ridurre il rischio di insorgenza della neutropenia febbrile e di conseguenza di eventi infettivi associati (profilassi primaria o secondaria della neutropenia febbrile).\nLa terapia della neutropenia febbrile prevede, una volta comparsa, la somministrazione di fattori di crescita associati a terapia antibiotica ad ampio spettro verso batteri gram negativi. Il paziente, perci\u00f2, spesso viene ricoverato in ambiente ospedaliero. L'insorgenza di neutropenia febbrile causa ritardi nei cicli successivi o riduzione della dose della chemioterapia con conseguenze potenzialmente negative anche sul trattamento della patologia oncologica o ematologica."}
{"id": "496999", "revid": "767487", "url": "https://it.wikipedia.org/wiki?curid=496999", "title": "Ferro battuto (album)", "text": "Ferro battuto \u00e8 il ventiduesimo album di Franco Battiato.\nDell'album usc\u00ec, nello stesso anno, una versione cantata in spagnolo intitolata Hierro forjado.\nDescrizione.\nQuarto disco su testi di Manlio Sgalambro, con uno stile pi\u00f9 leggero rispetto al precedente \"Gommalacca\".\nLa prima traccia, \"Running against the grain\", cantata insieme a Jim Kerr dei Simple Minds, fu utilizzata come primo brano promozionale con relativo video, tuttavia fu \"Bist du bei mir \" a rappresentare un particolare riscontro radiofonico. Per il brano fu realizzato il relativo video musicale. \"Bist du bei mir\" fu scelta anche da Milva per essere inserita nel terzo disco firmato Battiato: \"Non conosco nessun Patrizio.\"\nLa musica del brano \"Personalit\u00e0 empirica\" contiene un'ampia citazione tratta dal Concerto per pianoforte e orchestra n. 1 di P\u00ebtr Il'i\u010d \u010cajkovskij. Il brano \u00e8 cantato anche da Natacha Atlas e Manlio Sgalambro.\n\"Il cammino interminabile\" ha un testo in lingua siciliana costituito da citazioni di detti e canzoni popolari e fu scelto come terzo brano promozionale dell'album.\nIl brano \"Lontananze d'azzuro\" \u00e8 cantato insieme a Mercedes Sosa nella sua versione spagnola.\n\"Hey Joe\" \u00e8 una cover dell'omonimo brano portato al successo da Jimi Hendrix, al quale Battiato ha mutato gli interi accordi in minore, dando una componente pi\u00f9 etnica al brano, che tratta di un uomo, Joe appunto, che fugge in Messico dopo aver ucciso la fedifraga moglie. Assieme a Battiato, nel brano canta anche la cantante Natacha Atlas, belga di padre tunisino e madre egiziana esperta nel campo della musica araba e dell'etno-elettronica.\nIl testo di \"Sarcofagia\" \u00e8 ispirato all'opera dello scrittore e filosofo greco Plutarco \"Sul mangiare carne\".\nDopo l'ultima traccia, \"Il potere del canto\", \u00e8 presente la ghost track strumentale \"\u00d6de\" che si rif\u00e0 allo stile elettronico utilizzato da Battiato in \"Campi magnetici\".\nI singoli estratti dall'album sono \"Running against the grain\", \"Bist du bei mir\" e \"Il cammino interminabile\".\nTracce.\nTesti di Manlio Sgalambro e Franco Battiato, musiche di Franco Battiato, escluso ove indicato."}
{"id": "497003", "revid": "1226", "url": "https://it.wikipedia.org/wiki?curid=497003", "title": "Compagnia di Ventura", "text": ""}
{"id": "497005", "revid": "486946", "url": "https://it.wikipedia.org/wiki?curid=497005", "title": "Enrico il giovane", "text": ""}
{"id": "497006", "revid": "1226", "url": "https://it.wikipedia.org/wiki?curid=497006", "title": "Guglielmo il maresciallo", "text": ""}
{"id": "497007", "revid": "1971044", "url": "https://it.wikipedia.org/wiki?curid=497007", "title": "William Marshall", "text": ""}
{"id": "497008", "revid": "17351", "url": "https://it.wikipedia.org/wiki?curid=497008", "title": "General Dynamics F-111 Aardwark", "text": ""}
{"id": "497009", "revid": "767487", "url": "https://it.wikipedia.org/wiki?curid=497009", "title": "Ricatto alla mala", "text": "Ricatto alla mala \u00e8 un film del 1972, diretto da Antonio Isasi-Isasmendi.\nTrama.\nRay Castor ha assistito all'assassinio del padre da parte di alcuni gangsters quand'era un bambino di sei anni. Diventato ventenne, il ragazzo \u00e8 deciso a vendicarsi nei confronti degli uomini che l'hanno fatto divenire orfano. Tre dei quattro uomini vengono quindi eliminati. Il primo si trova a New York e viene ucciso nel suo ufficio; il secondo a Roma, in metropolitana, con un colpo secco di pistola davanti a moltissima gente; il terzo con un proiettile nelle costole al chiaro di luna. Il quarto possiede un'azienda vinicola in Portogallo e sembra essere praticamente inavvicinabile, anche grazie ai contatti che tiene con Kiley, un poliziotto colluso con la mala.\nPer fare uscire allo scoperto l'uomo, Ray rapisce la figlia di questi, Tania. Ma Ray inaspettatamente si innamora di Tania, e questo complicher\u00e0 notevolmente il suo piano.\nDistribuzione.\nVenne distribuito in Spagna nel 1972, in Francia nel 1974 e in Italia nel 1975."}
{"id": "497012", "revid": "486946", "url": "https://it.wikipedia.org/wiki?curid=497012", "title": "Enrico I il Giovane", "text": ""}
{"id": "497017", "revid": "287204", "url": "https://it.wikipedia.org/wiki?curid=497017", "title": "Bo Arne Vibenius", "text": "Vibernius ha utilizzato tre diversi pseudonimi nella sua carriera. Egli ha infatti diretto \"Thriller - en grym film\" come \"Alex Fridolinski\" (bench\u00e9 venga poi accreditato col suo vero nome nei ruoli di sceneggiatore e produttore), mentre figura come direttore di \"Breaking Point\" con lo pseudonimo di \"Ron Silberman Jr.\", usato anche per firmare la sceneggiatura, ma non per la produzione, dov'\u00e8 \"Stan Kowalski\"."}
{"id": "497020", "revid": "32741", "url": "https://it.wikipedia.org/wiki?curid=497020", "title": "Trecciolino", "text": ""}
{"id": "497021", "revid": "767487", "url": "https://it.wikipedia.org/wiki?curid=497021", "title": "Anywoli", "text": "Lo Anywoli \u00e8 un gioco da tavolo astratto della famiglia dei mancala. \u00c8 un gioco tradizionale del popolo Anuak, che vive nella provincia di Gambela, in Etiopia, e nelle regioni di Akobo, Pochalla e Jokau nel Sudan. Il nome del gioco significa letteralmente \"dare alla luce\" (far nascere). L'Anywoli presenta analogie con i mancala della Nigeria e del Ghana, quali il Ba-awa e l'Obridjie.\nRegole.\n\"Per informazioni sulla terminologia usata in questa sezione, vedi la voce mancala\"\nTavoliere e disposizione iniziale.\nL'Anywoli si gioca con un tavoliere da mancala composto da due righe di dodici buche; gli Anuak chiamano le buche \"oto\" (plurale \"udi\"), che significa casa. In ogni buca si collocano inizialmente 4 semi, chiamati \"nyibar\u00e9\", che significa \"figli del gioco da tavolo\".\nI giocatori muovono a turno; ognuno controlla la fila di buche pi\u00f9 vicina a s\u00e9.\nTurno.\nAl proprio turno, il giocatore prende tutti i semi da una delle buche della propria fila e li semina in sento antiorario, con una semina a staffetta. La staffetta si conclude solo quando l'ultimo seme viene deposto in una buca vuota o in seguito a una \"cattura\" (vedi sotto).\nSe in qualunque momento, durante una semina, una buca si trova a contenere esattamente quattro semi, i quattro semi sono immediatamente tolti dal gioco e vengono messi da parte dal giocatore che possiede la buca. Se l'ultimo seme di una semina viene deposto in una buca che conteneva tre semi (portando il totale a quattro), questa cattura \u00e8 a favore del giocatore che stava muovendo, indipendentemente dalla posizione della buca. Questa cattura pone anche termine alla mossa.\nFine del gioco e vittoria.\nQuando sul tavoliere restano solo 8 semi, il giocatore che ha mosso per primo li cattura istantaneamente e il gioco termina. Vince chi ha catturato pi\u00f9 semi."}
{"id": "497022", "revid": "1748167", "url": "https://it.wikipedia.org/wiki?curid=497022", "title": "Cetteo di Amiterno", "text": "Biografia.\nAttorno al 590, sotto il pontificato di papa Gregorio I, venne eletto vescovo di Amiternum in Sabina (nei pressi di San Vittorino, nella Conca aquilana).\nSecondo una \"passio\" ampiamente leggendaria, venne ingiustamente accusato di aver tradito la sua citt\u00e0 al tempo della discesa dei longobardi in Italia: avrebbe subito il martirio per annegamento nel 597, e il suo corpo, gettato nel fiume Aterno-Pescara con una mola di pietra legata al collo, sarebbe stato miracolosamente trasportato dalla corrente fino alla foce del fiume, a Pescara, dove sarebbe stato raccolto e sepolto nella chiesa che poi gli fu intitolata (l'attuale cattedrale di San Cetteo).\nUn'altra versione vuole che Cetteo emigr\u00f2 dall'area amiternina, nell'aquilano, ad Aternum, ossia Pescara, servendo come sacrestano presso la chiesa dei Santi Legonziano e Domiziano, corrispondente all'area della chiesa del XVII secolo del Santissimo Sacramento, rimasta in piedi sino alla demolizione del 1929. Cetteo era ben voluto, tuttavia con l'assedio longobardo dell'allora cittadina, Cetteo fu martirizzato dai conquistatori, e in seguito conservato e venerato nella vicina chiesa di santa Gerusalemme, ricavata da un tempio romano. \nLa statua attuale risale al XVII secolo, conservata dal 1975 presso la cattedrale. \nLa festa storica di San Cetteo consisteva in una processione di barche dei pescatori lungo il fiume Aterno, luogo del martirio.\nCulto.\nIl suo nome fu iscritto nel \"Martirologio Romano\" al giorno 13 giugno, ma nella citt\u00e0 di Pescara se ne fa memoria la 1\u00aa domenica di luglio e il 10 ottobre.\nNel 1951 la nuova statua processionale, con le reliquie, \u00e8 divenuta quella in argento di Arrigo Minerbi, che ritrae il santo in veste di vescovo, con la tiara e il pastorale."}
{"id": "497025", "revid": "106456", "url": "https://it.wikipedia.org/wiki?curid=497025", "title": "San Ceteo", "text": ""}
{"id": "497026", "revid": "73125", "url": "https://it.wikipedia.org/wiki?curid=497026", "title": "Famiglia di asteroidi Polana", "text": ""}
{"id": "497028", "revid": "73125", "url": "https://it.wikipedia.org/wiki?curid=497028", "title": "Famiglia di asteroidi Hilda", "text": ""}
{"id": "497030", "revid": "1982", "url": "https://it.wikipedia.org/wiki?curid=497030", "title": "Giangastone de' Medici", "text": ""}
{"id": "497031", "revid": "73125", "url": "https://it.wikipedia.org/wiki?curid=497031", "title": "Famiglia di asteroidi Maria", "text": ""}
{"id": "497034", "revid": "767487", "url": "https://it.wikipedia.org/wiki?curid=497034", "title": "Deus ex Machina (gruppo musicale)", "text": "I Deus ex Machina sono un gruppo progressive jazz italiano nato a Bologna nel 1985. Con otto album all'attivo, sono stati protagonisti di un discreto revival \"progressive\" nel panorama musicale italiano degli negli anni novanta, anche se la loro notoriet\u00e0 rimane confinata ad un pubblico di nicchia. Il loro stile si avvicina ad una sorta di progressive/jazz rock, con un \"sound\" che spazia dagli italiani Area e Osanna a gruppi fusion come Mahavishnu Orchestra, Embryo, Gong di Pierre Moerlen e hard rock come i Led Zeppelin. Una peculiarit\u00e0 del gruppo, oltre alle composizioni intricate e meditate, riflesso delle elevate qualit\u00e0 tecniche dei suoi componenti, \u00e8 la scelta di adottare l'uso della lingua latina per gran parte dei testi.\nStoria dei Deus ex Machina.\nI Deus ex Machina nascono a Bologna nel 1985, con l'idea di creare una grande opera rock. In questo riuscirono perfettamente: per ben sei anni continuarono ad eseguirla dal vivo, senza per\u00f2 mai effettuarne una registrazione dal vivo. L'opera ebbe grandi consensi dalla critica e questo port\u00f2, nel 1991, alla registrazione dell'album contenente l'opera, \"Gladium Caeli\" (Kaliphonia, 1992), in coincidenza con un temporaneo ritorno da parte di pubblico e critica a sonorit\u00e0 progressive. L'album mantiene intatto il fascino dell'esecuzione dal vivo, essendo stato registrato \u201csemi-live\u201d. Nel frattempo vi \u00e8 l'abbandono del batterista del gruppo, Marco Matteuzzi, che viene sostituito da Claudio Trotta.\nCos\u00ec i Deus ex Machina continuano la loro carriera e, un anno dopo, esce l'album omonimo, influenzato dall'arrivo del nuovo batterista. In seguito i Deus ex Machina si dedicano all'attivit\u00e0 concertistica, ma soprattutto all'elaborazione di un grande progetto che li ha impegnati per due anni. Nel 1994 entrano in studio di registrazione e incidono \u201cDe Republica\u201d, album che viene considerato la bandiera del gruppo, in quanto ne esprime la maturit\u00e0 e dimostra le capacit\u00e0 musicali (arrangiamenti, ritmi e armonia) dei sei musicisti, che a questo punto si sono fatti un nome. Da questo momento l'attivit\u00e0 concertistica diventa il loro principale scopo: per tre anni si fanno apprezzare in tutto il mondo raccogliendo buone critiche ovunque. Intanto, il 1997 registra l'avvicendamento del tastierista: Fabrizio Puglisi, musicista d'estrazione jazz, entra a far parte della formazione.\nDopo questo cambiamento nel 1998 incidono \u201cEquilibrismo da insofferenza\u201d, un album complesso con una pi\u00f9 marcata impronta jazz-rock, nel quale compaiono nell'organico pure dei fiati. Dopo un intenso lavoro, nel 2002, incidono \u201cCinque\u201d, prima uscita per l'etichetta statunitense Cuneiform Records: si tratta di un album pi\u00f9 tradizionalmente rock, considerato da molta critica il miglior lavoro della band. Prosegue intanto l'attivit\u00e0 concertistica e nel 2008 esce, sempre per la Cuneiform Records il nuovo lavoro, \"Imparis\", che comprende un cd di brani in studio e live e un dvd registrato dal vivo durante un concerto a Parigi.\nNel 2008 il tastierista Fabrizio Puglisi ha lasciato il gruppo per dedicarsi ad altri progetti. Nel 2010 rientra il vecchio ed originale tastierista Luigi Ricciardiello, ma il gruppo subisce una battuta d'arresto dovuta a vicissitudini di carattere personale fra cui la temporanea dipartita di Alberto Piras che resta fuori dalla band per quasi tre anni. Durante il 2013 Piras torna per\u00f2 in forza al gruppo. Nei due anni successivi compongono e registrano brani per il nuovo album in uscita il 24 giugno 2016 sempre per la Cuneiform e che si intitola \"Devoto\".."}
{"id": "497035", "revid": "73125", "url": "https://it.wikipedia.org/wiki?curid=497035", "title": "Famiglia di asteroidi Vibilia", "text": ""}
{"id": "497040", "revid": "3686830", "url": "https://it.wikipedia.org/wiki?curid=497040", "title": "Giovan Battista Maini", "text": ""}
{"id": "497045", "revid": "117418937", "url": "https://it.wikipedia.org/wiki?curid=497045", "title": "Palazzo Corsini alla Lungara", "text": "Palazzo Corsini alla Lungara \u00e8 un palazzo romano costruito nella parte pi\u00f9 bassa della grande Villa Corsini.\nStoria.\nSituato nel rione di Trastevere, proprio di fronte alla Villa Farnesina, fu edificato alla fine del XV secolo dai Riario, nipoti di Sisto IV della Rovere. Nel XVII secolo il palazzo era stato abitato da Cristina di Svezia, la quale avrebbe ospitato nel giardino le prime riunioni di quella che sarebbe poi divenuta l'Accademia dell'Arcadia (la cui sede \u00e8 attualmente poco lontano, alle pendici del Gianicolo).\nNel 1736 l'edificio e il giardino furono acquistati dal cardinale fiorentino Neri Maria Corsini, nipote di Clemente XII, che affid\u00f2 i lavori di ristrutturazione del palazzo al conterraneo Ferdinando Fuga, che per il papa stava gi\u00e0 lavorando al Palazzo del Quirinale e al Palazzo della Consulta. Fuga trasform\u00f2 la piccola villa suburbana dei Riario in una vera e propria reggia, raddoppiando l'estensione della facciata e ovviando alla notevole larghezza con l'aggiunta di dieci lesene giganti, pi\u00f9 addensate in corrispondenza dell'asse centrale. Pi\u00f9 movimentata \u00e8 la facciata posteriore, rivolta verso i vastissimi giardini, con tre corpi di fabbrica aggettanti, di cui quello centrale, occupato dal monumentale scalone, uno dei pi\u00f9 belli di Roma, \u00e8 particolarmente sporgente. Lo scalone, con le sue grandi finestre, funge anche da belvedere panoramico sui giardini, posti in pendenza sul colle del Gianicolo.\nDurante l'occupazione napoleonica di Roma, il palazzo ospit\u00f2 Giuseppe Bonaparte, fratello dell'imperatore.\nNella parte superiore della villa (casino dei Quattro Venti) si svolse il 3 giugno 1849 uno dei pi\u00f9 sanguinosi combattimenti in difesa della Repubblica Romana contro i francesi durante il quale fu ferito a morte Goffredo Mameli. Nel 1856 gran parte dei giardini sul Gianicolo furono uniti alla confinante Villa Doria Pamphilj, mentre nel 1883 il principe Tommaso Corsini vendette al Governo Italiano il palazzo, donando la biblioteca e la galleria ivi custodite. Il palazzo divenne quindi sede degli uffici e della biblioteca della Reale Accademia dei Lincei e della Galleria d'Arte Antica, costituita con l'occasione per accogliere le raccolte Corsini.\nAll'interno del palazzo sono oggi collocate la Galleria Corsini (opere di Beato Angelico, Giambattista Pittoni, \nCaravaggio, Rubens, Mattia Preti, Jusepe de Ribera, Jacopo Bassano, ecc.) e la sede dell'Accademia dei Lincei con la relativa Biblioteca dell'Accademia Nazionale dei Lincei e Corsiniana. L'affresco nella biblioteca \"La Storia ordina al Tempo di scoprire la Verit\u00e0\" \u00e8 opera di Gregorio Guglielmi e fu commissionato da Neri Corsini .\nNel giardino ha sede l'Orto botanico di Roma."}
{"id": "497048", "revid": "3686942", "url": "https://it.wikipedia.org/wiki?curid=497048", "title": "Palazzo Corsini (Roma)", "text": ""}
{"id": "497049", "revid": "767487", "url": "https://it.wikipedia.org/wiki?curid=497049", "title": "Multisync", "text": "Multisync \u00e8 uno strumento di sincronizzazione per l'ambiente desktop GNOME con lo scopo di sincronizzare i palmari, telefoni cellulari, e i programmi di personal information manager, l'uno con l'altro. Lo sviluppo del programma si \u00e8 fortemente arrestato, rivolgendo l'attenzione verso il progetto OpenSync."}
{"id": "497051", "revid": "123648076", "url": "https://it.wikipedia.org/wiki?curid=497051", "title": "Montesano Salentino", "text": "Montesano Salentino (\"Montesanu Salentinu\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel basso Salento, a 47,6\u00a0km dal capoluogo provinciale, \u00e8 attraversato dalla Strada statale 275 di Santa Maria di Leuca.\nDal 2016 fa parte dell'associazione \"Borghi Autentici d'Italia\"\nGeografia fisica.\nTerritorio.\nIl comune di Montesano Salentino \u00e8 situato nella parte centrale del Capo di Leuca, sull'altipiano che si estende ad est delle serre di Ruffano e di Specchia. Presenta una morfologia pianeggiante ed \u00e8 compreso tra i 95 e i 114 metri sul livello del mare. L'abitato si \u00e8 sviluppato lungo la strada Maglie-Leuca (attuale strada statale 275) e di conseguenza ha una pianta fortemente allungata da nord a sud.\nIl territorio comunale, la cui superficie \u00e8 di 8,47\u00a0km\u00b2, confina a nord con i comuni di Supersano, Nociglia e Surano, a est con i comuni di Andrano e Tricase, a sud con il comune di Miggiano, a ovest con il comune di Ruffano. Dista poco meno di 10\u00a0km dal mare Adriatico e circa 20\u00a0km dal mare Ionio.\nClima.\nDai dati rilevati nella stazione meteorologica di Santa Maria di Leuca Montesano Salentino (che rientra nel territorio del Salento meridionale) presenta un clima mediterraneo con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +11,9\u00a0\u00b0C, mentre quella del mese pi\u00f9 caldo, agosto, si aggira sui +35,5\u00a0\u00b0C. Le precipitazioni medie annue, che si aggirano intorno ai 676\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nStoria.\nMontesano Salentino o in principio chiamato Monte Formicoso, come tutta l'area della provincia, ha origini legate alla preistoria, perch\u00e9 l'intera Puglia presenta insediamenti umani sin dal periodo paleolitico.\nLe origini specifiche del centro potrebbero risalire al XIV secolo quando alcuni coloni vi si stabilirono attirati dalla fertilit\u00e0 e dalla salubrit\u00e0 del territorio. Come attesta il toponimo, l'abitato fu edificato su una piccola altura in modo da preservare gli abitanti dalla malaria. Il feudo appartenne nel corso dei secoli a varie famiglie: i primi ad ottenerne il controllo furono gli \"Acquaviva d'Aragona\" ai quali succedettero i \"principi di Cassano\" ed infine la famiglia \"Marulli\" la quale era proprietaria del \"Marchesato\" di Specchia e Campomarino. Nel 1928 venne aggregato al comune di Miggiano dal quale riacquist\u00f2 l'autonomia amministrativa nel 1947.\nSimboli.\nDescrizione araldica dello stemma:\nDescrizione araldica del gonfalone:\nMonumenti e luoghi d'interesse.\nArchitetture religiose.\nChiesa madre.\nLa chiesa madre, dedicata all'Immacolata Concezione, \u00e8 una costruzione cinquecentesca totalmente rimaneggiata nel 1822.\nSi presenta con una sobria facciata scandita in tre parti da alte lesene. La parte centrale \u00e8 arricchita da un elegante portale barocco sormontato da una statua in pietra della \"Vergine\". Il prospetto termina con un frontone curvilineo ai lati del quale si ergono due campanili a vela.\nL'interno, a tre navate, ospita alcuni altari con rispettive tele. Tra i dipinti quello dell\"'Immacolata\", opera di recente attribuita al pittore Aniello Letizia. Notata \u00e8 la seicentesca statua in legno veneziano di San Donato, protettore del paese.\nCappella di San Donato.\nL'edificio attuale risale al 1775 ed \u00e8 opera di Francesco Palma da Lecce. Risulta l'ultima di una serie di redazioni architettoniche che i restauri del 1993 hanno permesso di conoscere nella loro sequenza.\nSecondo la tradizione, l'edificio dovrebbe risalire al Quattrocento, epoca alla quale viene datato l'affresco sull'altare barocco. La facciata, in pietra leccese, \u00e8 scandita in due ordini da un aggettante cornicione ed \u00e8 tripartita da lesene ioniche e corinzie. Il portale, affiancato da due nicchie, \u00e8 sormontato dalla statua del \"Titolare\". Molto probabilmente l'edificio non fu portato a termine perch\u00e9 manca del tutto il fastigio di coronamento.\nNella cappella, il giorno della festa del Santo, accorrevano, fino a non molti decenni fa, i malati di epilessia i quali imploravano la guarigione. L'epilessia \u00e8 infatti localmente conosciuta come il \"Male di San Donato\".\nCappella dell'Addolorata.\nLa cappella dell'Addolorata \u00e8 una modesta costruzione realizzata nel 1856 secondo i principi costruttivi e stilistici dell'architettura ottocentesca locale. Affiancata al lato settentrionale della chiesa parrocchiale, presenta una pianta longitudinale che si sviluppa in un'unica aula fiancheggiata da arcate cieche poggianti su pilastri. Possiede un solo altare in pietra leccese sul quale \u00e8 incassata la tela della \"Vergine Desolata\", una variante della \"Mater Dolorosa\" che nell'Ottocento conobbe una grande diffusione nel \"Salento dei Calvari\" e delle confraternite legate al culto della Passione di Cristo. La tela \u00e8 di discreta qualit\u00e0 artistica ed \u00e8 attribuita a un pittore salentino. La chiesa conserva inoltre statue in cartapesta, alcune delle quali utilizzate per la processione dei Misteri il venerd\u00ec santo; di particolare rilevanza \u00e8 la statua dell'Addolorata con gli angeli, opera ottocentesca di artista leccese. \nArchitetture civili.\nPalmenti.\nUnici nel loro genere, costituiscono un patrimonio rurale\u00a0\u2013 storico e culturale di inestimabile valore.\nSono composti da 8 \"vasche\" in cui si pigiava l'uva con delle cisterne in cui veniva raccolto il mosto. Sul retro insiste il \"torchio\" di propriet\u00e0 privata. L'amministrazione comunale ha acquisito i palmenti come patrimonio del Comune nel 2005 e successivamente li ha resi oggetto di un radicale restauro.\nAree naturali.\nPadula Mancina.\nPadula Mancina \u00e8 una zona acquitrinosa situata ad ovest del paese in direzione di Ruffano. Rappresenta un residuo di una vasta area palustre in gran parte oggi bonificata. L'area ospita importanti elementi di interesse naturalistico ed \u00e8 costituita da uno stagno con superficie di appena 2,5 ettari. \u00c8 soggetta a periodici allagamenti dovuti alla raccolta delle acque meteoritiche che qui vi convogliano attraverso alcuni canali.Mediante un'indagine effettuata durante la primavera del 2005 si \u00e8 analizzato e censito le specie vegetali e faunistiche che caratterizzano la zona in questione. La flora \u00e8 quella palustre costituita in prevalenza da canneti (Arundo donax, Phragmites australis) insieme al vilucchio bianco, alla lisca lacustre, al giaggiolo acquatico e alla Typha latifolia. Presenti sono anche gli arbusti della macchia mediterranea. Interessante \u00e8 la segnalazione di una specie di felce, Marsilea strigosa, che si credeva confinata alla Sardegna. Tuttavia la sua presenza \u00e8 sporadica della zona peninsulare. Numerose sono anche le specie animali che vivono o stanziano per qualche breve periodo dell'anno: rospo smeraldino, raganella, biacco, cervone, colubro leopardino, ramarro, lucertola campestre, geco di Kotechy, talpa, garzetta, airone cenerino, tortora, rigogolo, rondine, rondone, tordi, fringuello, storno, gallinella d'acqua, civetta, gufo, barbagianni, upupa, gheppio, gazza.\nSociet\u00e0.\nEtnie e minoranze straniere.\nAl 31 dicembre 2017 a Montesano Salentino risultano residenti 70 cittadini stranieri. La nazionalit\u00e0 principale \u00e8:\nLingua e dialetti.\nAccanto alla lingua italiana, a Montesano Salentino si parla pure il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nEconomia.\nNell'ambito dell'economia della Puglia Montesano Salentino occupa posizioni nel settore dell'agricoltura (olive, uva da vino, cereali) e nell'industria di trasformazione dei prodotti agricoli.\nVi sono inoltre aziende artigianali operanti nel settore del vestiario e del legno.\nInfrastrutture e trasporti.\nStrade.\nMontesano \u00e8 attraversata dalla strada statale 275 di Santa Maria di Leuca che assicura i collegamenti stradali lungo la direttrice nord-sud. A sud, la strada termina a Gagliano del Capo da dove \u00e8 possibile procedere fino all'estremit\u00e0 della penisola salentina. A nord, la SS 275 connette Montesano a Maglie da dove \u00e8 possibile imboccare la strada statale 16 Adriatica fino a Lecce.\nIl centro \u00e8 anche raggiungibile dalla \"SP85 Montesano Salentino-Castiglione d'Otranto-Andrano\", \"SP178 Montesano Salentino-Tricase\", \"SP179 Montesano Salentino-Ruffano\", \"SP302 Montesano Salentino-Miggiano\".\nFerrovie.\nIl paese \u00e8 servito dalla stazione ferroviaria \"Montesano-Miggiano-Specchia\" posta sulla linea Maglie-Gagliano del Capo delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "497052", "revid": "339392", "url": "https://it.wikipedia.org/wiki?curid=497052", "title": "Desktop Environment", "text": ""}
{"id": "497055", "revid": "729019", "url": "https://it.wikipedia.org/wiki?curid=497055", "title": "Tong", "text": "Un tong (dal cantonese \u5802) \u00e8 una societ\u00e0 segreta sino-americana. Letteralmente, il nome significa \"un posto dove incontrare la famiglia estesa\" (\u5edf\u5802), che si riferisce all'organizzazione che regolarmente s'incontra in ciascun tong. Sebbene i tong non siano esplicitamente creati per guadagni illeciti, ma piuttosto per una mutua protezione e supporto, le loro attivit\u00e0 spesso si fanno beffe della legge o le organizzazioni diventano completamente criminali."}
{"id": "497056", "revid": "124899679", "url": "https://it.wikipedia.org/wiki?curid=497056", "title": "Mauro Corona", "text": "Scultore ligneo e autore di svariati libri, alcuni dei quali \"best seller\", si \u00e8 dedicato all'alpinismo, scalando numerose vette italiane ed estere e aprendo oltre 300 vie di arrampicata nelle Dolomiti d'oltrepiave.\nBiografia.\nL'infanzia.\nFiglio di Domenico \"Meni\" Corona e Lucia \"Thia\" Filippin, venditori ambulanti, nasce a Baselga di Pin\u00e9. Dopo i primi anni dell'infanzia trascorsi in Trentino, la famiglia ritorna a Erto, il paese d'origine nella valle del Vajont, a quel tempo in provincia di Udine e poi passato in provincia di Pordenone nel 1968, dove trascorre i successivi anni nella contrada San Rocco. Fin da bambino segue il padre nelle battute di caccia come bracconiere ed \u00e8 proprio su questi monti, dove trascorre gran parte della sua giovent\u00f9, che nasce in lui la passione per la montagna e l'alpinismo.\nDopo la nascita del terzo fratello, seguita pochi mesi dopo dall'abbandono della famiglia da parte della madre, esausta delle percosse infertele dal marito, Corona si dedica alla lettura: Tolstoj, Dostoevskij e Cervantes sono i suoi scrittori preferiti e contemporaneamente impara l'arte della scultura lignea dal nonno intagliatore. Dopo aver frequentato le scuole elementari a Erto inizi\u00f2 le medie nella vicina Longarone, in provincia di Belluno. Il 9 ottobre 1963 cambi\u00f2 radicalmente la sua vita quando l'ondata del Vajont spazz\u00f2 letteralmente via la parte bassa della cittadina bellunese e le frazioni vicine al lago a cavallo tra Veneto e Friuli, causando oltre morti. La sua famiglia non sub\u00ec alcuna perdita nel disastro. Vari anni dopo raccont\u00f2 l'accaduto nel romanzo \"Aspro e dolce\".\nInsieme al primo fratello minore si trasfer\u00ec successivamente nel Collegio Don Bosco di Pordenone: questo fu per lui un periodo difficile in quanto la nostalgia, il senso di prigionia e la mancanza dei boschi di Erto lo tormentarono incessantemente. Alcuni insegnanti salesiani rafforzarono il suo amore per la letteratura e lo incoraggiarono nello studio. Quando i due fratelli tornarono a Erto, Corona voleva frequentare la Scuola d'Arte di Ortisei, ma la mancanza di soldi lo costrinse a frequentare l'Istituto per Geometri Marinoni di Udine perch\u00e9 gratuito.\nDal Monte Buscada allo studio di Erto.\nDopo alcuni anni venne ritirato dalla scuola, visto che per ribellione non seguiva pi\u00f9 le lezioni, preferendo leggere Tex in classe. Nel 1968 il primo fratello minore, Felice Corona, part\u00ec per la Germania in cerca di lavoro, dove anneg\u00f2 tre mesi pi\u00f9 tardi in una piscina di Paderborn. Nel frattempo Corona aveva lasciato il posto da manovale a Maniago per andare a lavorare nella cava di marmo del monte Buscada. Questo duro lavoro fu alleviato dall'essere a contatto con le cime, le foreste e quei prati che gli ricordavano l'infanzia.\nFu costretto a sospendere questo lavoro durante il periodo del servizio militare, che inizi\u00f2 a L'Aquila arruolato negli Alpini. Da l\u00ec and\u00f2 a Tarvisio nella squadra sciatori. Si conged\u00f2 con un mese di ritardo a causa di trentadue giorni di \"cella di punizione di rigore\" accumulati per le sue numerose intemperanze durante l'espletamento del servizio.\nCorona scultore.\nLa cava chiuse negli anni ottanta e Corona fu assunto come scalpellino riquadratore. Una mattina del 1975 Renato Gaiotti di Sacile pass\u00f2 per caso in via Balbi davanti al suo studio e, notando alcune piccole sculture, decise di comprarle tutte. Poco tempo dopo Gaiotti gli commission\u00f2 una \"Via Crucis\" da donare alla chiesa di San Giovanni del Tempio di Sacile. Con i soldi ricavati dalla vendita Corona acquist\u00f2 l'attrezzatura indispensabile a scolpire. Trov\u00f2 quindi in Augusto Murer di Falcade un maestro che gli insegn\u00f2 il mestiere e gli permise di migliorare le sue conoscenze tecniche e artistiche. Nel 1975 a Longarone organizz\u00f2 la sua prima mostra.\nCorona arrampicatore.\nIn quel periodo Corona non trascur\u00f2 l'altra sua grande passione: l'arrampicata. Nel 1977 inizi\u00f2 ad attrezzare le falesie di Erto e Casso, oggi meta molto frequentata dagli alpinisti di tutto il mondo. In pochi anni scal\u00f2 le montagne del Friuli per poi spingersi fino in Groenlandia e in California sulle pareti della Yosemite Valley. Oggi diverse vie di scalata portano la sua firma.\nCorona sportivo.\nDa ragazzo Corona era appassionato di bob, con cui ingaggiava gare tra amici lanciandosi con mezzi auto-costruiti sia dai pendii intorno a Erto sia tra le strette e ripide vie del paese, con rischio per l'incolumit\u00e0 sua e altrui. Talvolta dovette ricorrere alle cure mediche per abrasioni su parti del corpo avendo sbattuto contro i muri delle case. Corona ha fatto parte dell'equipaggio che vinse la medaglia di bronzo nei campionati italiani di bob a quattro svoltisi a Cervinia nel 1972, come riportato nell'albo d'oro di questo sport invernale.\nCorona scrittore.\nLa carriera di scrittore inizia nel 1997 quando un amico giornalista pubblic\u00f2 alcuni suoi racconti sul quotidiano \"Il Gazzettino\". Da allora ha pubblicato svariati libri, tutti con discreto successo. Nei suoi romanzi e nei suoi racconti Corona porta a contatto il lettore con un mondo quasi del tutto scomparso: quello della vita e delle tradizioni nei paesi della Valle del Vajont, un ecosistema che sub\u00ec violenti sconvolgimenti a seguito della tragedia che vi accadde. Personaggi ed echi del passato riaffiorano tra le righe di Corona, che affronta con uno sguardo appassionato e un po' malinconico tematiche come il rapporto dell'uomo con la natura, con le proprie radici e con l'incombente progresso economico e tecnologico.\nCorona continua ad alternare momenti di scrittura (anche erotica), scultura lignea e arrampicata a conferenze, incontri e manifestazioni, e partecipa alla realizzazione di alcuni documentari sulla sua vita. \u00c8 stato comparsa nel film \"Vajont\", interpretando suo padre. Tra i suoi amici e corrispondenti vi \u00e8 il coetaneo Erri De Luca, anch'egli scrittore e arrampicatore. Nel 2002 lo scrittore fumettista Paolo Cossi pubblica \"Corona - L'uomo del bosco di Erto\" per \"Edizioni Biblioteca dell'Immagine\". Un libro a fumetti che narra alcune vicende raccontate a Cossi da Corona e delle avventure che Cossi dovette intraprendere per ascoltare di persona i racconti di Corona.\n\"Cani, camosci, cuculi (e un corvo)\" si \u00e8 aggiudicato il \"Cardo d'argento\" al \"37\u00ba Premio Itas del libro di montagna\", ritirato da Corona il 29 aprile 2008.\nIl 17 luglio 2011 il libro \"La fine del mondo storto\" vince, con 75 preferenze, il Premio Bancarella 2011. Nel 2014 vince il Premio Mario Rigoni Stern e a proposito di questo riconoscimento dir\u00e0: \nLe sue opere sono state tradotte in varie lingue, tra cui cinese, tedesco e spagnolo.\nTelevisione.\n\u00c8 stato ospite fisso dall'11 settembre 2018 nel programma di Rai 3, in prima serata, \"Cartabianca\" condotto da Bianca Berlinguer, fino al 23 settembre 2020, costretto a lasciare il programma dopo aver dato della \"gallina\" alla conduttrice. Nel 2021 viene reintegrato nel programma.\nNel settembre 2021 \u00e8 interprete del filmato musicale del brano \"Oh Lord vaarda gi\u00f3\" di Davide Van De Sfroos e Zucchero Fornaciari.\nVita privata.\nMauro Corona \u00e8 sposato con Francesca e ha quattro figli: Marianna, Matteo, Melissa, Martina. Si considera credente in Dio ma non segue nessuna religione in particolare. Anche la figlia Marianna Corona \u00e8 autrice e ha pubblicato il suo libro di esordio \"Fiorire tra le rocce\" nel 2021."}
{"id": "497059", "revid": "287204", "url": "https://it.wikipedia.org/wiki?curid=497059", "title": "Home banking", "text": "Home banking (o internet banking, in italiano telebanca o banca a domicilio) indica quei servizi bancari che consentono al cliente di effettuare operazioni bancarie da casa o dall'ufficio, mediante collegamento telematico.\nAnche detta banca online o banca via internet, prevede che le operazioni bancarie siano effettuate dai clienti degli istituti di credito tramite una connessione remota con la propria banca, funzionalit\u00e0 resasi possibile con la nascita e lo sviluppo di Internet e delle reti di telefonia cellulare.\nDescrizione.\nSotto il generico titolo di \"home banking\" sono infatti ricompresi sia servizi bancari di \"internet banking\" - che implicano una connessione con l'istituto bancario per mezzo di una rete informatica e tramite appositi portali web - che quelli di \"mobile banking\" - per i quali l'accesso avviene tramite reti GSM, GPRS e UMTS - come anche il \"phone banking\" che permette l'accesso ai servizi bancari per mezzo della rete di telefonia fissa e, solitamente, tramite l'utilizzo di sistemi di Interactive Voice Response o di operatori di \"call center\".\nLa telebanca ha avuto una grandissima diffusione negli ultimi anni anche in Italia.\nL'introduzione di questo sistema, oltre ad interessare le banche gi\u00e0 esistenti, ha recentemente permesso la nascita di banche totalmente \"on-line\" (conti \"on-line\" \"puri\") per le quali le operazioni bancarie possono essere effettuate esclusivamente in rete (tali istituti di credito non possiedono, cio\u00e8, sportelli aperti al pubblico): queste ultime praticano condizioni d'interesse spesso migliori rispetto a quelle praticate sui conti correnti delle banche \"tradizionali\" e con costi di tenuta conto pari, o prossimi, allo zero. Ci\u00f2 \u00e8 reso possibile dall'abbattimento dei costi lavorativi e delle infrastrutture necessarie all'attivit\u00e0 bancaria.\nAlcuni dei servizi di \"home banking\" attualmente pi\u00f9 diffusi sono:\nL'adozione di sistemi di telebanca ha portato vantaggi sia alle banche che ai clienti degli istituti di credito: per la banca l'adozione di tali servizi comporta l'allargamento del target di clientela, potendo estendere i propri servizi anche all'estero, nonch\u00e9 una riduzione dei costi lavorativi; i clienti beneficiano invece della maggior comodit\u00e0 (accesso non geograficamente n\u00e9 temporalmente limitato) dei servizi di \"home banking\" e del loro minor costo rispetto ai servizi \"off-line\".\nNel mondo.\nItalia.\nUna delle prime banche a proporre un servizio di \"telebanca\" a larga diffusione fu Cariplo nel 1995. Il servizio richiedeva l'installazione di un \"client\" sul proprio PC ed aveva un costo per l'utente: in apparente contraddizione con la riduzione dei costi ottenuta dalla banca, rispetto alle operazioni allo sportello, veniva infatti considerata un'opzione da far pagare al cliente.\nUn cambiamento in questo modello ci fu a, partire nel 1999, quando altri istituti bancari adottarono l'approccio opposto ed attirando numerosi clienti con un'offerta di \"home banking\" gratuito e l'accesso attraverso browser. Successivamente la maggior parte dei grossi gruppi bancari hanno azzerato i costi del servizio di telebanca.\nNegli ultimi anni, lo sviluppo dei sistemi di home banking ha consentito la creazione di conti online con finalit\u00e0 diverse."}
{"id": "497060", "revid": "31094", "url": "https://it.wikipedia.org/wiki?curid=497060", "title": "Atzcapotzalco", "text": ""}
{"id": "497064", "revid": "907190", "url": "https://it.wikipedia.org/wiki?curid=497064", "title": "Trading online", "text": "Conosciuto anche con l'acronimo inglese TOL, \u00e8 la compravendita di strumenti finanziari tramite internet. \nEsso \u00e8 nato in Italia solo nel 1999, quando il \"Nuovo Regolamento Consob di attuazione del Testo Unico dei mercati finanziari\" ne ha regolamentato gli aspetti.\nInformazioni principali.\nQuesto servizio consente appunto l'acquisto e la vendita on-line di strumenti finanziari come azioni, obbligazioni, futures, titoli di stato, ecc.\nI vantaggi nell'uso di servizi di questo tipo on-line sono i minori costi di commissione richiesti all'investitore e la possibilit\u00e0 di quest'ultimo di potersi informare bene sull'andamento di un particolare titolo o della borsa in generale (la visualizzazione di grafici e informazioni utili sui titoli) per effettuare con maggiori dati le scelte d'investimento. \nQuesto tipo di pratica comprende vari modi di operare da parte degli investitori.\nTipologie principali.\nGli operatori presenti sui mercati finanziari possono essere divisi secondo diversi parametri.\nUna prima e generica distinzione pu\u00f2 essere effettuata fra i soggetti istituzionali, che solitamente dispongono di ingenti capitali (banche, fondi d'investimento, hedge fund, ecc.) con fondi di solito non propri, ed i soggetti retail, categoria che comprende trader privati che operano con capitali propri (contenuti o relativamente contenuti). Non \u00e8 comunque possibile individuare una soglia di demarcazione oggettiva fra le due categorie.\nA seconda del tipo di operativit\u00e0 si possono individuare:\nUna terza classificazione pu\u00f2 infine dividere gli speculatori e gli investitori a seconda dell'orizzonte temporale delle proprie operazioni.\nDa evidenziare l'esistenza della negoziazione ad alta frequenza, che tramite l'impiego di algoritmi consente di immettere e modificare gli ordini a velocit\u00e0 elevatissima. Tale fenomeno \u00e8 oggetto di esame da parte delle competenti autorit\u00e0 di controllo per i possibili effetti distorsivi nello svolgimento delle negoziazioni. Alla negoziazione ad alta frequenza si associano i cosiddetti \"flash orders\", sistemi in grado di battere sistematicamente sul tempo gli operatori tradizionali nonch\u00e9 altre strategie, tra cui quelle denominate Pinging/Smoking/Layering/Spoofing, che simulano situazioni di mercato al solo scopo di indurre gli operatori tradizionali ad effettuare operazioni sbagliate come reazione a stimoli non reali.\nRischi.\nIn Italia esistono moltissime societ\u00e0 atte a svolgere questo tipo di attivit\u00e0, offrendo vere e proprie piattaforme. Trattandosi pur sempre di speculazione, prima di affidarsi ad una di queste \u00e8 regola ricordarsi che si ha a che fare con un servizio ad alto livello di rischio, (vedi valutazione del rischio). Le societ\u00e0 che forniscono tale servizio sono regolamentate CONSOB, conviene affidarsi a loro per non incorrere in problemi di pagamento o truffe.\nPer lo sviluppo delle tecnologie e l'assenza di limiti del numero di operazioni giornaliero da parte del singolo investitore, si tratta di un'attivit\u00e0 che pu\u00f2 sviluppare inconsapevolmente dipendenza in quanto facilmente porta soggetti privati ad aumentare sia il tempo dedicato che il numero delle negoziazioni con la suggestione e l'illusione di dedicarsi ad un'attivit\u00e0 lavorativa che, al contrario, \u00e8 spesso fonte di perdite anche elevate. In questi ambiti il trader professionista applica attivit\u00e0 tecniche di protezione del capitale come la simulazione finanziaria utilizzata a livello matematico per minimizzare il rischio che gli strumenti finanziari posso inglobare.\nIn funzione di questo fenomeno l'ESMA ha limitato nel 2018 la leva finanziaria applicabile ai conti di trading online."}
{"id": "497072", "revid": "1165513", "url": "https://it.wikipedia.org/wiki?curid=497072", "title": "Balestra", "text": ""}
{"id": "497082", "revid": "3687378", "url": "https://it.wikipedia.org/wiki?curid=497082", "title": "Basilica di San Eustorgio", "text": ""}
{"id": "497085", "revid": "2074952", "url": "https://it.wikipedia.org/wiki?curid=497085", "title": "Anton\u00edn Panenka", "text": "Biografia.\nNel luglio 2014 si \u00e8 candidato per conquistare un seggio al Senato della Repubblica Ceca.\nCarriera.\n\u00c8 noto soprattutto per essere stato il primo a effettuare il colpo \"a cucchiaio\", con il quale calci\u00f2 il rigore decisivo con la , contro il portiere Sepp Maier, nella finale -Cecoslovacchia del Campionato europeo di calcio 1976 svoltosi in Jugoslavia; grazie a quell'invenzione la Cecoslovacchia vinse per la prima volta nella sua storia il trofeo continentale.\nNel 1980 agli Europei svoltisi in Italia port\u00f2 la sua nazionale ancora sul podio raggiungendo il terzo posto al termine di una sfida ai rigori con i padroni di casa italiani.\nL'anno seguente, dopo 14 stagioni giocate con il Bohemians \u010cKD Praga, emigra in Austria per vestire la maglia del Rapid Vienna con cui vince due titoli nazionali e una coppa nazionale che lo porta alla finale di Coppa delle Coppe 1985 persa con gli inglesi dell'Everton. Al termine di quella stagione passa al VSE St. P\u00f6lten per poi, dopo 2 stagioni, passare alle serie minori austriache dove giocher\u00e0 sino a 45 anni d'et\u00e0.\nAntonin \"Toni\" Panenka \u00e8 ancora oggi uno dei pi\u00f9 conosciuti calciatori dell'ex Cecoslovacchia ed uno dei migliori centrocampisti al mondo della sua generazione."}
{"id": "497090", "revid": "287204", "url": "https://it.wikipedia.org/wiki?curid=497090", "title": "Basilica di Sant'Eustorgio", "text": "La basilica di Sant'Eustorgio (nome originario paleocristiano basilica trium magorum) \u00e8 una basilica cattolica, situata nell'omonima piazza a Milano, nei pressi di Porta Ticinese. Successivamente dedicata a Eustorgio di Milano, venne edificata in epoca romana tardoimperiale nel periodo in cui la citt\u00e0 romana di \"Mediolanum\" (la moderna Milano) era capitale dell'Impero romano d'Occidente (ruolo che ricopr\u00ec dal 286 al 402). \u00c8 una delle basiliche paleocristiane di Milano.\nLa basilica fu fondata probabilmente intorno all'anno 344. Secondo la tradizione, Sant'Eustorgio ricevette direttamente dall'imperatore Costante I, come dono, un enorme sarcofago di pietra contenente le reliquie dei Magi, da cui il nome originario paleocristiano della basilica, proveniente dalla Basilica di Santa Sofia di Costantinopoli (dove erano stati inumati diversi decenni prima dall'imperatrice Sant'Elena, che li aveva ritrovati durante il suo pellegrinaggio in Terra Santa). L'attuale facciata della basilica, il cui progetto originale era risalente al secolo XII, \u00e8 frutto di un restauro in stile neoromanico, compiuto dall'ingegnere Giovanni Brocca tra il maggio 1864 e l'agosto 1865.\nNel transetto destro della basilica \u00e8 collocato un antico sarcofago romano che conteneva, secondo la tradizione, le spoglie dei tre Magi che Eustorgio trasport\u00f2 da Costantinopoli alla basilica di Santa Tecla. Le reliquie, che furono trafugate durante il saccheggio delle truppe di Federico Barbarossa nel 1162, furono in parte restituite nel 1904 venendo custodite nella teca posta sopra l'altare della cappella dei Magi. Degne di nota sono anche la cappella dei Visconti e la cappella Portinari, mentre le opere d'arte presenti nella basilica di Sant'Eustorgio che hanno particolare valenza artistica sono l'ancona della Passione, l'arca di Gaspare Visconti, l'arca di san Pietro martire, il monumento funebre a Giacomo Brivio, il monumento funebre a Pietro Torelli e monumento funebre di Stefano e Valentina Visconti.\nStoria.\nL'antica basilica paleocristiana.\nCon sant'Ambrogio inizi\u00f2 un programma di costruzione di basiliche dedicate alle varie categorie di santi: una basilica per i profeti (la \"basilica prophetarum\", in seguito ridenominata basilica di San Dionigi), una per gli apostoli (la \"basilica apostolorum\", che poi prese il nome di basilica di San Nazaro in Brolo), una per i martiri (la \"basilica martyrum\", che divenne in seguito la basilica di Sant'Ambrogio), una per le vergini (la \"basilica virginum\", ridenominata poi basilica di San Simpliciano).\nErano infatti dedicate ciascuna ad una diversa famiglia di santi, dato che non esisteva ancora l'usanza di intitolare le chiese a un solo santo. Il nome originario paleocristiano \"basilica trium magorum\" della basilica di Sant'Eustorgio deriva invece dai tre magi, dedicazione poi cambiata in \"Sant'Eustorgio\".\nLa basilica fu fondata probabilmente intorno all'anno 344 in epoca romana tardoimperiale nel periodo in cui la citt\u00e0 romana di \"Mediolanum\" (la moderna Milano) era capitale dell'Impero romano d'Occidente (ruolo che ricopr\u00ec dal 286 al 402). Secondo la tradizione, Sant'Eustorgio ricevette direttamente dall'imperatore Costante I, come dono, un enorme sarcofago di pietra contenente le reliquie dei Magi, proveniente dalla Basilica di Santa Sofia di Costantinopoli (dove erano stati inumati diversi decenni prima dall'imperatrice Sant'Elena, che li aveva ritrovati durante il suo pellegrinaggio in Terra Santa).\nTrasportato su un carro, questi si ferm\u00f2 nei pressi dei Corpi Santi di Milano, alle porte della citt\u00e0, poich\u00e9 i buoi che trainavano l'enorme peso, ad un certo punto, crollarono affaticati. Il vescovo Eustorgio, per\u00f2, interpret\u00f2 il tutto come volont\u00e0 delle reliquie stesse al fine di rimanere in quel punto, abbandonando l'idea di essere inumate nella Basilica di Santa Tecla, come era inizialmente previsto. Di conseguenza, venne fatto edificare un nuovo luogo di culto fuori dalle mura cittadine, ovvero una nuova basilica che in seguito venne intitolata proprio a Sant'Eustorgio, il quale chiese di esservi sepolto a sua volta proprio accanto ai Magi stessi.\nDal Medioevo a oggi.\nNel 1162, durante il saccheggio di Milano perpetrato dalle truppe dell'imperatore Federico Barbarossa, comandate da Rainaldo di Dassel, cancelliere imperiale del Barbarossa, si impossess\u00f2 dei corpi dei Magi due anni dopo, facendoli trasferire nel Duomo di Colonia, dove tuttora si trovano custodite in un prezioso reliquiario realizzato dall'orafo Nicola di Verdun. Nella Basilica di Sant'Eustorgio rimase invece il grande sarcofago, sul cui coperchio vennero scolpite una stella ed una scritta settecentesca \"Sepulcrum trium Magorum\"; inoltre, sempre secondo la tradizione, alla citt\u00e0 di Milano rimase soltanto una medaglia realizzata con una parte dell'oro donato dai Magi a Ges\u00f9, la quale viene esposta ad ogni Epifania vicino al grande sarcofago.\nNei secoli successivi, i milanesi tentarono invano di ottenere la restituzione delle reliquie a loro sottratte; fu soltanto nel 1903 che, grazie all'intervento del cardinal Andrea Carlo Ferrari, una piccola parte di esse ritornarono nella Basilica dall'anno successivo (due peroni, una tibia ed una vertebra) ed esse ancora oggi sono conservate in una teca vicino al sarcofago dei Magi.\nDal XIII secolo la basilica divenne la sede principale dell'Ordine domenicano a Milano. Nel 1219 Domenico di Guzman vi aveva inviato i primi due confratelli, Giacomo de Ariboldis da Monza e Robaldo di Albenga e l'anno successivo i frati si trasferirono nell'ospedale dei pellegrini presso la basilica, che gli fu definitivamente assegnata dal Papa l'11 aprile 1227.\nDavanti alla chiesa, tra il 2 e il 9 settembre 1300, furono bruciati vivi, come eretici condannati al rogo, i capi della setta dei guglielmiti: Maifreda da Pirovano, Andrea Saramita, suora Giacoma dei Bassani, e le spoglie di Guglielma la Boema, prelevate dal cimitero dell'Abbazia di Chiaravalle.\nTra i secoli XV e XVI fu priore della basilica Teodoro da Sovico, noto per il suo confessionario. L'attuale facciata della basilica, il cui progetto originale era risalente al secolo XII, \u00e8 frutto di un restauro in stile neoromanico, compiuto dall'ingegnere Giovanni Brocca tra il maggio 1864 e l'agosto 1865.\nDescrizione.\nEsterno.\nLa facciata presenta la tipica forma a capanna, con archetti sporgenti al di sotto del cornicione superiore, tre portali sormontati ciascuno da una lunetta musiva e una bifora con quella del portone centrale affiancata da due monofore. All'angolo sinistro, adiacente alla facciata del convento domenicano, vi \u00e8 il pulpito dal quale predicava l'inquisitore Pietro Martire.\nSul fianco meridionale della basilica prospettano le absidi delle cappelle gentilizie edificate fra Trecento e Quattrocento (v. sotto), restaurate tra il 1864 e il 1872 dall'architetto Enrico Terzaghi, che le liber\u00f2 dalle sovrastrutture accumulatesi tra il XVII e XVIII secolo. Preziosa fonte di notizie di prima mano sui restauri della basilica \u00e8 costituita dalla cronaca redatta dal sacerdote Paolo Rotta, che segu\u00ec tutte le fasi dell'intervento insieme all'ingegner Andrea Pirovano Visconti: entrambi saranno protagonisti, qualche anno dopo, del salvataggio della chiesa di San Vincenzo in Prato.\nIl campanile, posto sul retro della chiesa, venne eretto fra il 1297 e il 1309 secondo il tipico stile lombardo a mattoni e conci di pietra. Alto 75 metri, ospita un concerto di 6 campane. Sulla sommit\u00e0, in luogo della consueta croce, \u00e8 posta una stella a 8 punte, simbolo della stella che guid\u00f2 i Magi a Betlemme. Il campanile ospit\u00f2 il primo orologio pubblico d'Italia.\nInterno.\nL'interno della basilica \u00e8 suddiviso in tre navate sormontate da volte a crociera. Sono presenti sette coppie di pilastri a fascio, cinque dei quali composti in modo eterogeneo con coppie alternate di semi colonne e paraste. Di seguito vengono indicati i siti e le opere d'interesse storico artistico facenti parte del complesso della basilica.\nAltare maggiore.\nA decorazione dell'altare maggiore \u00e8 posta l'Ancona della Passione, commissionata alla fine del Trecento da Gian Galeazzo Visconti, realizzata da pi\u00f9 scultori tra i quali Jacopino da Tradate: il polittico in marmo \u00e8 composto da nove formelle scolpite in rilievo. L'ancona \u00e8 coronata da statue di santi e cuspidi.\nCimitero paleocristiano.\nGli scavi archeologici condotti negli anni cinquanta e sessanta del secolo XX hanno portato alla luce frammenti di sepolture, lapidi e vasi che testimoniano l'antichit\u00e0 delle pratiche di culto nell'area cimiteriale della basilica.\nSala Capitolare dell'ex convento domenicano.\nVi \u00e8 conservata la statua in pietra, risalente alla fine del secolo XIII, di Sant'Eugenio Vescovo, vissuto nel secolo IX e grande sostenitore del rito ambrosiano.\nSacrestia monumentale.\nVi sono conservate numerose reliquie, preziosi reliquiari e oggetti votivi in argento e metalli dorati dal secolo XIV al XVII.\nOrgano a canne.\nA ridosso della conca dell'abside, si trova l'organo a canne, costruito nel 1962 dalla ditta organaria milanese Balbiani Vegezzi-Bossi.\nLo strumento, a trasmissione elettrica con consolle mobile indipendente in navata, alla sinistra del presbiterio, ha due tastiere di 61 note ciascuna ed una pedaliera concavo-radiale di 32. La mostra dell'organo \u00e8 composta da canne di principale disposte a palizzata con cassa limitata al basamento.\nCripta e Cappellina degli Angeli.\n \nDietro l'altare maggiore, in corrispondenza della zona absidale sotto il livello del pavimento, sono visibili i resti di una primitiva aula basicale paleocristiana.\nNel sottocoro si apre una piccola cappella, interamente decorata con stucchi e affreschi recanti episodi della Bibbia e dei Vangeli, realizzati da Carlo Urbino nel 1575. Sulla pareti della cripta, la \"Leggenda dei Sette dormienti\", anch'essa di Carlo Urbino.\nAncona dei Magi.\nVoluta da Gian Galeazzo Visconti per ornare l'altare maggiore, \u00e8 un capolavoro della scultura milanese del 1347, attribuita a Jacopino da Tradate. Il trittico \u00e8 costituito da tre formelle cuspidate, contenenti episodi della vita dei Tre Magi. In particolare, al centro \u00e8 rappresentata l\"Adorazione dei Magi\", con un concerto angelico sullo sfondo. A sinistra, \"Annuncio dell'angelo ai magi\" e la loro partenza, mentre a destra \"I magi sono ricevuti da Erode\". Funge da paliotto d'altare un bassorilievo, anch'esso trecentesco, ritenuto un frammento della tomba di Uberto III Visconti, un tempo conservata nella chiesa.\nSotto la mensa, recentemente spostata secondo le norme post conciliari, un sarcofago duecentesco accoglie le spoglie dei Santi Eustorgio, Magno e Onorato.\nCappelle di Sant'Eustorgio.\nSul fianco destro della basilica, nonch\u00e9 tra la Sacrestia Monumentale (v. sopra) e la Cappella Portinari (v. sotto), si possono ammirare le seguenti cappelle gentilizie.\nCappella Brivio.\nCappella gentilizia di forme rinascimentali fatta edificare nel 1484 dalla famiglia Brivio, cui appartenevano importanti feudatari e magistrati della corte di Ludovico il Moro. Accoglie un polittico del secolo XV, capolavoro di Ambrogio da Fossano, che rappresenta una \"Madonna con bambino fra San Giacomo apostolo e Sant'Enrico vescovo\".\nSulla parete sinistra si trova il monumento sepolcrale di Giacomo Stefano Brivio. Il monumento fu commissionato dal figlio Giovanni Francesco Brivio allo scultore Francesco Cazzaniga e completato dopo la morte di quest'ultimo (1486) dal fratello Tommaso Cazzaniga e da Benedetto Briosco, attivi negli stessi anni alla Certosa di Pavia. Il sarcofago rettangolare in marmo bianco si eleva su colonne a candelabra decorate con motivi floreali. Al di sopra del sepolcro si trovano le figure del \"Padre Eterno benedicente\" fra \"Angeli inginocchiati\" e una \"Madonna col bambino\". L'arca \u00e8 ornata da cinque bassorilievi: l\"Annunciazione\", la \"Nativit\u00e0\", l\"Adorazione dei Magi\", la \"Circoncisione\" e la \"Fuga in Egitto\".\nCappella Torelli o di San Domenico.\nCostruita dalla famiglia Torelli tra il 1422 e il 1439 in stile gotico. Di particolare valore il monumento funebre a Pietro Torelli attribuito a Jacopino da Tradate. Il sarcofago poggia su sei eleganti colonne tortili, cui fanno da basamento tre leoni accucciati con espressioni fortemente caratterizzate e diverse fra loro. Una raffinata decorazione tardo-gotica copre la cassa, entro cui si aprono cinque nicchie con quattro santi ai lati e al centro la \"Madonna col Bambino\". Il gruppo centrale \u00e8 composto da \"Madonna in trono col Bambino\", che pone la mano sul capo del defunto inginocchiato in contemplazione. La morbidezza delle vesti e l'inconsueto gesto protettivo della Madonna conferiscono grande dolcezza alla rappresentazione. Sopra il sarcofago si trova il defunto giacente e un baldacchino coronato da una fastosa edicola con Dio Padre benedicente.\nLa decorazione ad affresco della volta e delle pareti si deve a Giovan Mauro della Rovere, detto il Fiammenghino, eseguita nel 1636 mentre l'altare marmoreo di San Domenico \u00e8 del XVIII secolo.\nCappella del Rosario o Crotta Caimi.\nL'originaria struttura quattrocentesca fu trasformata in forme tardo barocche da Francesco Croce (1732). Vi si trova la venerata statua della \"Madonna del Rosario\". Sulla parete sinistra, grande tela di Ambrogio da Figino raffigurante \"Sant'Ambrogio sconfigge gli ariani\" e, sotto di essa, il sarcofago funerario trecentesco di Protasio Caimi, attribuito a Bonino da Campione.\nCappella Visconti o di San Tommaso.\nLa cappella, realizzata su commissione di Matteo Visconti nel secolo XIII, accoglie il crocifisso, del medesimo periodo, dipinto del maestro che decor\u00f2 la cappella Dotto nella chiesa degli Eremitani a Padova.\nSulla volta, affreschi trecenteschi con i Quattro Evangelisti, sulla parete sinistra affresco del \"Trionfo di San Tommaso\" ed il monumento funebre di Stefano e Valentina Visconti, opera di maestri campionesi.\nCappella di San Vincenzo Ferrer.\n\u00c8 stata decorata alla fine del Cinquecento da Carlo Urbino e Andrea Pellegrini. Pala d'altare del Fiammenghino raffigurante la \"Madonna col Bambino, San Francesco e Santa Lucia\".\nCappella Visconti.\nVi sono collocati l'Arca di Gaspare Visconti, dei signori di Angera e Fontaneto e di Agnese Besozzi, tutti risalenti alla prima met\u00e0 del Quattrocento. All'altare, pala con San Tommaso davanti al crocifisso della scuola di Camillo Procaccini.\nCappella dei Torriani o di San Martino.\nGli affreschi della volta, opera di Michelino da Besozzo e databili intorno al 1440, rappresentano i simboli dei quattro evangelisti. Sulla parete sinistra \"La strage degli Innocenti\" di Giovan Cristoforo Storer.\nCappella dei Magi.\nNel transetto destro della basilica \u00e8 collocato un antico sarcofago romano che conteneva, secondo la tradizione, le spoglie dei tre Magi che Eustorgio trasport\u00f2 da Costantinopoli alla basilica di Santa Tecla. Come gi\u00e0 detto, le reliquie furono trafugate durante il saccheggio delle truppe di Federico Barbarossa nel 1162. In parte restituite nel 1904, sono attualmente custodite nella teca posta sopra l'altare della cappella.\nA fianco del sarcofago, l'affresco trecentesco con \"Sant'Eustorgio benedicente\". Sull'arcone d'ingresso, in alto, un dipinto di fine Quattrocento raffigura l\"Adorazione dei Magi\".\nCappella di San Paolo.\nDetta anche dell'Annunciata o Secchi, si trova sul lato sinistro della basilica, tra la Sacrestia Monumentale (v. sopra) e la Cappella Portinari (v. sotto). Nel 1620 Daniele Crespi ne decor\u00f2 la volta con \"San Paolo rapito in cielo\" e la scena della \"Visitazione\" sulla parete sinistra. Nella campata antistante la cappella \u00e8 collocato l'affresco strappato della \"Madonna del latte\" attribuita al maestro dei giochi Borromeo.\nCappella di San Francesco.\nDetta anche degli Arluno (dall'omonima famiglia nobiliare), si trova sul lato opposto alla Cappella di San Paolo (v. sopra). Sulla parete destra affresco trecentesco con \"Cristo che appare a San Domenico\".\nLa cappella Portinari.\nIn fondo alla basilica \u00e8 presente la maestosa cappella edificata tra il 1462 e il 1468 per volere del fiorentino Pigello Portinari, agente del Banco Mediceo a Milano, in onore di San Pietro Martire, predicatore domenicano ucciso da un eretico nel 1252. Lo stesso Pigello fu qui sepolto nel 1468.\nLa cappella, a pianta centrale e composta da due vani a pianta quadrata sormontati da cupole, costituisce la pi\u00f9 evidente testimonianza dell'applicazione dell'architettura di stampo fiorentino nella Milano del secolo XV.\nIl progetto e le decorazioni scultoree rimangono a tutt'oggi di difficile attribuzione, mentre il ciclo di affreschi, con episodi della vita del Santo e della Vergine, \u00e8 un capolavoro di Vincenzo Foppa. Il ciclo comprende \"Annunciazione\" (parete frontale), \"Assunzione della Vergine\" (parete d'ingresso), il \"Miracolo del Piede risanato\" e il \"Martirio di San Pietro Martire\" (parete sinistra), il \"Miracolo della nube\" e il \"Miracolo della falsa Madonna\" (parete destra).\nNei pennacchi, all'interno di quattro oculi sono raffigurati i quattro padri della chiesa: San Gregorio Magno, San Gerolamo, Sant'Ambrogio e Sant'Agostino.\nSull'altare \u00e8 visibile il ritratto del committente Pigello Portinari, inginocchiato davanti a San Pietro Martire.\nAll'ingresso della cappella si conservano, nella loro collocazione originaria, i due grandi candelieri in bronzo fuso realizzati nel 1653 dal Garavaglia.\nL'Arca di san Pietro martire.\nAl centro della cappella Portinari si trova la celebre \"Arca di san Pietro Martire\", capolavoro di Giovanni di Balduccio, della scuola di Giovanni Pisano, commissionata dai domenicani perch\u00e9 vi fossero deposti i resti del Santo. La paternit\u00e0 dell'opera \u00e8 confermata dall'iscrizione posta sul sarcofago: \"MAGISTER IOANNES BALDUCII DE PISIS SCULPSIT HANC ARCAM ANNO DOMINI MCCCXXXVIIII\" (\"Il maestro Giovanni di Balduccio da Pisa scolp\u00ec quest'arca nell'anno del Signore 1339\").\nIl sarcofago in marmo di Carrara \u00e8 composto da una cassa rettangolare con coperchio a tronco di piramide sul quale \u00e8 collocato un tabernacolo a cuspide che sovrasta le statue a tutto tondo di Maria assisa, san Domenico e san Pietro Martire. \u00c8 sorretto da otto pilastri in marmo rosso di Verona, ai quali sono addossate otto statue raffiguranti le virt\u00f9 teologali (frontali da sinistra: la Giustizia, la Temperanza, la Fortezza, la Prudenza) e morali (posteriori da sinistra: l'Obbedienza, la Speranza, la Fede, la Carit\u00e0). Sopra queste, le formelle che circondano il sarcofago rappresentano, da sinistra: i \"Funerali del Santo\", la \"Canonizzazione del Santo\", il \"Miracolo della Nave\", la \"Traslazione del corpo del Santo\", il \"Miracolo del muto\", il \"Miracolo della nube\", la \"Guarigione dell'infermo e dell'epilettico\", l\"Uccisione del Santo\"."}
{"id": "497093", "revid": "6923", "url": "https://it.wikipedia.org/wiki?curid=497093", "title": "Isole Spratly", "text": "Le Isole Spratly (in cinese: \u5357\u6c99\u7fa4\u5c9b, in pinyin: \"N\u00e1nsh\u0101 Q\u00fand\u01ceo;\" in vietnamita: \"Qu\u1ea7n \u0110\u1ea3o Tr\u01b0\u1eddng Sa\", in tagalog: \"Kapuluan ng Kalayaan\"), sono un arcipelago nel Mar Cinese Meridionale, giacente sul 10\u00ba parallelo, tra le coste del Vietnam, delle Filippine e del Brunei.\nStatus politico.\nRicco di giacimenti petroliferi nei suoi fondali, l'arcipelago \u00e8 composto da una trentina di isolotti e una quarantina di atolli, tutti di ridottissime dimensioni. \u00c8 un territorio fondamentalmente inospitale, ma che desta grande interesse da parte degli Stati del Sud-est asiatico per le sue risorse energetiche e per il suo interesse strategico; le sue isole sono infatti contese tra Vietnam, Filippine, Cina, Malaysia, Taiwan e Brunei.\nLe Filippine hanno la porzione pi\u00f9 estesa delle Spratly, mentre il Vietnam occupa il maggior numero di isole.\nAttualmente sono numerose le concessioni rilasciate dal Vietnam a compagnie petrolifere occidentali e statunitensi per l'estrazione del greggio. Anche la Cina ha rilasciato delle concessioni alla statunitense Crestone Energy Corporation.\nIsole artificiali cinesi.\nSecondo le rilevazioni dei satelliti della DigitalGlobe e pubblicate sulla pagina web della \"Asia Maritime Transparency Initiative\" del \"Center for Strategic and International Studies\" di Washington a giugno del 2015, la Cina aveva praticamente ultimato una pista d'atterraggio da 3\u00a0km costruita sull'isola artificiale, a sua volta creata dal nulla con sabbia, cemento e ferro dagli stessi cinesi, sulla barriera corallina conosciuta come \"Fiery Cross Reef\". L'azione ha suscitato le proteste degli USA e di tutti i paesi che avanzano pretese sull'area. Nell'ottobre 2015 l'Amministrazione USA ha deciso di far effettuare alla US Navy una serie di pattugliamenti ravvicinati agli isolotti artificiali cinesi al limite delle 12 miglia nautiche, decisione che rappresenta un vero guanto di sfida nei confronti della Cina.\nGeografia.\nLe Spratly occupano un totale di 5\u00a0km\u00b2 di terraferma e sono costituite da un centinaio di isole e isolotti sparsi in un'area di 410.000\u00a0km\u00b2 del Mar Cinese Meridionale.\nLa suddivisione territoriale \"de facto\" \u00e8 cos\u00ec realizzata:\nAltre aree disabitate risultano controllate dalle Filippine, ma sono contese, altre ancora non sono occupate n\u00e9 controllate da alcuno Stato e risultano di ambigua assegnazione.\nLetteratura.\nNelle isole Spratly \u00e8 ambientato il libro di Tom Clancy \"Quota periscopio\", un saggio a cavallo tra fantapolitica e guerra.\nVengono citate anche nel libro di Jack Du Brul \"Operazione Vulcano\"."}
{"id": "497097", "revid": "339392", "url": "https://it.wikipedia.org/wiki?curid=497097", "title": "Yajirobai", "text": ""}
{"id": "497105", "revid": "287204", "url": "https://it.wikipedia.org/wiki?curid=497105", "title": "Ti Kniver I Hjertet", "text": "Ti Kniver I Hjertet \u00e8 un album di Magne Furuholmen e Kjetil Bjerkestrand del 1994 e fa da colonna sonora al film norvegese \"La lunga estate di Otto\" (\"Ti kniver i hjertet\").\nLista delle tracce.\n\"Lyckliga gatan\" \u00e8 la cover svedese del 1967 de \"Il ragazzo della via Gluck\"."}
{"id": "497106", "revid": "125828398", "url": "https://it.wikipedia.org/wiki?curid=497106", "title": "L'inventore di sogni", "text": "L'inventore di sogni (\"The Daydreamer\") \u00e8 un romanzo per l'infanzia di Ian McEwan del 1994. Il libro narra la storia di \"Peter Fortune\", un ragazzo che ama sognare e ha una grandissima immaginazione. Gli adulti lo considerano erroneamente un ragazzo difficile perch\u00e9 \u00e8 un po' distratto. Ogni capitolo del racconto rappresenter\u00e0 per Peter un'occasione per crescere e maturare, nella difficile strada verso l'adolescenza.\nIl significato profondo del libro \u00e8 quello di crescere attraverso i sogni, che ti danno il coraggio necessario per affrontare le difficolt\u00e0 della vita. Peter utilizza questo coraggio per esempio per affrontare il prepotente della sua scuola, grazie alla sicurezza guadagnata dopo la vittoria durante lo scontro con il famelico gatto dei vicini.\nCollegamenti esterni.\n[[Categoria:Romanzi di autori inglesi|Inventore di sogni"}
{"id": "497107", "revid": "1501558", "url": "https://it.wikipedia.org/wiki?curid=497107", "title": "Ballista", "text": " \nLa \"Historia Augusta\" lo elenca tra i Trenta Tiranni.\nBiografia.\nBallista accompagn\u00f2 l'imperatore Valeriano in Oriente per la campagna contro i Sasanidi, con il titolo di prefetto del pretorio (260-261). Quando Valeriano fu sconfitto e catturato a Edessa, i Sasanidi penetrarono nel territorio romano, sparpagliandosi per tutta l'Asia minore, allo scopo di saccheggiare. Ballista, in accordo con Macriano, \"praepositus annonae expeditionalis\" e \"procurator arcae expeditionis\" (responsabile dell'amministrazione e dell'alloggiamento della campagna contro i sasanidi), trasport\u00f2 le sue truppe in Cilicia, dove, in diversi punti della costa, sconfisse le truppe nemiche e tolse l'assedio sasanide alla citt\u00e0 di Pompeiopoli, distruggendo molte formazioni nemiche e riprendendo grandi quantit\u00e0 di bottino. Riusc\u00ec inoltre nell'impresa di intercettare i bagagli e le concubine del gran re, Sapore I, che decise di ritirarsi.\nDopo che l'esercito sasanide era rientrato a Ctesifonte, sconfitto anche da Odenato e la zona era stata pacificata, essendo l'imperatore legittimo, Gallieno (figlio e collega di Valeriano), lontano in Occidente, Ballista decise di sostenere Macriano Maggiore, che controllava il tesoro dell'esercito, e acconsent\u00ec all'elevazione al rango di augusti dei figli di quest'ultimo, Macriano Minore e Quieto, che gli confermarono il titolo di prefetto del pretorio.\nNel 261, Ballista rimase in Oriente con Quieto mentre i due Macriani, padre e figlio, si mossero con l'esercito in Occidente, per venire sconfitti dai generali fedeli a Gallieno nell'Illirico e uccisi dai propri soldati. Ballista, dopo la sconfitta dei Macriani, fece uccidere Quieto, ma non riuscendo a mantenere la posizione, dato che molte citt\u00e0 gli si erano rivoltate contro, si ritir\u00f2 a Emesa, dove fu attaccato da Odenato, alleato di Gallieno, che, nel novembre di quello stesso anno sconfisse e trucid\u00f2 Ballista, mentre gli abitanti della citt\u00e0 uccidevano Quieto.\nNella cultura popolare.\nBallista \u00e8 il protagonista della serie \"Il guerriero di Roma\" di Harry Sidebottom, una serie di sei romanzi pubblicati dal 2008 al 2013, ed editi in Italia dalla Newton Compton Editori dal 2009 al 2017."}
{"id": "497109", "revid": "1702319", "url": "https://it.wikipedia.org/wiki?curid=497109", "title": "Casaleone", "text": "Casaleone (\"Casale\u00f2n\" o \"Casel\u00f2n\" in veneto) \u00e8 un comune italiano di abitanti della provincia di Verona in Veneto.\nGeografia fisica.\nCasaleone dista circa 5 chilometri da Cerea e 40 a sud-est da Verona.\nStoria.\nNel corso dell'et\u00e0 del Ferro (fino alla met\u00e0 del I secolo a.C.) il territorio di Casaleone sembra completamente spopolato; scarsa, peraltro, \u00e8 la documentazione in tutta l'area delle Valli Grandi, forse perch\u00e9 in questo periodo \u00e8 soggetta ad inondazioni e paludamenti.\nSolo con la romanizzazione del territorio e quindi con la centuriazione, che comporta lavori di disboscamento e di bonifica, inizi\u00f2 il popolamento del paese. Sulla base dei ritrovamenti si pu\u00f2 ritenere che i primi insediamenti fossero modeste fattorie attorno ai corsi d'acqua, al centro di piccole o medie propriet\u00e0.\nIl primo documento noto attestante l\u2019esistenza del villaggio di Casaleone risale al 1104. Con questo documento la contessa Matilde di Canossa conferma al monastero di San Benedetto di Polirone i beni siti in Casaleone del feudo dei Sanbonifacio. Bisogna giungere tra il 1300 e 1400 per conoscere illustri famiglie che hanno legato il nome a Casaleone, i Rangoni e i Dal Verme. La ribellione a Venezia di Luigi Dal Verme nel 1437 comporta la confisca dei suoi beni e diritti. La dominazione veneziana favorisce il ripopolamento e lo sviluppo agricolo, che si intensificano attorno alle corti nel corso del XV e XVI secolo. In quest\u2019epoca \u00e8 attestata la presenza di insigni casate: i Serego Alighieri, i Morandi Rizzoni, i Canossa, i Sanguinetti, i Cagalli, i Basadona, i Michiel e i Boldieri.\nL'unica struttura identificabile come una villa urbano-rustica \u00e8 quella in cui fu trovato uno dei tesori romani: il ripostiglio della Venera, ai confini tra il comune di Casaleone e quello di Sanguinetto.\nL'altro grande tesoro romano di Casaleone \u00e8 il Tesoretto di Sustinenza, interrato probabilmente nel 50 a.C. ad opera forse di un personaggio che si apprestava a partire per prendere parte alla guerra civile tra Cesare e Pompeo e che non fece pi\u00f9 ritorno. Decise di nascondere i suoi risparmi lungo l'argine del Cavariolo, da identificarsi nel tracciato fiancheggiante il corso del Tartaro, grande via di comunicazione.\nI due recipienti, rinvenuti nel 1888 e nel 1901 da alcuni lavoratori della terra, contenevano complessivamente 2145 monete, comprese in un arco cronologico che va dal 206 a.C. al 51 a.C.: 728 denari, 1415 quinari e 2 assi.\nIl Tesoretto di Sustinenza, studiato dalla dott.ssa Denise Modenesi del Museo di Castelvecchio, \u00e8 rimasto esposto nella Sala della Reggia del Museo stesso nel dicembre 2003 ed \u00e8 tornato a Casaleone dal 15 al 30 aprile 2004.\nCultura.\nEventi.\nOpen Internazionale di Scacchi del \"Basso Veronese\" organizzato ogni anno dal Circolo - A.S.D.\"A. Karpov\" - Casaleone Scacchi alla fine del mese di Maggio\nFiera del \"Radicchio Rosso di Verona\" a Casaleone\nClickPark: festival artistico/musicale nato nel 2006 e organizzato dall'Associazione ClickCasaleone\nEconomia.\nFa parte dell'area di produzione del Riso Nano Vialone Veronese che viene coltivato su terreni della pianura veronese irrigati con acqua di risorgiva, e della zona del mobile d'arte.\nIl comune ha una particolare vocazione agricola; un prodotto tipico e meritevole di nota che viene coltivato \u00e8 il Radicchio di Verona. Presenti anche allevamenti avicoli.\nInfrastrutture e trasporti.\nFra il 1934 e il 1965 il territorio comunale fu attraversato dalla linea ferroviaria Treviso-Ostiglia. La stazione di Casaleone si trovava a circa cinque chilometri di distanza dal centro abitato.\nSport.\nL'unico Circolo di Scacchi del \"Basso Veronese\" \u00e8 l'A.S.D.\"A. Karpov\" - Casaleone Scacchi che \u00e8 ufficialmente riconosciuto dalla F.S.I. Nel 2011 ha promosso contemporaneamente due squadre in Serie C nel Campionato Nazionale Italiano a Squadre di Scacchi. Risultato prestigioso mai ottenuto prima da nessun Circolo di Scacchi del \"Basso Veronese\".\nLa societ\u00e0 calcistica principale del paese \u00e8 l'A.S.D Casaleone 1956, che porta i colori giallo-blu. La squadra nella stagione calcistica 2013/2014 ha ottenuto la promozione, attraverso i Play-Off, in Prima Categoria dopo due retrocessioni consecutive.\nAltra squadra: A.S.D. Sustinenza Calcio (1978)"}
{"id": "497124", "revid": "47767", "url": "https://it.wikipedia.org/wiki?curid=497124", "title": "Sant'Eustorgio (disambigua)", "text": ""}
{"id": "497129", "revid": "2175", "url": "https://it.wikipedia.org/wiki?curid=497129", "title": "O-fenantrolina", "text": ""}
{"id": "497130", "revid": "1106276", "url": "https://it.wikipedia.org/wiki?curid=497130", "title": "Balaton", "text": "Il lago Balaton chiamato anche \"mare magiaro\", si trova nell'Ungheria occidentale ed \u00e8 il pi\u00f9 grande lago dell'Europa centrale.\nLa lunghezza massima \u00e8 di e la larghezza massima di per una superficie di . A met\u00e0 viene attraversato dalla Penisola di Tihany, che ne restringe la larghezza fino a . La profondit\u00e0 media ammonta a , quella massima a . A causa della bassa profondit\u00e0 l'acqua in estate si riscalda fino a . La riva meridionale del lago \u00e8 pianeggiante, quella settentrionale \u00e8 lambita dalle propaggini dei monti Bakony e dai vigneti del Badacsony.\nI Romani chiamavano il lago Balaton \"Pleso\". Il nome ungherese deriva dallo slavo \"blatna\", che significa \"acquitrino\". Le spiagge, i bagni e le fonti termali dei dintorni attirano molti turisti stranieri. Ha importanza economica anche la viticoltura.\nGeografia.\nIl lago Balaton si trova al centro della regione transdanubiana, tra il margine sudorientale dei monti Bakony, la regione delle colline del Transdanubio e la campagna del Mez\u0151f\u00f6ld.\nIl Balaton si trova a circa a sud ovest di Budapest, ed \u00e8 facilmente raggiungibile in auto tramite l'Autostrada M7, che permette di arrivare a Si\u00f3fok, sulla riva sud-occidentale del lago, in poco pi\u00f9 di un'ora.\nImmissari ed emissari.\nIl \"Kis-Balaton\" (it. \"Piccolo Balaton\") \u00e8 un lago che si trova a sud-ovest del lago Balaton. Un tempo faceva parte del lago, finch\u00e9 non \u00e8 stato tagliato fuori a causa dell'abbassamento della superficie dello specchio d'acqua. Il Kis-Balaton \u00e8 una componente vitale per l'immissione di acqua dolce nel lago Balaton, poich\u00e9 il suo unico grande immissario, il Zala, sfocia poi nel Balaton. Le sue aree paludose e i vari canneti servono da naturale filtro dell'acqua ed ospitano molte specie rare di piante, rettili ed uccelli. \nNegli anni venti vennero bonificate parti consistenti dell'area paludosa. Il corso del Zala venne ridisegnato e l'acqua sporca non depurata del fiume venne deviata direttamente nel Balaton. Come conseguenza, il Balaton cominci\u00f2 a riempirsi di alghe e a perdere il suo equilibrio ecologico. Per questo nel 1949 l'area attorno al Kis-Balaton e alla parte meridionale del Balaton venne dichiarata riserva naturale e nel 1986 ampliata fino a ettari. Nel 1986 cominci\u00f2 infine anche il ripristino del Kis-Balaton. Per questo la qualit\u00e0 dell'acqua del Balaton miglior\u00f2 nettamente.\nIl fiume Zala \u00e8 con i suoi di lunghezza e una portata d'acqua media di uno dei fiumi pi\u00f9 piccoli dell'Ungheria, \u00e8 tuttavia il principale immissario del Balaton. Il Zala sfocia nel Kis-Balaton e lo lascia ad est, per poi impaludarsi. A sud di Keszthely il Zala esce dalla regione paludosa arricchito di ossigeno e sfocia alcune centinaia di metri pi\u00f9 a est nel lago Balaton. Oltre che dal \"Zala\" il lago Balaton viene alimentato da circa 30 corsi d'acqua regolari e 20 a regime torrentizio.\nPer poter regolare il livello dell'acqua lacustre, venne costruita la chiusa di Si\u00f3 presso Si\u00f3fok. Attraverso questa chiusa l'acqua in esubero viene deviata tramite il canale di Si\u00f3. Questo canale, che in effetti \u00e8 quindi l'emissario del Balaton, fluisce verso sud-est attraverso il territorio delle province di Somogy, Fej\u00e9r e Tolna, quindi in poco oltre la citt\u00e0 di Szeksz\u00e1rd confluisce nel Danubio dopo un percorso di circa . Questo canale risale in parte al periodo romano e venne citato gi\u00e0 da Plinio il Vecchio.\nGeologia.\nIl paesaggio del lago Balaton \u00e8 costituito principalmente da strati mesozoici che assomigliano alle rocce alpine. Questo segmento crostale si \u00e8 tuttavia spostato ad est prima che le Alpi sorgessero. Per questo gli strati hanno conservato la loro composizione originaria. Il Balaton \u00e8 nato circa anni fa (Olocene) tramite l'erosione: probabilmente il bacino \u00e8 stato eroso dal vento. Vicino all'odierna Keszthely si sono formati parecchi laghi minori, che si sono ampliati verso nord-est nel corso di anni. Le formazioni geologiche sono nate da un vulcanesimo un tempo attivo, p.e. le colonne basaltiche presso il monte Badacsony, le formazioni coniche formatesi da geyser a Tihany o il lago termale di H\u00e9v\u00edz.\nIdrografia.\nIdrogeologia.\nLa portata del Balaton dipende dalle precipitazioni, dagli immissari, dall'evaporazione e dalla regolazione idrica della chiusa di Si\u00f2. Le precipitazioni contribuiscono con circa un miliardo di metri cubi d'acqua piovana nel bacino idrico di . A questi si aggiungono 370 milioni di metri cubi di precipitazioni atmosferiche nel lago Balaton e 500 milioni di metri cubi di acqua dolce di diversi torrenti e del fiume Zala. Nonostante queste immissioni, in estate si osserva una diminuzione del livello idrico di parecchi centimetri dovuta all'evaporazione.\nAndamento delle onde.\nPer la forza del vento sulla superficie dell'acqua si formano, a seconda dell'intensit\u00e0 di questo, increspature alte dai 0,5 ai . La bassa profondit\u00e0 e la scarsa viscosit\u00e0 dell'acqua perlopi\u00f9 molto calda favoriscono la formazione delle onde. Il vento che soffia per lo pi\u00f9 perpendicolarmente sopra al lago viene rafforzato dalle colline e dalle valli del nord. Ci\u00f2 porta ad un susseguirsi di onde pi\u00f9 alte e ad intervalli liberi senza onde. In seguito alla riflessione del fondo lacustre si formano interferenze. Se questi influssi si presentano contemporaneamente, si possono formare nonostante la lunghezza interna onde relativamente alte. L'onda pi\u00f9 alta mai registrata finora in condizioni di vento che soffiava da nord vicino alla riva misurava , in pieno lago si \u00e8 arrivati invece a . Con il vento l'onda media \u00e8 alta un metro e lunga dai 2 ai 12 metri. Quando il vento soffia forte, le onde si esauriscono entro le due ore.\nSuperficie lacustre.\nPoich\u00e9 in caso di effetti eolici si accumulano notevoli quantit\u00e0 d'acqua, spesso si pu\u00f2 osservare o una chiara diminuzione o un chiaro aumento della quantit\u00e0 d'acqua. I venti che attraversano il lago nella direzione della lunghezza del lago causano grandi oscillazioni con un tempo di pendenza di 5-11 minuti. Tra localit\u00e0 tra loro distanti sul Balaton possono risultare essenziali differenze dello specchio lacustre. Oscillazioni perpendicolari, arretramenti, il frastagliamento costiero con le sue numerose rade rendono impossibile ogni previsione. Nell'ultima oscillazione, osservata il 14 maggio 1962, lo specchio lacustre presso Keszthely \u00e8 diminuito per nove ore di ed \u00e8 aumentato di presso Als\u00f3\u00f6rs. L'oscillazione maggiore \u00e8 stata misurata in direzione obliqua (durata dell'oscillazione circa 1,5 ore) con il vento che soffiava da nord nel bacino sudoccidentale Als\u00f3\u00f6rs () e Si\u00f3fok ().\nCorrenti.\nFattori influenti per le correnti nel lago sono la rotazione terrestre ed il vento. In superficie l'acqua scorre sospinta dal vento (da NW) in direzione NE. A questo si contrappone l'acqua sul fondo del lago che, a causa della rotazione della Terra e della gravitazione, scorre da est ad ovest. A causa della grande escursione si possono misurare grandi valori di flusso tra i singoli bacini ed anche nelle insenature. I valori pi\u00f9 alti di corrente si misurano sulla superficie dell'acqua tra la penisola di Tihany e la riva presso Szant\u00f3d, poich\u00e9 qui ha luogo uno scambio d'acqua molto grande nella stretta sezione tra il bacino nord e quello di sud-ovest, raggiungendo velocit\u00e0 di corrente tra 1,4 e .\nMeteorologia.\nVenti.\nLa direzione del vento prevalente, chiamata dai pescatori del lago \"vento principale\", \u00e8 N nella parte sud-est del Balaton presso Tihany e Keszthely, e NW nella parte ad est tra Balatonkenese e Tihany. \nAl di fuori dei mesi primaverili ed estivi prevalgono venti da SO e SW. \nTempeste non sono molto frequenti nella regione, ma possono essere pericolose per la navigazione, poich\u00e9 i venti durante una tempesta possono diventare pi\u00f9 forti all'improvviso e raggiungere velocit\u00e0 di (parzialmente nel giro di 10-20 minuti).\nLa maggior parte delle tempeste sorgono in seguito ad una debole corrente da S, la quale per\u00f2 si trasforma in breve tempo in un vento forte di NW.\nLa raffica di vento pi\u00f9 forte mai misurata finora raggiunse la velocit\u00e0 di il 13 luglio 1961. Il mese pi\u00f9 ventoso \u00e8 aprile, mentre il meno ventoso \u00e8 settembre con venti di tempesta in media una volta ogni 10 giorni.\nAll'inizio dell'estate si sviluppano spesso anche tempeste (in media ogni tre giorni) con venti fino a .\nAttraverso la funzione riparatrice dal vento della penisola di Tihany e delle sue colline, la velocit\u00e0 del vento nelle tempeste intorno alla riva nord (tra Balatonf\u00fcred e Si\u00f3fok) si riduce in parte del 60%.\nA causa delle dimensioni del lago, e della grande differenza tra lunghezza e larghezza, \u00e8 normale che prevalgano differenti condizioni atmosferiche nelle diverse regioni del lago. Da un lato pu\u00f2 fare una tempesta, mentre dall'altro pu\u00f2 essere privo di vento!\nIl servizio meteorologico locale gestisce un osservatorio di preallarme a Si\u00f3fok, che analizza ed elabora i dati atmosferici raccolti al Balaton.\nDal 1\u00ba maggio al 30 settembre vengono emessi anche avvisi di tempesta da quest'osservatorio. Gli avvisi di allarme vengono scaglionati in due livelli e vengono emessi sotto forma di sequenze diverse di segnali luminosi in 24 punti del lago.\nClima\nIl lago Balaton si trova nella zona di clima continentale moderato e per questo ha una media di ore di sole annue.\nI mesi pi\u00f9 caldi sono giugno, luglio ed agosto, con temperature di giorno intorno ai 28\u00b0 e 17\u00b0 di notte.\nGiugno \u00e8 il mese pi\u00f9 soleggiato con 10 ore di sole al giorno di media.\nI mesi pi\u00f9 secchi sono agosto e settembre con soli sei giorni di pioggia in media.\nFlora e fauna.\nIl territorio del Balaton ospita molte specie rare e protette di piante e animali.\nTra le piante, vanno segnalate numerose specie termofile che possono essere coltivate nei giardini dei pendii esposti a sud della costa settentrionale: mandorli, fichi, melograni ecc.\nMolto significativa la variet\u00e0 di uccelli: circa 250 specie, di cui 27 assolutamente protette. Tra questi menzioniamo la cicogna nera, il cormorano, il gufo comune, il picchio nero, la spatola, diversi aironi ecc.\nTra gli insetti, va rilevata la variet\u00e0 di farfalle, con circa 800 specie.\nParco nazionale.\nPer la ricchezza di piante e animali rari e per la presenza di formazioni geologiche particolari \u00e8 stato istituito nel 1997 il Parco nazionale del Balaton (\"Balaton-Felvid\u00e9ki Nemzeti Park\"), che copre circa lungo la costa settentrionale, dalla penisola Tihany fino al Kis-Balaton.\nDal punto di vista paesaggistico il Balaton \u00e8 molto vario, si incontrano ad esempio ancora i geyser, che provengono dal tempo del vulcanismo. \nUna particolarit\u00e0, conosciuta anche fuori dei confini dell'Ungheria, sono i \"mari di pietra\" del Bacino di K\u00e1l (K\u00e1li-medence). Inoltre vi sono resti pietrificati del \"mare della Pannonia\" nel Parco Nazionale, che comprende i monti Keszthely, in cui si possono trovare specie rare di piante.\nIl territorio paludoso del \"piccolo Balaton\" (Kis-Balaton) si distingue per le sue riserve naturali di uccelli e bufali.\nKis-Balaton (Piccolo Balaton).\nIl Kis-Balaton (piccolo Balaton) era anticamente l'insenatura sud-ovest del Balaton. A causa di processi di sedimentazione del fiume Zala, per cui da anni la palude del Kis-Balaton fa da filtro biologico, di trasformazione in torba e da interventi umani, gi\u00e0 dall'inizio del XIX secolo \u00e8 avvenuta la divisione dal Balaton. In seguito scomparvero grandi zone del vecchio Kis-Balaton. L'estensione originaria di si ridusse fino a mezzo km\u00b2, ed il territorio paludoso perse la sua funzione purificatrice e protettiva per il Balaton.\nDalla met\u00e0 del XX secolo il Balaton correva il rischio di essere lentamente interrato e perse sempre pi\u00f9 il suo equilibrio biologico. I grandi peggioramenti della qualit\u00e0 dell'acqua fu visibile in modo pi\u00f9 evidente nell'insenatura di Keszthely. Nell'estate del 1966 vi fu un'invasione di alghe azzurre, causata dall'alto inquinamento anorganico del fiume Zala. Questo fatto diede impulso perch\u00e9 si prendessero provvedimenti e cos\u00ec si inizi\u00f2 con il recupero biologico del Kis-Balaton. Oggi il Kis-Balaton, il cui specchio d'acqua sorge circa 2 metri sopra quello del Balaton, si estende di nuovo su una lunghezza di , con una capacit\u00e0 di 28 milioni di metri cubi. Tra l'altro i due laghetti interni (Feneker ed il bacino dell'H\u00eddv\u00e9ger) sono di nuovo parte del Kis-Balaton, e sono ritornati ad essere un filtro naturale, biologico per l'acqua del Balaton. In programma \u00e8 l'allargamento della zona protetta per il 2010.\nIl territorio, unico in Europa, con la sua aria pura, il gioco di luci del paesaggio \u00e8 con la sua flora e la sua fauna un elemento ecologico di grande importanza. Nel biotopo ripariale vivono numerose specie protette di pesci, piante, rettili e pi\u00f9 di 270 specie di uccelli. Nel 1979 il Kis-Balaton fu accolto nella lista di Ramsau delle \"acque d'importanza internazionali\", e dal 1997 \u00e8 parte del parco nazionale del Balaton (Balaton-Felvid\u00e9ki Nemzeti Park).\nDei circa ettari del territorio protetto complessivo del Kis-Balaton, ettari sono fortemente protetti. A questo territorio chiuso si pu\u00f2 accedere solo accompagnati da personale specializzato. La riserva di bufali e l'isola di K\u00e1nyav\u00e1r (K\u00e1nyav\u00e1r Sziget) presso il villaggio di Balatonmagyar\u00f3d si possono visitare liberamente.\nRiserva di bufali del Kis-Balaton.\nI bufali abitano da molti secoli nel bacino dei Carpazi e sono da considerarsi tra le specie animali ungheresi pi\u00f9 antiche.\nAll'inizio del XIX secolo c'erano in Ungheria almeno animali. I \"magiari\" li utilizzavano come animali da tiro, da carne e da latte.\nFu la famiglia dei conti Festetics che, intorno al 1800, introdusse i bufali sui suoi pascoli accanto al territorio paludoso del Kis-Balaton.\nDopo la seconda guerra mondiale la situazione cambi\u00f2 rapidamente, poich\u00e9 i bufali furono sostituiti rapidamente da trattori e macchine agricole.\nI pochi esemplari che ancora vivono nella Puszta di K\u00e1polna, sopravvivono come attrazione turistica, e sono ammirati da molti turisti che accorrono dal Balaton e da altre regioni turistiche dell'Ungheria per vedere gli ultimi esemplari di una specie, che in molte parti d'Europa \u00e8 gi\u00e0 estinta.\nAll'inizio degli anni novanta la Puszta di K\u00e1polna fu annessa con i suoi bufali nel parco nazionale del Balaton (Balaton-Felvid\u00e9ki Nemzeti Park), dando inizio al primo programma di protezione dei bufali dell'Ungheria. In meno di 20 anni il numero dei bufali \u00e8 passato da 16 a pi\u00f9 di 200, il che rappresenta un quarto della riserva di quest'animale presente in Ungheria. Compito della riserva, nei suoi 120 ettari, \u00e8 non solo quello di ridare una patria ai bufali in Ungheria, ma anche quello di avvicinare la storia e l'allevamento di questi animali ai visitatori interessati.\nInfrastruttura.\nDirettrici di traffico.\nIl lago Balaton \u00e8 ben collegato da direttrici di traffico per il turismo. L'Autostrada M7 porta oggi direttamente da Budapest fino al lago Balaton. Gi\u00e0 nel 1861 venne costruita sulla riva meridionale una linea ferroviaria che collegava Budapest con il porto di Trieste. Nel 1909 venne infine aperta la linea ferroviaria settentrionale. Oggi ogni localit\u00e0 sul Balaton \u00e8 raggiungibile con il treno. Sempre critica \u00e8 la sicurezza dei passaggi a livello. Nel maggio 2003 avvenne un grave incidente con un pullman ad un passaggio a livello incustodito vicino a Si\u00f2fok dove persero la vita anche parecchi turisti tedeschi.\nDei collegamenti oltre le linee ferroviarie si occupano le autocorriere ungheresi, per esempio Bakony Volan. Nel lembo occidentale del Balaton si trova l'aeroporto del Balaton a S\u00e1rmell\u00e9k. Vicino a Si\u00f3fok si trova un altro aeroporto regionale a Kiliti.\nEconomia.\nTurismo.\nNel 2004 furono contati circa un milione di turisti nella regione del lago Balaton, che con circa 4,3 milioni di pernottamenti, contribuirono per una grossa fetta all'industria del turismo ungherese.\nLa quota di turisti tedeschi si attesta al 21,3%. Se si considerano solo i turisti stranieri, la quota di tedeschi sale addirittura al 50%.\nPesca.\nLa pesca nel Balaton \u00e8 praticata da anni, come \u00e8 testimoniato da diversi ritrovamenti archeologici. Si pescano anguille, carpe, lucci, carassi, tinche, siluri e soprattutto il luccioperca (\"fogas\"). Complessivamente vi sono 50 specie di pesci, di cui circa 15 oggetto di pesca da parte di pescatori di professione.\nNavigazione.\nLa prima compagnia di navigazione sul lago Balaton fu fondata alla fine del XVIII secolo dalla famiglia Festetics (di Keszthely). Nel 1777 fu allestito il primo servizio di traghetti che collegava Tihany e Sz\u00e1nt\u00f3d. Il servizio passeggeri fu per\u00f2 interrotto poco dopo la morte del conte Gy\u00f6rgy Festetics.\nCicloturismo.\nDal 1990 \u00e8 tornato il cicloturismo nella zona del Balaton. Vi sono molte piste ciclabili che collegano le localit\u00e0 attorno al lago.\nMotociclismo.\nNelle vicinanze del lago sarebbe dovuto sorgere il Balatonring Circuit Zrt, un circuito che era destinato ad essere tappa del calendario della MotoGP. L'opera, i cui lavori vennero avviati nel 2008, non \u00e8 mai stata conclusa (a causa del ritardo accumulato, il Gran Premio motociclistico d'Ungheria fu annullato sia nel 2009 sia nel 2010) e l'intero progetto \u00e8 stato abbandonato."}
{"id": "497132", "revid": "14806", "url": "https://it.wikipedia.org/wiki?curid=497132", "title": "Del Tha Funkee Homosapien", "text": ""}
{"id": "497133", "revid": "287204", "url": "https://it.wikipedia.org/wiki?curid=497133", "title": "Wild Seed", "text": "L'album Wild Seed \u00e8 il secondo album da solista di Morten Harket (quello di pi\u00f9 grande successo) ed il primo cantato in lingua inglese. L'album contiene il primo brano da autore di Harket: \"Lay me down tonight\" (che poi \u00e8 stato inserito nel successivo album, in lingua norvegese, \"Vogts Villa\", come \"Vuggevise\"); il pezzo di punta \u00e8 la prima traccia dell'Album: \"A kind of Cristmas card\" che ha sbancato le classifiche norvegesi per un intero anno; altri pezzi di punta del lavoro sono: \"Brodsky Tune\" pezzo sofferente, con toni assolutamente agghiaccianti, sulla terribile guerra in Bosnia (pare Harket lo abbia cantato una volta sola!); quindi \"Los Angeles\", che il cantante ha portato allo show degli Spellermaprisen, cos\u00ec come \"East Timor\", pezzo di rivendicazione della indipendenza per l'isola orientale, per cui Harket si \u00e8 molto battuto."}
{"id": "497134", "revid": "767487", "url": "https://it.wikipedia.org/wiki?curid=497134", "title": "Del tha Funkee Homosapien", "text": "Biografia.\nCugino di Ice Cube, ha iniziato la carriera nel mondo dell'hip hop proprio nel vecchio gruppo di Ice Cube, i Lench Mob, ma si distingue fortemente dal rap violento del cugino per lo humor che permea le sue liriche.\nPer la Elektra/Asylum pubblica il suo album di esordio, \"I Wish My Brother George Was Here\" nel 1991, le cui produzioni sono affidate ad Ice Cube.\nNel 1993 Teren pubblica il suo secondo lavoro, \"No Need for Alarm\", che si caratterizza per un suono diverso dalla sua prima opera, pi\u00f9 raffinato e con venature di jazz. Il prodotto ha scarsa rilevanza commerciale, il rapper californiano lascia la Elektra e rimane in silenzio fino al 1998 quando pubblica il risultato della sua collaborazione con i rapper Casual e Souls of Mischief, \"Future Development\" esce sotto etichetta Hieroglyphics Records.\nOltre a numerose collaborazioni specialmente dopo il 2000, Del ha pubblicato altri 4 album: \"Both Sides of the Brain\" e \"Deltron 3030\" nel 2000 (con collaborazioni di Dan the Automator e Kid Koala), \"Future Development\" nel 2001, e \"Full Circle\" del 2003."}
{"id": "497135", "revid": "767487", "url": "https://it.wikipedia.org/wiki?curid=497135", "title": "Queimada", "text": "Queimada \u00e8 un film del 1969 diretto da Gillo Pontecorvo e interpretato da Marlon Brando.\nFilm drammatico in chiave politica, vuole essere una critica di ogni forma di colonialismo, e si avvale di cast su cui si distingue la recitazione di Marlon Brando, con cui il regista ebbe diversi scontri dialettici riguardo all'interpretazione del ruolo assegnatogli.\nGirato quasi interamente a Cartagena, in Colombia, il regista us\u00f2 per protagonisti molti nativi locali (la maggior parte dei quali non sapeva neppure cosa fosse il cinema), analfabeti, in una condizione molto simile a quella degli abitanti delle colonie sfruttati dai bianchi e diffidenti verso gli stranieri. A conferma di ci\u00f2, come raccontato da Pontecorvo stesso, quando la produzione in cerca di attori locali intravide Evaristo M\u00e1rquez e tent\u00f2 di avvicinarlo per affidargli la parte dell'antagonista, questi si diede alla fuga, temendo chiss\u00e0 che cosa: ci volle un'ora di inseguimento per fargli capire le intenzioni pacifiche del regista, ed altrettanto per convincerlo a lavorare nel film.\nTrama.\nQueimada \u00e8 un'isola immaginaria nell'arcipelago delle Antille, da diversi secoli sottoposta alla dominazione politica ed economica del Portogallo. La corona britannica, interessata ad ampliare i propri commerci nella zona, appoggia la causa d'indipendenza della ricca borghesia dell'isola e invia William Walker, un agente inglese sotto copertura diplomatica incaricato di fomentare la rivoluzione borghese a Queimada. Questi, uomo pragmatico e intelligente, riesce a coinvolgere nella rivoluzione anche gli schiavi dell'isola, servendosi della \"leadership\" d'un uomo molto carismatico tra i diseredati di Queimada, Jos\u00e9 Dolores, che Walker stesso s'\u00e8 incaricato d'indottrinare ideologicamente.\nLa rivoluzione borghese riesce e s'instaura il debole e incapace governo di Teddy Sanchez. Quando il giovane rivoluzionario Jos\u00e9 Dolores infiammer\u00e0 ancora una volta la sua gente per chiedere l'indipendenza economica dall'Inghilterra e l'uguaglianza di tutti gli uomini, sar\u00e0 ancora Walker, ormai disilluso, incaricato di fermare questa nuova rivolta, che sar\u00e0 domata con l'intervento diretto dei cannoni e delle truppe inglesi che, bruciando le piantagioni di canna da zucchero, fanno uscire allo scoperto i rivoltosi. Ancora una volta l'isola viene bruciata, come dice il nome in portoghese: \"queimada\".\nWalker alla fine tenta di fare fuggire Jos\u00e9 Dolores, ma questi rifiuta e accetta il destino dell'impiccagione, per essere d'esempio ai futuri rivoluzionari: proprio uno di questi pugnala a morte Walker, mentre sta per imbarcarsi e rientrare in patria.\nPersonaggi.\nWilliam Walker, in ogni azione, \u00e8 guidato esclusivamente dal calcolo freddo e razionale delle conseguenze che \u00e8 possibile prevedere e dei vantaggi che se ne possono trarre; considerazioni su ci\u00f2 che \u00e8 bene o male sono per lui una debolezza inutile ed ipocrita.\nIl suo metodo \u00e8 efficace e sembra destinato ad una inesorabile vittoria, ma il sentiero che lui percorre si fa via via pi\u00f9 stretto e contorto, sempre pi\u00f9 chiaramente egli riconosce che le idee portanti della sua civilt\u00e0 sono la copertura di interessi meschini e disumani.\nL'agente di sua maest\u00e0 britannica sente sempre pi\u00f9 opprimente la mancanza di un ideale che in qualche modo giustifichi le immani sofferenze imposte dalla guerra. Jos\u00e8 Dolores, il suo antagonista, al contrario insegue con la tenacia dell'istinto un valore primordiale da poco riscoperto, oltre il quale intravede sangue e dolore, ma che non vuol pi\u00f9 perdere, il sogno della libert\u00e0.\nRecensioni.\nQueimada \u00e8 un film duro. La violenza dell'esercito e delle truppe inglesi \u00e8 orrenda nel mostrare gli incendi dei villaggi, l'uso dei cani contro i ribelli e lo sradicamento della popolazione. D'altra parte anche i ribelli mostrano un aperto spirito di lotta violenta. Gli ex schiavi non sono tutti fratelli, al contrario le truppe del costituito Stato indipendente che danno la caccia ai ribelli sono in maggioranza neri e alcuni di loro deridono crudelmente il prigioniero Dolores. Il risultato storico del film risiede nel raccontare storie al contempo specifiche e generali e nel fornire una visione d'insieme del mutamento di classe e di potere e del ritmo della trasformazione storica.\nLa critica ha apprezzato il film (\"Un film d'impegno, sia dal punto di vista spettacolare sia da quello del contenuto\") e per i suoi temi che si potrebbero definire didascalici, rintracciandovi inoltre gli ultimi segni di quella stagione del cinema \"impegnato\" che si svolse nell'Italia degli anni sessanta.(\"innegabilmente un grande film, ma ancora pi\u00f9 l'epitome di una stagione prodiga di vibranti passioni civili e di generosi slanci libertari.\") Certamente notevole infine la colonna sonora di Ennio Morricone che accompagna coralmente gli avvenimenti del film.\nI richiami politici di questo film, ambientato nel XIX secolo, all'attualit\u00e0 del periodo in cui \u00e8 stato realizzato sono numerosi. I rimandi allusivi alla guerra del Vietnam, alla rivoluzione cubana e al marxismo lo rendono un film palesemente e apertamente schierato a sinistra, motivo per cui fu considerato da alcuni critici eccessivamente propagandista e populistico."}
{"id": "497136", "revid": "1543377", "url": "https://it.wikipedia.org/wiki?curid=497136", "title": "NexentaOS", "text": "NexentaOS (anche Nexenta OS o Nexenta Operating System) \u00e8 una distribuzione OpenSolaris nata nel 2005 che coniuga il kernel \"SunOS\" con il parco software GNU di Debian GNU/Linux e Ubuntu (da qui la denominazione di Nexenta GNU/Solaris o GNU/OpenSolaris).\n\"NexentaOS\" utilizza APT (Advanced Packaging Tool), il noto sistema di gestione dei pacchetti di Debian.\nAl momento, \"NexentaOS\" non fa parte del Debian Project ed i suoi pacchetti non sono presenti nel database di Debian a causa dell'attuale presunta incompatibilit\u00e0 fra la licenza CDDL di OpenSolaris e quella GNU GPL del parco software fornito col sistema (relativamente alla modalit\u00e0 con la quale questi software sono miscelati)."}
{"id": "497148", "revid": "72396", "url": "https://it.wikipedia.org/wiki?curid=497148", "title": "Ordine dei Minimi", "text": "L'Ordine dei Minimi (in latino \"Ordo Minimorum\") \u00e8 un istituto religioso maschile di diritto pontificio: i frati di questo ordine mendicante, detti anche paolotti, pospongono al loro nome la sigla O.M.\nL'ordine, sorto nel XV secolo a opera di Francesco di Paola, si caratterizza per la spiritualit\u00e0 penitenziale vissuta attraverso l'osservanza di un quarto voto di vita quaresimale; i frati minimi si dedicano particolarmente alla predicazione e al ministero della riconciliazione.\nStoria.\nIl fondatore.\nNato a Paola, in Calabria Citeriore, nel 1416, gli fu imposto il nome di Francesco in onore del santo d'Assisi, alla cui miracolosa intercessione era stato attribuito il suo concepimento. Ammalatosi all'et\u00e0 di un mese, la madre fece voto di fargli vestire il saio francescano per un anno in cambio del suo risanamento: guarito, all'et\u00e0 di dodici anni fu condotto nel convento di San Marco Argentano, dove rimase un anno adempiendo al voto. Francesco inizi\u00f2 quindi un lungo pellegrinaggio che lo port\u00f2 a visitare Roma, Assisi, Montecassino e, soprattutto, l'eremo di Monteluco, dove si trattenne un periodo.\nTornato nel suo paese natale, visse per qualche tempo come eremita in un possedimento del padre, poi si ritir\u00f2 in un bosco, dove rimase isolato per cinque anni. Attorno a lui si form\u00f2 presto una piccola comunit\u00e0 di eremiti, ai quali Francesco impose uno stile di vita rigidissimo, fatto di digiuni e penitenza. Per loro nel 1435 inizi\u00f2 a costruire delle celle; altri eremi sorsero presto a Paterno Calabro (1444), Spezzano Grande (1453), Corigliano Calabro (1458) e nel 1452, con il sostegno dell'arcivescovo di Cosenza Pirro Caracciolo, Francesco inizi\u00f2 a costruire un grande convento a Paola (i tuguri dove aveva vissuto sino ad allora con i discepoli erano divenuti insufficienti a ospitare tutta la comunit\u00e0).\nL'approvazione dell'ordine.\nEssendosi diffusa la fama di Francesco di Paola come autore di prodigi, nel 1467 la Santa Sede invi\u00f2 un prelato di curia, Baldassarre de Gutrossis, a indagare sulla vita dell'eremita: la relazione dell'ecclesiastico a papa Paolo II fu positiva, ma il suo arrivo in comunit\u00e0 costrinse il fondatore a porsi il problema di dare una struttura canonica a quello che, fino ad allora, era stato uno spontaneo movimento eremitico.\nIl vescovo Pirro, con la costituzione \"Decet nos\" del 30 novembre 1470, approv\u00f2 la comunit\u00e0 ed estese ai suoi membri i privilegi degli ordini mendicanti; il prelato invi\u00f2 quindi una supplica al pontefice perch\u00e9 confermasse l'approvazione e concedesse ai frati il privilegio dell'esenzione dalla giurisdizione vescovile e papa Sisto IV, con la bolla \"Sedes Apostolica\" del 17 aprile 1474, accolse le istanze del vescovo.\nGuadagnatosi la fama di grande taumaturgo, Francesco fu chiamato alla corte del re di Francia Luigi XI, che era stato colto da un colpo apoplettico, e su ordine di papa Sisto dovette accettare l'invito ad Amboise.\nIl soggiorno a corte e l'ingresso nell'ordine di persone di alto rango e provenienti da altre esperienze religiose influirono molto sulla trasformazione dell'ordine: nell'eremo di Plessis-les-Tours, eretto presso la residenza del sovrano, fu progressivamente abbandonata la vita eremitica e si adott\u00f2 una forma di vita cenobitica. Quello di Francesco di Paola si evolse cos\u00ec da ordine squisitamente eremitico a ordine penitenziale e di riforma.\nL'approvazione della regola.\nMentre si trovava ancora in Francia, papa Innocenzo VIII invi\u00f2 un breve a Carlo VIII perch\u00e9 convincesse il frate ad adottare per i suoi seguaci una delle regole allora esistenti, secondo i canoni del concilio Lateranense IV: Francesco elabor\u00f2 una nuova regola in tredici capitoli, basata su quella francescana ma con forti elementi benedettini e agostiniani, che fu approvata da papa Alessandro VI con la bolla \"Meritis religiosae vitae\" del 26 febbraio 1493.\nAi tre voti comuni a tutti i religiosi (povert\u00e0, obbedienza, castit\u00e0), Francesco aggiunse quello solenne di vita quaresimale perfetta e perpetua, che imponeva la totale astinenza dalla carne e dai suoi derivati (latte, uova, formaggio) salvo che in caso di malattia.\nUna seconda redazione della regola, in dieci capitoli, fu approvata da Alessandro VI con la bolla \"Ad ea quae\" del 1\u00ba maggio 1501; la terza e ultima redazione fu sottoposta all'esame del cardinale Bernardino L\u00f3pez de Carvajal e di Felino Sandei, vescovo di Lucca, e fu approvata da Alessandro VI con la bolla \"Ad fructus uberes\" del 20 maggio 1502, con la quale la regola fu affiancata a quelle gi\u00e0 approvate all'epoca del concilio Lateranense IV. La regola fu definitivamente e solennemente sancita da papa Giulio II con la bolla \"Inter ceteros\" del 28 luglio 1506, con la quale furono approvati anche il secondo e il terz'ordine dei minimi.\nLa diffusione dell'ordine.\nAlla morte del fondatore i suoi frati erano presenti in Italia (specialmente in Calabria e Sicilia), in Francia (dove erano chiamati \"buoni uomini\" o \"Bons-hommes\", appellativo dato da Luigi XI a Francesco ma anche tradizionalmente riferito ai monaci di Grammont, la cui abbazia fu ceduta ai frati), in Spagna (dove erano detti \"padri della Vittoria\", perch\u00e9 Francesco aveva predetto a Ferdinando II la sua vittoria sui mori) e in Germania (dove erano detti \"paolani\" o \"paulaner\", nome che pass\u00f2 alla birra da loro prodotta). Il fondatore, per\u00f2, volle che i suoi frati fossero detti \"minimi\" (superlativo di \"piccolo\", in riferimento a Francesco d'Assisi che aveva chiamato \"minori\" i suoi frati) e con questo nome furono approvati da papa Giulio II.\nCon breve del 13 maggio 1512 papa Giulio II affid\u00f2 ai vescovi di Cariati, Parigi, Auxerre e Grenoble il compito di istituire i processi canonici sulla vita di Francesco di Paola: il fondatore fu beatificato il 7 luglio 1513 da papa Leone X, che lo proclam\u00f2 santo il 1\u00ba maggio 1519.\nTra i membri illustri dell'ordine figurano: Gaspare Ricciulli del Fosso, arcivescovo di Reggio Calabria e teologo, che tenne il discorso di apertura del concilio di Trento. In spirito di umilt\u00e0, rifiut\u00f2 il cardinalato; Marin Mersenne, studioso di matematica, fisica e scienze naturali, elogiato da Blaise Pascal, fondatore a Parigi dell'accademia da cui si svilupp\u00f2 l\"'Institut de France\"; Nicolas Barr\u00e9, educatore, fondatore di scuole popolari e normali per la formazione degli insegnanti e delle Suore del Bambino Ges\u00f9; Vittore Ghislandi, detto fra Galgario, pittore e ritrattista del XVIII secolo; i matematici Thomas Le Seur e Fran\u00e7ois Jacquier, il fisico Mariano Morini.\nL'ordine fu fortemente danneggiato dalle soppressioni che colpirono le istituzioni religiose in Francia, Spagna e Italia tra il XVIII e il XIX secolo. Nel XX secolo, l'ordine riprese il suo impegno vocazionale specialmente nelle Americhe, in Brasile.\nL'abito.\nL'abito dei minimi, voluto dal fondatore, \u00e8 costituito da una tunica con cappuccio, denominata pazienza, e cingolo in panno grosso di lana nera di pecora: va per\u00f2 sottolineato che il nero naturale della lana, all'epoca, era molto simile al marrone scuro. La tunica scende fino ai talloni, mentre il cappuccio, lungo un metro davanti e uno dietro, scende fino a met\u00e0 dei femori. Il cingolo, portato intorno alla vita, cinge il cappuccio o pazienza sull'abito su ambo i lati: vi sono praticati cinque nodi, quattro dei quali pendenti, che simboleggiano i voti dei religiosi. Sull'abito portano un mantello lungo sino al polpaccio al quale \u00e8 cucito una cocolla usata per coprire il capo.\nLe nuove costituzioni.\nDopo il concilio Vaticano II \u00e8 stato elaborato un aggiornamento delle costituzioni il cui testo \u00e8 stato approvato l'8 ottobre 1973 e poi nuovamente nel 1986.\nIl fine dell'ordine \u00e8 quello di dare nella Chiesa una particolare testimonianza di penitenza evangelica espressa nell'esercizio dell'umilt\u00e0, della carit\u00e0 e della vita quaresimale.\nIl rigoroso regime che regolava il vitto \u00e8 stato attenuato.\nStatistiche.\nIl superiore generale dell'ordine risiede presso la chiesa di San Francesco di Paola ai Monti a Roma.\nI conventi dei frati minimi sono presenti in Europa (Repubblica Ceca, Italia, Spagna, Ucraina), nelle Americhe (Brasile, Colombia, Messico, Stati Uniti d'America) e in Africa (Repubblica Democratica del Congo).\nAlla fine del 2008 l'ordine contava 180 membri, dei quali 112 sacerdoti, ripartiti in 45 case.\nDal 1994 al 2006 padre Giuseppe Fiorini Morosini viene eletto correttore generale dell'Ordine per due mandati, il 20 marzo 2008 viene nominato vescovo di Locri-Gerace, il 13 luglio 2013 viene promosso arcivescovo metropolita di Reggio Calabria-Bova, ricevendo il pallio da papa Francesco il 29 giugno 2014."}
{"id": "497158", "revid": "767487", "url": "https://it.wikipedia.org/wiki?curid=497158", "title": "Delinquent Habits", "text": "I Delinquent Habits sono un gruppo hip hop statunitense formatosi nel 1991 a Los Angeles, tra i primi a mescolare inglese e spagnolo, creando il cosiddetto spanglish di frequente utilizzato nel genere chicano hip hop di cui i Delinquent Habits sono stati tra i primi rappresentanti.\nBiografia del gruppo.\nNel 1996 hanno realizzato l'album di debutto \"Delinquent Habits\", pubblicato dalla PMP Records, contando sull'aiuto di Sen Dog del Cypress Hill come produttore esecutivo, e dei featuring dello stesso Sen, e di Hurricane G. Il disco viene venduto bene negli USA, ma ancora meglio fuori dai confini nazionali, arrivando al milione di copie. La mescolanza di ritmi latinoamericani e funk \u00e8 la ricetta del successo, che permette al singolo \"Tres Delinquents\" di arrivare anche nelle classifiche pop.\nIl secondo album della Band, \"Here Come The Horns\", viene pubblicato in un momento sfortunato, segnato dal fallimento della PMP Records, la scarsa pubblicizzazione del prodotto fiacca le buone intenzioni, e le partecipazioni al disco, tra cui anche Big Pun della Terror Squad, Sen e Mellow Man Ace. Il loro terzo album, \"Merry Go Round\", viene pubblicato da Ark 21 Records dopo l'iniziale decisione di autoprodurre il disco da parte della band.\nOltre ad aver partecipato ad importanti show televisivi come \"Late Night With Conan O'Brien\" della NBC e \"Yo! MTV Raps\", i Delinquent Habits hanno svolto tour con The Fugees, Korn e Beck."}
{"id": "497164", "revid": "113076935", "url": "https://it.wikipedia.org/wiki?curid=497164", "title": "Korg MS-10", "text": "Il Korg MS-10 \u00e8 un sintetizzatore analogico introdotto da Korg nel 1977.\nIl case nero con il pannello verticale in metallo presenta 18 pomelli per la regolazione dell'unico VCO presente, delle forme d'onda e degli effetti. Una delle peculiarit\u00e0 \u00e8 la possibilit\u00e0 di \"patchare\" gli effetti nella maniera desiderata attraverso \"patch cord standard\" da un quarto di pollice. La tastiera \u00e8 compatta a 32 tasti e presenta a lato la classica ModWheel. Un'altra caratteristica interessante \u00e8 l'ingresso audio esterno, che permette di utilizzare l'MS-10 come filtro per una sorgente sonora esterna. L'MS-10 \u00e8 controllabile via CV-Gate.\nCuriosit\u00e0.\nEsiste una versione emulata per Nintendo DS dal titolo \"Korg DS-10 Synthesizer\" che riproduce l'originale in tutte le sue caratteristiche."}
{"id": "497171", "revid": "289247", "url": "https://it.wikipedia.org/wiki?curid=497171", "title": "Trofeo Berlusconi", "text": ""}
{"id": "497172", "revid": "56620", "url": "https://it.wikipedia.org/wiki?curid=497172", "title": "Ottavio Semino", "text": "Figlio di Antonio Semino, abile stimato pittore genovese, e fratello di Andrea Semino, si form\u00f2 a Genova studiando sia nella bottega del padre sia i primi esempi locali del manierismo, lasciati in particolare da Perin del Vaga a Palazzo Doria.\nCol fratello and\u00f2 poi a Roma per acquisire la tecnica dei grandi maestri gravitanti attorno al soglio pontificio e per studiare le grandi opere del passato. Ritornati poi in Genova si distinsero nella tecnica raffaellita; Andrea eccelleva nel dipinto ad olio mentre Ottavio prediligeva ed eccelleva nell'affresco. Molto spesso i due fratelli lavorarono negli stessi luoghi ed anche alle stesse opere.\nIn una data imprecisata degli anni sessanta, si rec\u00f2 a Milano per affrescare (con il \"Concilio degli Dei\", distrutto nella II guerra mondiale) il salone di Palazzo Marino, da poco costruito da Galeazzo Alessi su commissione del nobile Tommaso conte di Terranuova. Essendo il Marino di Genova e conoscendo l'abilit\u00e0 dei due fratelli li volle per affrescare la volta le pareti del salone grande. Sicuramente Ottavio affresco alle pareti le 9 figure muliebri, Apollo, Bacco e Mercurio, nel cui nudo adolescenziale qualcuno vede un legame col Caravaggio. La volta, inizialmente attribuita al fratello Andrea, da letteratura dell'epoca e da esame scientifici recenti parrebbe dover essere attribuita in gran parte, se non in toto, ad Ottavio.\nA Milano si leg\u00f2 a Giovan Paolo Lomazzo e ader\u00ec alla sua bizzarra Accademia dei Facchini della Val di Blenio.\nNel 1567 decor\u00f2 il refettorio e la controfacciata (quest'ultimo affresco fu rifatto nel XVII secolo) della Certosa di Pavia.\nRitorn\u00f2 poi in Liguria per onorare impegni presi con signori di Genova, dove lavor\u00f2 a vari cicli di affreschi, tra cui a Palazzo Spinola e Palazzo Lomellino, e Savona ove dipinse, tra le altre cose, il presbiterio e l'abside della chiesa del complesso conventuale del san Giacomo.\nDopo un lungo soggiorno a Genova, nel 1571 rientr\u00f2 a Milano per affrescare una cappella della chiesa di San Maurizio al Monastero Maggiore, la cappella Brasca a Sant'Angelo, una cappella a Santa Maria delle Grazie e una a San Marco. Viveva in casa del suo mecenate Conte d'Adda, ove mor\u00ec improvvisamente nel 1604.\nAlla grande abilit\u00e0 pittorica un\u00ec costumi \"dissoluti, corrotti ed affatto indegni della virt\u00f9 da lui posseduta\" che lo portarono ad uccidere per futili motivi un suo garzone. Frequentava di solito luoghi di malaffare e non si curava affatto del vestire in modo adeguato, sebbene non avesse problemi pecuniari. Questi costumi lo accompagnarono per tutta la vita.\nLa sua arte resta ammirevole tuttora."}
{"id": "497173", "revid": "767487", "url": "https://it.wikipedia.org/wiki?curid=497173", "title": "Poetenes Evangelium", "text": "Poetenes Evangelium \u00e8 il primo album da solista di Morten Harket; tutto in lingua norvegese. Tratta esclusivamente temi biblici."}
{"id": "497175", "revid": "767487", "url": "https://it.wikipedia.org/wiki?curid=497175", "title": "Lophorhothon atopus", "text": "Il loforoton (Lophorhothon atopus) \u00e8 un dinosauro erbivoro vissuto nel Cretacico superiore negli Stati Uniti sudorientali.\nIl dinosauro dell'Alabama.\nI resti di questo dinosauro poco conosciuto, descritto da Langston nel 1960, sono stati rinvenuti per la prima volta negli anni '40, in strati del Campaniano, presso la citt\u00e0 di Selma (Alabama). Altri resti sono stati poi rinvenuti nella Carolina del Nord. Il nome \"Lophorhothon\" significa \"naso crestato, dal greco \"lophos\" (cresta) e \"rhothon\" (naso).\nEsemplare giovane.\nL'olotipo, ospitato nelle collezioni del Field Museum di Chicago, consiste in un teschio frammentario e disarticolato e in uno scheletro postcranico largamente incompleto. La lunghezza dell'animale, quasi sicuramente un giovane, \u00e8 stimata in 4,5 metri. Alcuni pensano che un esemplare adulto dell'animale possa aver raggiunto la lunghezza di 15 metri, ma la stima \u00e8 probabilmente eccessiva, anche se alcuni resti di dinosauri forse simili a \"Lophorhothon\", rinvenuti negli Stati Uniti orientali (\"Ornithotarsus\" e \"Hypsibema\") potrebbero essere appartenuti ad animali giganteschi.\nIguanodonte o adrosauro?\nLa classificazione di questo dinosauro \u00e8 alquanto dubbia, a causa della scarsit\u00e0 del materiale rinvenuto. Langston, nel 1960, avvicin\u00f2 \"Lophorhothon\" agli adrosauridi a testa piatta. In particolare, parentele sono state proposte con i generi \"Saurolophus\" e \"Prosaurolophus\", del Nordamerica occidentale; altri paleontologi supposero una sinonimia con quest'ultimo genere. Pi\u00f9 tardi, nel 1998, Lamb riclassific\u00f2 questo misterioso animale come un iguanodonte, probabilmente una forma relitta sopravvissuta in una zona del Nordamerica rimasta isolata dal resto del continente. Tuttavia, questa idea (gi\u00e0 di per s\u00e9 poco accettata) \u00e8 stata rigettata dal lavoro di Horner, Weishampel e Forster, che nel 2004 classificarono \"Lophorhothon\" come un adrosauro primitivo, il sister taxon di tutti gli altri adrosaurini."}
{"id": "497176", "revid": "120924661", "url": "https://it.wikipedia.org/wiki?curid=497176", "title": "Sandro Luporini", "text": "Biografia.\nCome atleta ha giocato nel Vela Viareggio, raggiungendo insieme al fratello Francesco Luporini prima la Serie A \nStudente di ingegneria all'universit\u00e0 di Pisa, nel 1953 abbandona gli studi per dedicarsi alla pittura e si trasferisce a Roma. Nel 1956 \u00e8 a Milano e partecipa a varie mostre assieme ai pittori della Galleria Bergamini, prendendo parte agli eventi del realismo esistenziale. Abita nello stesso quartiere di un giovane cantautore: Giorgio Gaber. Tra i due, dopo la casuale conoscenza nel bar da entrambi frequentato, nasce presto un'amicizia che sfocia nella collaborazione artistica: i due scrivono assieme i testi delle canzoni e degli spettacoli teatrali che Gaber interpreta.\nLa prima collaborazione tra i due \u00e8 per\u00f2 per una canzone interpretata nel 1961 da Maria Monti, \"Sono le nove\", che la cantante presenta nel disco come \"scritta da un mio amico pittore, che descrive Milano proprio come la rappresenterebbe un pittore\"; nel retro copertina il cognome dell'autore \u00e8 riportato erroneamente come \"Luparini\".\nLa sua attivit\u00e0 pittorica prosegue: Luporini espone quadri nelle pi\u00f9 importanti rassegne nazionali, ottenendo riconoscimenti e premi.\nNel 2005 il Comune di Pisa, in collaborazione con l'Adac di Modena, presieduta da Adriano Primo Baldi gli dedica una mostra personale, allestita al Teatro Verdi. In questa occasione viene pubblicato oltre al catalogo delle opere pittoriche \"Sandro Luporini - Metafisica del quotidiano\" con testi di Giuseppe Cordoni, Marilena Pasquali, Eugenio Riccomini, anche il volume \"Immagini, parole e note nell'opera di Sandro Luporini\", una raccolta di materiali e testi sul teatro di Giorgio Gaber e Sandro Luporini, a cura di Micaela Bonavia.\nSandro Luporini, assieme a Giuseppe Bartolini, Giuseppe Biagi, Gianfranco Ferroni, Bernardino Luino, Lino Mannocci e Giorgio Tonelli appartiene al movimento artistico la Metacosa. La prima mostra si tenne nel 1979 a Brescia, con presentazione del critico Roberto Tassi.\nSandro Luporini \u00e8 un riferimento importante nella cultura contemporanea, attraverso l\u2019opera pittorica e l\u2019attivit\u00e0 di scrittore-coautore dei testi negli spettacoli teatrali di Giorgio Gaber e del suo teatro canzone.\nNel catalogo della mostra \u00abSANDRO LUPORINI \u2013 PITTORE SCRITTORE\u00bb (Roma, Museo Nazionale Romano/Terme di Diocleziano, 2016), l\u2019album visivo e i testi critici correlati alla pittura e introdotti da Philippe Daverio, si completano con un compendio sul Teatro-Canzone di Gaber-Luporini che restituiscono la figura di un artista insolito per il rigore della sua esperienza pittorica, per la continuit\u00e0 del suo impegno intellettuale nell'attivit\u00e0 letteraria e teatrale e per la complessit\u00e0 del suo pensiero politico-esistenziale.\n\u00ab\u2026Il suo itinerario \u00e8 assolutamente duplice, genialmente ambiguo fra letteratura e pittura. Spetta a noi scoprire il punto di congiunzione delle due parallele, che sta forse posto all'infinito, nell\u2019accertamento vago d\u2019un punto terminale e fatale dove il caos si dissolve nella metarealt\u00e0.\u00bb (Dalla prefazione di Philippe Daverio)\nL'incontro con Gaber.\nCos\u00ec Luporini descrisse l'incontro con Gaber:"}
{"id": "497187", "revid": "3688382", "url": "https://it.wikipedia.org/wiki?curid=497187", "title": "Sant'Angelo (Milano)", "text": ""}
{"id": "497188", "revid": "61024", "url": "https://it.wikipedia.org/wiki?curid=497188", "title": "Amleto Cicognani", "text": ""}
{"id": "497190", "revid": "55040", "url": "https://it.wikipedia.org/wiki?curid=497190", "title": "Tvfonino", "text": ""}
{"id": "497193", "revid": "79968", "url": "https://it.wikipedia.org/wiki?curid=497193", "title": "Pippo Franco", "text": "Pippo Franco \u00e8 stato un rappresentante della commedia all'italiana, ed \u00e8 fin dagli anni settanta uno dei principali cabarettisti e conduttori della televisione italiana. Ha fatto parte della storica compagnia di variet\u00e0 Il Bagaglino, presentando tutti i suoi spettacoli televisivi e teatrali. \nNon \u00e8 il primo comico a usare questo nome d'arte: gi\u00e0 negli anni venti un attore di variet\u00e0, Giuseppe Stagnitti, aveva raggiunto la notoriet\u00e0 con il nome d'arte Pippo Franco.\nBiografia.\nNasce a Roma il 2 settembre 1940, ma ha origini irpine e marchigiane: il padre, Felice Pippo, era infatti di Villanova del Battista, mentre la madre, Wanda Grassetti, era originaria di Fano. Conosce il padre all'et\u00e0 di sei anni: aveva partecipato alla seconda guerra mondiale ed era stato fatto prigioniero dagli inglesi. Pochi mesi dopo il suo ritorno dalla prigionia, il padre muore. Da bambino Franco studia in collegio. In seguito frequenta il liceo artistico in via Ripetta. Tra i suoi insegnanti si annoverano Renato Guttuso e Giulio Turcato, che favoriscono in lui la passione per la pittura.\nSuccessivamente fa il disegnatore di fumetti, lavorando anche per \"Fratelli Spada Editori\". Quindi incomincia la carriera da musicista.\nPippo Franco si sposa con l'attrice Laura Troschel e i due hanno un figlio, Simone. Dopo il divorzio nel 1994, Pippo Franco sposa Piera Bassino, attrice di teatro, dalla quale ha altri due figli: Gabriele e Tommaso.\nDopo la chiusura del programma \"Il Bagaglino\" nel 2011, ha iniziato a collaborare con una delle veggenti di Me\u0111ugorje, Marija Pavlovi\u0107.\nMusica.\nDebutta come cantante e chitarrista in piccoli complessi alla fine degli anni cinquanta, scrivendo canzoni dai testi comico-demenziali come \"Quel vagone per Frosinone\", \"Cesso di amarti questa sera\", \"Ninna nanna\". Incidendo in tutta la sua carriera venti 45 giri.\nCon il gruppo \"I Pinguini\" (formato, oltre che da lui, da Cristiano Metz, Pino Pugliese, Giancarlo Impiglia, Armando Mancini e Aldo Perricone) fa il suo esordio nel 1960 nel musicarello di Mario Mattoli \"Appuntamento a Ischia\", accompagnando Mina nell'esecuzione delle canzoni \"La nonna Magdalena\", \"Il cielo in una stanza\" e \"Una zebra a pois\" e, in un'altra scena, uno strip-tease in un night.\nNel 1967 ottiene un discreto successo con il singolo \"Vedendo una foto di Bob Dylan\", che ironizza sul divario tra i seguaci della musica beat e i loro genitori. Come cantante incide oltre una decina di album, tra cui: \"Cara Kiri\" (1971), \"Beded\u00e8\" (1975), \"Pippo franco al cabaret\" (1977), \"Praticamente, no?\" (1978), \"Nasone disco show\" e \"Vietato ai minori\" (1981). Tra i brani pi\u00f9 famosi \"Cesso\", parodia delle canzoni d'amore giocata su terminologie scatologiche in forma di calembour (\u00ab\"Cesso\" d'amarti questa sera\u00bb).\nPartecipa al Cantagiro 1969 con \"La licantropia\".\nSi dedica successivamente a incidere dischi destinati al pubblico infantile che ottennero grande successo, tra cui le sigle per alcuni programmi abbinati alla Lotteria Italia, come \"Isotta\" (1977) e \"Pep\u00e8\" (1986).\nTra i primi posti nelle hit parade vi sono singoli legati alla sua partecipazione come ospite d'onore al Festival di Sanremo: \"Mi scappa la pip\u00ec pap\u00e0\" (1979), \"La puntura\" (1980), \"Che fico\" (1982) (sigla televisiva del Festival), \"Ch\u00ec Ch\u00ec Ch\u00ec C\u00f2 C\u00f2 C\u00f2\" (1983, copia (senza citare i veri autori) del brano \"Kirie-Kirio\" del gruppo angolano \"Black Blood\" di Steve Banda Kalenga), \"Pinocchio chi\u00f2\" (1984).\nUn'altra sua sigla televisiva, intitolata \"Dai lupone dai\", chiudeva il programma \"Buonasera con... Alberto Lupo\".\nPresenta una sua canzone al Festival di Sanremo 2008, venendo per\u00f2 escluso dalla commissione giudicatrice.\nNel 2017 propone in versione indie pop \"Che fico\": le persone che compaiono nel videoclip di accompagnamento al brano sono fan del comico scelti tramite i social network.\nCinema.\nNegli anni settanta e ottanta Pippo Franco prende parte a numerosi film della \"commedia all'italiana\", diretto da registi come Luciano Salce, Aldo Grimaldi, Franco Prosperi, Sergio Martino, Luigi Magni, Salvatore Samperi, Pier Francesco Pingitore, Mariano Laurenti e Bruno Corbucci, diventando un'icona del cinema di genere legato alla commedia erotica all'italiana in film di culto quali \"Quel gran pezzo dell'Ubalda tutta nuda e tutta calda\" e \"Giovannona Coscialunga disonorata con onore\".\nAppare anche in \"Che cosa \u00e8 successo tra mio padre e tua madre?\" (1972) di Billy Wilder, a fianco di Jack Lemmon e Juliet Mills.\nNel 1974 interpreta un ruolo drammatico in \"La via dei babbuini\" di Luigi Magni, al fianco di Catherine Spaak.\nNel 1981 dirige s\u00e9 stesso in \"La gatta da pelare\", di cui scrive anche sceneggiatura e musiche.\nTelevisione.\nDel 1971 \u00e8 l'esordio in televisione con \"Riuscir\u00e0 il cav. pap\u00e0 Ubu?\", con la regia di Vito Molinari e Beppe Recchia. Successivamente \u00e8 protagonista del variet\u00e0 \"Dove sta Zaz\u00e0\" con Gabriella Ferri (1973) e \"Mazzabub\u00f9\" del 1975.\nNel 1977 \u00e8 nel programma \"Bambole, non c'\u00e8 una lira\" dove veniva riproposto in tv il mondo dell'avanspettacolo, con un cast formato da Isabella Biagini, Christian De Sica, Loredana Bert\u00e8, Leopoldo Mastelloni e Gianni Agus.\nLa carriera televisiva di Pippo Franco \u00e8 legata soprattutto agli spettacoli della compagnia \"Il Bagaglino\". All'inizio, la protagonista era Gabriella Ferri, ma nel 1978 si ebbe un cambiamento: protagonista divent\u00f2 il comico. Lo spettacolo si intitolava \"Il ribaltone\", affiancato da Loretta Goggi, Daniela Goggi e Oreste Lionello, per la regia di Antonello Falqui. Il programma si guadagn\u00f2 il premio \"Rosa d'Argento\" al Montreux Jazz Festival.\nMeno apprezzata da pubblico e critica \u00e8 stata la trasmissione dell'anno seguente \"C'era una volta Roma\", nonostante le primedonne fossero cinque, fra cui Laura Troschel, a quel tempo moglie di Franco.\nNel 1980 ha condotto la trasmissione del sabato sera abbinata alla Lotteria Italia \"Scacco matto\" con Laura Troschel e Claudio Cecchetto. Sia la sigla iniziale \"Scacco matto\", che quella finale \"Prendi la fortuna per la coda\", erano cantate dalla coppia, ed incise anche \"Mandami una cartolina\", brano che fungeva da sigla per il segmento dedicato al concorso della Lotteria. Il programma non ottenne lo stesso riscontro di \"Fantastico\", andato in onda l'anno precedente, anche a causa del fatto che fu trasmesso nei drammatici giorni del terremoto dell'Irpinia.\nNel 1985 ha condotto su Rai 2 \"Il tastomatto\", variet\u00e0 di Enzo Trapani in cui cantava anche la sigla \"Fuffi Fuffi\", che vedeva il debutto de Il Trio e di una giovane e allora sconosciuta Lorella Cuccarini.\nNella stagione televisiva 1987/1988 conduce la prima edizione di \"Big!\", contenitore pomeridiano per ragazzi di Rai 1 con Piero Chiambretti, Daniela Goggi, Gianfranco Scancarello e Riccardo Marassi, per il quale incide anche la sigla iniziale e finale, \"Big!\" e \"Io c' ho una fame che non ci vedo\", rimaste inedite su supporto discografico.\nDal 1987 \u00e8 tornato a lavorare con la compagnia del \"Bagaglino\" nei vari spettacoli che si sono susseguiti negli anni, ambientati prevalentemente al Salone Margherita di Roma e trasmessi inizialmente dalla RAI come \"Per chi suona la campanella\", \"Biberon\", \"Cr\u00e8me caramel\", \"Saluti e baci\" e \"Bucce di banana\" e dal 1994 al 2009 da Mediaset come \"Avanti un altro\", \"Champagne\", \"Rose rosse\" e molti altri, dove sempre per la regia di Pier Francesco Pingitore gira anche diverse fiction.\nNell'estate del 1991 ha condotto su Rai 2 la seconda edizione di \"Stasera mi butto\", variet\u00e0 incentrato sulla ricerca di nuovi imitatori, affiancato da Heather Parisi, che fu vinta da Giorgio Panariello e vide tra gli altri la partecipazione di Max Giusti e nello stesso anno gira la sitcom \"Senator\", per la regia di Gianfrancesco Lazotti.\nDal 1992 al 1995 ha condotto le prime tre edizioni di \"La sai l'ultima?\", spettacolo prima estivo e poi autunnale incentrato sulle barzellette.\nNel 1998 la Rai gli affida il programma culinario in prima serata \"Il Paese delle meraviglie\", in coppia con Melba Ruffo e l'anno successivo \"Festa di classe\" su Rai 2.\nNel 2002 vince il \"Delfino d'oro\" alla carriera al \"Festival nazionale adriatica cabaret\".\nTeatro.\nIn teatro \u00e8 stato tra gli interpreti nel 1967 della commedia musicale di Garinei e Giovannini \"Viola, violino e viola d'amore\" con Enrico Maria Salerno e le Gemelle Kessler. \u00c8 stato protagonista inoltre di commedie di grande successo di pubblico, come \"Belli si nasce\", \"Il naso fuori casa\" ed \"\u00c8 stato un piacere\", tutte scritte e interpretate assieme a Giancarlo Magalli.\nMolteplici gli spettacoli teatrali che lo hanno visto attore, autore e spesso anche regista: nella stagione 2002-03 \"Che rimanga tra noi\", \"I miei primi 42 anni\" (2004-05), \"Tutto in un momento\" (2006-07), \"Il marchese del Grillo\" (dal 2008 al 2012), \"Bambole, non c'\u00e8 un euro\" (2011/2012), \"Il segreto di Mastro Titta\" (2013-14), \"Svalutescion\" (2015 al 2017).\nLibri.\nNel 1981 pubblica \"Il matto in casa\" edito dalla \"Editoriale Due I\". \nNel 2001 pubblica \"Pensieri per vivere. Itinerario di evoluzione interiore\" ed insieme al professore Antonio Di Stefano ha pubblicato alcune raccolte di strafalcioni, cognomi, insegne e annunci bizzarri come \"Non prenda niente tre volte al giorno\" (2002) e \"Qui chiavi subito\" (2006), entrambi per Mondadori.\nDel 2012 \u00e8 invece \"La morte non esiste. La mia vita oltre i confini della vita\", per Edizioni Piemme, scritto con la collaborazione di Rita Coruzzi, che testimonia il suo lungo percorso di fede.\nPolitica.\nIn vista delle elezioni politiche del 2006, si candida con la Casa delle Libert\u00e0 per il Senato nella lista della \"Democrazia Cristiana per le Autonomie\" come capolista nella circoscrizione Lazio: la lista, nonostante il sostegno pubblicamente dichiarato di Giulio Andreotti, ottiene nel Lazio solo lo 0,7% e pertanto l'attore non viene eletto. \"Testimonial\" ufficiale dell'associazione di volontariato dei City Angels dal 2009, l'attore ottenne 205 voti alle primarie interne di Fratelli d'Italia per l'elezione del sindaco di Roma del 2013. In occasione delle elezioni amministrative del 2021 si \u00e8 candidato al consiglio comunale di Roma nella lista civica del candidato sindaco del centro-destra Enrico Michetti, raccoglie 37 preferenze e non viene eletto."}
{"id": "497194", "revid": "1711941", "url": "https://it.wikipedia.org/wiki?curid=497194", "title": "Gilraen", "text": ""}
{"id": "497198", "revid": "124436306", "url": "https://it.wikipedia.org/wiki?curid=497198", "title": "Diane Kruger", "text": "Biografia.\nNata vicino a Hildesheim, nella Bassa Sassonia, \u00e8 figlia dell'impresaria bancaria Maria-Theresia e del tipografo Hans-Heinrich Heidkr\u00fcger; i suoi genitori divorziarono quando aveva 13 anni. Vive tra Parigi e Vancouver, e oltre al tedesco parla correntemente l'inglese e il francese.\nIl 1\u00ba settembre 2001 si \u00e8 sposata con l'attore e regista francese Guillaume Canet, per poi divorziare nel 2006; nello stesso anno si \u00e8 legata all'attore canadese Joshua Jackson, con cui ha avuto una lunga relazione conclusasi nel luglio 2016.\nDalla fine del 2016 ha una relazione con l'attore Norman Reedus. Nel novembre del 2018 nasce la loro prima figlia.\nCarriera.\nPer migliorare il suo inglese, la madre decise di mandarla a Londra tramite lo scambio culturale; qui entr\u00f2 alla Royal Ballet School, decisa a diventare una ballerina. A seguito di un infortunio rinunci\u00f2 al sogno della danza, dedicandosi alla carriera da modella. A Parigi vinse a soli quindici anni il titolo \"Look of the Year\" della Elite. Dopo un breve periodo da modella venne attratta dalla recitazione e inizi\u00f2 a prendere lezioni al \"Cours Florent\". Cambi\u00f2 dunque il cognome in uno pi\u00f9 facile da pronunciare in inglese (da Heidkr\u00fcger a Kruger) e inizi\u00f2 la carriera a Hollywood debuttando nel 2002, assieme a Dennis Hopper e Christopher Lambert, nel film \"The Piano Player\". Ebbe la parte di Julie Wood in \"Adrenalina blu - La leggenda di Michel Vaillant\" del 2003 e di Lisa in \"Appuntamento a Wicker Park\" (2004), remake del film francese del 1996 \"L'appartamento\" con Monica Bellucci e Vincent Cassel.\nVenne infine notata dal grande pubblico nel ruolo di Elena nel film \"Troy\" di Wolfgang Petersen. Nel 2004 fu protagonista con Nicolas Cage nel film \"Il mistero dei Templari\" e in \"Il mistero delle pagine perdute\". Successivamente \u00e8 apparsa in altri film come \"Joyeux No\u00ebl - Una verit\u00e0 dimenticata dalla storia\" (2005) e \"Io e Beethoven\" (2006). Nel 2009 ha interpretato Bridget Von Hammersmark in \"Bastardi senza gloria\" di Quentin Tarantino e Anna in \"Mr. Nobody\" di Jaco Van Dormael. L'anno dopo \u00e8 apparsa nel 17\u00ba episodio della seconda stagione di \"Fringe\", in un cameo (non accreditato) nel ruolo di Miranda Green. Sempre nel 2010 interpreta Boy George nel videoclip del featuring di Mark Ronson con Boy George e Andrew Wyatt, \"Somebody to Love Me\", e diventa testimonial del profumo Beauty di Calvin Klein.\nNella primavera 2011 interpreta la regina Maria Antonietta nel film \"Addio mia regina\", adattamento cinematografico di Beno\u00eet Jacquot dell'omonimo romanzo storico di Chantal Thomas; per la parte era stata inizialmente scritturata Eva Green. Nel 2012 \u00e8 stata membro della giuria, presieduta da Nanni Moretti, al Festival di Cannes. Dall'anno successivo interpreta Sonya Cross, una detective del dipartimento di polizia di El Paso nella serie televisiva \"The Bridge\". Viene scelta come testimonial Chanel per la linea \"Skincare\" e dalla L'Or\u00e9al come ambasciatrice mondiale.\nNel 2015 presenta a Cannes il film \"Disorder - La guardia del corpo\", di Alice Winocour. La pellicola narra la storia di un soldato francese appena tornato dall'Afghanistan che, affetto da un disturbo da stress post-traumatico, viene assunto per garantire la sicurezza della moglie di un ricco uomo d'affari libanese. Nel mese di settembre \u00e8 membro della giuria alla 72\u00aa Mostra internazionale d'arte cinematografica di Venezia, presieduta dal regista Alfonso Cuar\u00f3n.\nNel 2017 presenta al Festival di Cannes la pellicola \"Oltre la notte\", ispirata ad attentati neonazisti realmente accaduti in Germania tra il 2000 e il 2007; nel film l'attrice interpreta il ruolo di Katja, una donna che cerca giustizia e vendetta successivamente alla perdita del marito e del figlio a causa dell'esplosione di una bomba. Per tale interpretazione, prima prova dell'attrice nella sua lingua madre, vince il premio come miglior attrice. Nel 2018 \u00e8 nel cast di Jeremiah Terminator LeRoy, film biografico basato sul libro \"Girl Boy Girl: How I Became JT Leroy\" di Savannah Knoop. La pellicola \u00e8 stata presentata in anteprima mondiale al Toronto International Film Festival.\nL'anno successivo interpreta Rachel, un'agente del Mossad, nel thriller \"The Operative - Sotto copertura\". Tratto dal libro \"The English Teacher\" dello scrittore Yiftach Reicher, \u00e8 stato presentato fuori concorso alla 69\u00aa edizione del Festival internazionale del cinema di Berlino.\nNel 2021 ha interpretato, insieme a varie attrici, tra cui anche Valeria Bruni Tedeschi, una serie di piccoli cortometraggi intitolati \"H24\". Si tratta di 24 episodi il cui scopo \u00e8 quello di sensibilizzare e denunciare le molteplici forme di abusi sulle donne. Ogni episodio \u00e8 basato su fatti realmente accaduti. La serie \u00e8 stata presentata il 25 novembre, Giornata internazionale per l'eliminazione della violenza contro le donne. \nDoppiatrici italiane.\nNelle versioni in italiano dei suoi film, Diane Kruger \u00e8 stata doppiata da:"}
{"id": "497199", "revid": "712828", "url": "https://it.wikipedia.org/wiki?curid=497199", "title": "And\u00fani\u00eb", "text": ""}
{"id": "497201", "revid": "1048993", "url": "https://it.wikipedia.org/wiki?curid=497201", "title": "Julio Iglesias", "text": "Con trecento milioni di dischi venduti \u00e8 l'artista latino di maggior successo di tutti i tempi e in assoluto il cantante solista di maggior successo nella storia del continente europeo. \u00c8 il settimo classificato nella vendita di dischi nella storia della musica.\nTra i singoli di maggior successo dal punto di vista commerciale ci sono \"Se mi lasci non vale\", \"Sono un pirata, sono un signore\", \"Innamorarsi alla mia et\u00e0\". Si \u00e8 inoltre aggiudicato numerosi dischi di platino e d'oro.\nBiografia.\nJulio Iglesias nasce a Madrid alle due del pomeriggio del 23 settembre 1943, nell'antico Ospedale di Maternit\u00e0 della Calle Mes\u00f3n de Paredes. \u00c8 il figlio maggiore del dottor Julio Iglesias Puga (1915-2005), galiziano di Ourense, e di Mar\u00eda del Rosario de la Cueva y Perignat (1919-2002). Condivise la sua infanzia con suo fratello Carlos. Sin dalla giovent\u00f9 fu un appassionato del calcio: gioc\u00f2 nella squadra riserve delle giovanili del Real Madrid come portiere all'inizio degli anni sessanta. Riguardo a questo periodo della sua vita dir\u00e0 semplicemente \u00abSognavo di essere un portiere, ma le cose per me sono andate in altro modo, \u00e8 la vita\u00bb. Tale passione gli era stata trasmessa dal nonno, grande appassionato di Ricardo Zamora. Inoltre si iscrisse alla facolt\u00e0 di Legge presso l'Universit\u00e0 di Madrid.\nIl 22 settembre 1963, la notte del suo ventesimo compleanno, fu vittima di un grave incidente stradale: mentre era in macchina con degli amici la loro auto venne distrutta in uno schianto con un'altra pi\u00f9 grande. Trasportato d'urgenza all'ospedale di Madrid le speranze che potesse tornare a camminare erano minime secondo i medici. La convalescenza dur\u00f2 un anno e mezzo, compresa la riabilitazione. Durante la convalescenza, visto che la notte soffriva d'insonnia, Julio cominci\u00f2 a scrivere i primi testi e le sue canzoni d'esordio, quasi sempre di carattere malinconico. A poco a poco acquis\u00ec dimestichezza con la chitarra e dimentic\u00f2 il calcio.\nDopo essere uscito dall'ospedale si trasfer\u00ec per un breve periodo a Londra per imparare l'inglese. Proprio in questo periodo cominci\u00f2 a cantare nei primi pub durante i fine settimana. A Cambridge, dove frequentava la Bell's Language School, conobbe Gwendolyne Bollor\u00e0, che divenne sua amica e alla quale dedicher\u00e0 una delle sue canzoni pi\u00f9 celebri, dal titolo appunto \"Gwendolyne\". Tuttavia continua a scrivere numerosi testi, che cominciano a interessare alcune case discografiche.\nNel 1968 ha vinto il Festival de la Canci\u00f3n de Benidorm con \"La vida sigue igual\", tradotta in italiano con il titolo \"Se lei non c'\u00e8\". Nel febbraio del 1969 partecip\u00f2 al Festival \"Cerbul de Aur\" di Bra\u0219ov (Romania); durante quell'anno fece la sua prima tourn\u00e9e in America, cant\u00f2 al Festival di Vi\u00f1a del Mar (Cile) e realizz\u00f2 il suo primo film: \"Amore pensami\".\nSi fece conoscere a livello europeo quando partecip\u00f2 all'Eurovision Song Contest 1970 con \"Gwendolyne\". In breve divenne famoso incidendo canzoni in varie lingue, inglese, francese, portoghese, tedesco e italiano. In Italia ebbe un notevole successo soprattutto negli anni settanta con canzoni come \"Manuela\" (1975), \"Se mi lasci non vale\" (1976), \"Sono un pirata sono un signore\" (1978), \"Pensami\" (versione italiana di \"J\u00farame\", il celebre brano scritto negli anni venti dalla compositrice messicana Mar\u00eda Grever) e \"Se tornassi\" (1979). A Parigi nel 1983, Julio Iglesias ricevette il primo ed unico Disco di Diamante assegnato a un cantante dal Libro Guiness dei Primati, per aver venduto pi\u00f9 dischi in pi\u00f9 idiomi di qualsiasi altro artista musicale nella storia (tedesco, inglese, francese, italiano, portoghese, spagnolo, tagalog e giapponese).\nNel 1984 incise il singolo di grande successo \"All of You\" con Diana Ross, espandendo cos\u00ec la sua popolarit\u00e0 nel mondo anglosassone. Nel 1985 gli fu concessa la Stella della Fama a Hollywood, risultando uno dei pochi artisti ispanici immortalato nella Hollywood Walk of Fame. Nel 1988 si aggiudic\u00f2 il Grammy Awards al Miglior Cantante Latino del 1987, grazie al suo disco \"Un hombre solo\". Nel 1992 fu nominato \"Espa\u00f1ol Universal\" (Spagnolo Universale) in Florida. Nel 1997 Julio ricevette il Premio M\u00f3naco de La M\u00fasica al Miglior Cantante Latino e fu il primo artista straniero nella storia della Cina ad avere ricevuto il prestigioso Golden Record Award nel 1995.\nHa avuto tre figli (Maria Isabel, Enrique e Julio Jos\u00e9) dalla prima moglie Isabel Preysler Arrastia e altri cinque figli (Miguel Alejandro, Rodrigo, le due gemelle Cristina e Victoria, e Guillermo) dalla seconda moglie Miranda Rijnsburger.\nControversie.\nNel mese di ottobre 2009 Julio Iglesias, Sting, Rod Stewart, Eros Ramazzotti ed Ennio Morricone hanno tenuto concerti a Tashkent, capitale dell'Uzbekistan, come eventi principali del festival culturale che vi si organizza con periodicit\u00e0 annuale. Le polemiche nascono dal fatto che il festival \u00e8 considerato espressione del potere dittatoriale di Islom Karimov, la cui figlia, Gulnora Karimova, \u00e8 promotrice e organizzatrice dell'evento. Il festival fornisce uno strumento di visibilit\u00e0, propaganda e consenso a uno dei peggiori regimi del pianeta, considerato, secondo i rapporti di Human Rights Watch, tra i pi\u00f9 truci e repressivi del mondo, tanto da contendersi il primato negativo con i regimi di Corea del Nord e Birmania."}
{"id": "497204", "revid": "767487", "url": "https://it.wikipedia.org/wiki?curid=497204", "title": "DJ Muggs", "text": "Biografia.\nDi origine italo-americana, il suo cognome \u00e8 per\u00f2 di origine norvegese, si trasferisce dal Queens in California dove entra nel mondo dell'hip hop. Nel 1986 fa amicizia con i rapper Sen Dog e B-Real, all'epoca membri della crew DVX, autoproducendo il demo \"My DJ and the Soloist\", mentre l'idea di collaborare in maniera stabile con Sen e B-Real \u00e8 ancora vaga.\nMuggs si dedica poi al vero e proprio DJing partecipando a quello che si pu\u00f2 definire il campionato nazionale degli esperti di settore, ovvero il DMC. La sua prima esperienza \u00e8 nel 1989 quando vince il titolo come miglior DJ della West Coast. Ritorna al lavoro da beatmaker acquistando una drum machine con i soldi risparmiati. Sen e B-Real rimangono affascinati dai suoni prodotti da Muggs, influenzati dall'hip hop newyorkese. Poco tempo dopo nascono ufficialmente i Cypress Hill, che esordiscono nel 1991 con l'omonimo album. Il progetto si rivela un successo, catturando l'attenzione di tutto l'underground nazionale e poi del mainstream.\nMuggs per\u00f2 non si ferma ai Cypress e lavora ad altri progetti paralleli: tornato a New York si occupa della produzione del trio irlandese House of Pain, il cui singolo di debutto \u00e8 la hit internazionale \"Jump Around\", diventato doppio disco di platino. Muggs collabora con moltissimi degli artisti di primo piano di inizio anni 1990: produce brani per Ice Cube, Xzibit, Goodie Mob, Supercat, KRS-One, Van Halen, Beastie Boys, George Michael, Janet Jackson, Salt-N-Pepa, Goldie, Tricky.\nDi pari passo i Cypress Hill iniziano a dar forma al proprio stile fatto di rapcore, percussioni e chitarre. All'inimicizia a West Coast ed East Coast fanno seguito anni si veri e propri spargimenti di sangue (Tupac Shakur, Notorious B.I.G.). Con l'intento di riappacificare le fazioni in lotta, Muggs realizza \"The Soul Assassins Chapter 1\" contenente brani di rappresentanti di entrambe le coste: RZA e GZA del Wu-Tang Clan, Dr. Dre, KRS-One, MC Eiht, Goodie Mob, Mobb Deep e Wyclef Jean, la compilation diventa una perla del genere e nel 2002 Muggs replica pubblicando \"The Soul Assassins Chapter 2\" che svela il fine del beatmaker, che \u00e8 quello di creare compilation di classici dell'hip hop. Gli ospiti del secondo capitolo sono Kool G Rap, Xzibit, GZA, Goodie Mob, Everlast, Kurupt, Rass Kass, Hostyle, Dilated Peoples e G.O.D. Pt. III degli Infamous Mobb.\nGli House of Pain si sciolgono amichevolmente: Everlast intraprende una carriera solista, The Alchemist si dedica alla produzione di mixtape e DJ Lethal entra a far parte dei Limp Bizkit. Muggs ha cos\u00ec pi\u00f9 tempo per la sua \"Soul Assassins Radio\", sulla stazione losangelina 92.3 The Beat KBBT, e per i progetti con gli oramai inossidabili Cypress. Durante il 2002 il DJ prepara anche un progetto interamente solista dal titolo \"Dust\", il disco viene pubblicato l'anno seguente, riaffermando il valore dell'artista, che nel 2004 pubblica anche \"The Last Assassin\", compilation realizzata con l'aiuto di Chace Infinite. Vi partecipano artisti come i Cypress Hill, Proof dei D12, Xzibit, Busta Rhymes ed altri.\nMuggs fa parte anche del poco conosciuto gruppo dei Soul Assassins, ha uno show radiofonico sulla radio satellitare Shade 45 chiamato \"Mash-Up Radio\". Ed il suo pi\u00f9 recente lavoro \u00e8 la collaborazione con GZA in \"The Grandmasters\".\nDiscografia.\nD.J. Muggs presents the Soul Assassins\nTricky with DJ Muggs and Grease\nMuggs presents Soul Assassins \nMuggs\nD.J. Muggs featuring Chace Infinite\nD.J. Muggs presents...\nDJ Muggs Vs. GZA\nDJ Muggs\nDJ Muggs presents Soul Assassins"}
{"id": "497212", "revid": "599013", "url": "https://it.wikipedia.org/wiki?curid=497212", "title": "Quartieri storici di Firenze", "text": "La citt\u00e0 di Firenze dal 1343 era divisa in quattro quartieri storici; le quattro suddivisioni prendono il loro nome da un luogo di culto storico presente sul loro territorio. Ogni quartiere a sua volta era diviso in quattro zone, denominate Gonfaloni. \nIn epoca moderna, dal maggio 1930, in ambito della rievocazione storica della \u201cpartita dell\u2019assedio\u201d del 1530, ad ogni quartiere \u00e8 associata una squadra detta \u201cColore\u201d che prende parte al torneo del Calcio storico fiorentino.\nStoria.\nGli antichi quartieri.\nIn et\u00e0 medievale la citt\u00e0 era situata solamente sulla riva destra dell\u2019Arno (come del resto la citt\u00e0 romana) e suddivisa in quartieri che prendevano il nome dalle porte dell\u2019antica cinta muraria: del Duomo, di S. Maria, di S. Piero e di S. Pancrazio. \nI confini dei quartieri seguivano i tracciati di certe strade ma non riprendevano affatto quelli del decumano e del cardo romani. Ciascun quartiere era fortemente dipendente dalla porta attorno a cui si sviluppava, e al contempo ne era custode.\nLa funzione dei quartieri non era connessa solo con la costruzione e la manutenzione delle strutture urbane, ma comprendeva nuovi contenuti, unificando, sotto l\u2019aspetto amministrativo, giurisdizionale, militare, ecclesiastico, in una stessa base territoriale le circoscrizioni minori (plebati e populi) sia di citt\u00e0 che di contado.\nOgni quartiere raccoglieva i cittadini provenienti da fuori le mura. Pur dipendendo dal comune, i quartieri avevano magistrati, franchigie proprie, una speciale giurisdizione relativa alla loro parte di citt\u00e0, oltre a particolari diritti e doveri. La parrocchia e le contrada formavano altre piccole entit\u00e0 con una certa autonomia e propri capi; gli abitanti della contrada avevano sul proprio terreno diritti superiori agli altri abitanti della citt\u00e0.\nI sestieri.\nDopo l'allargamento della cinta muraria, nel 1172 la citt\u00e0 fu divisa in sestieri che si chiamarono d'Oltrarno, S. Piero in Scheraggio, Borgo dei SS. Apostoli, S. Pancrazio, Porta del Duomo, Porta S. Piero. I sestieri erano a loro volta divisi in Gonfaloni. La nuova suddivisione coinvolse dunque anche i borghi sulla riva sinistra dell'Arno (l'Oltrarno) che tese ad espandersi anche grazie alla costruzione di due nuovi ponti: quello della Carraia nel 1220, dove sboccava il Mugnone, e quello di Rubaconte poi detto \"delle Grazie\" nel 1237. I sestieri erano composti dai cosiddetti \"popoli\" cio\u00e8 tutta la gente residente nelle \"parrocchie\" tanto che i due termini si equivalevano.\nI quartieri dopo il 1343.\nA causa dell'accrescersi della popolazione, nel 1284 venne progettata la costruzione di un terzo cerchio murario cittadino; la grandiosa opera perimetrale di 8500 metri di estensione, incluse pi\u00f9 di 80000 abitanti oltre a vasti terreni coltivati dell'attigua campagna; venne ultimata nel 1333.\nI sestieri sopravvissero fino al 1343, anno della cacciata da Firenze di Gualtieri di Brienne, noto come il Duca di Atene; dopo tale data, nell'ambito delle numerose riforme che seguirono, furono istituiti dei nuovi quartieri a loro volta suddivisi nei Gonfaloni (quattro per ciascun quartiere). Tali quartieri furono rinominati col nome della chiesa principale presente all'interno quartiere stesso (Santo Spirito, Santa Croce, Santa Maria Novella, San Giovanni).\nMolteplici furono le cause che portarono alla riforma dai sestieri ai quartieri. Possiamo individuare aspetti economici, demografici e di democrazia che contribuirono ad affermare una maggiore partecipazione del popolo nella vita politica della Citt\u00e0:\nIn definitiva si pu\u00f2 dire che con questo passaggio amministrativo si voleva garantire maggiore tutela ai cittadini di Firenze, introducendo figure che rappresentassero il popolo ed avessero un peso nelle decisioni istituzionali.\nCon la trasformazione in quattro Quartieri, l'evoluzione sar\u00e0 la seguente:\nCon i simboli assegnati ai nuovi quartieri, si vuole fare in modo che resti la tradizione di ogni Sesto nella nuova ripartizione in quanto ogni simbolo raffigura i caratteri dei precedenti Sesti. Il passaggio da sestieri a quartieri \u00e8 stato un fenomeno graduale. La data da segnare come passaggio definitivo dai sestieri ai quartieri \u00e8 il 1343 ed \u00e8 contenuta nella Provvisione della Balia creata per riformare la citt\u00e0 dopo la cacciata del duca di Atene e confermata nello Statuto del capitano 1355. La riforma avvenne nel momento in cui la popolazione aveva raggiunto la dimensione massima. Questa nuova ripartizione sanc\u00ec una diversa visione della citt\u00e0 e della sua gestione; infatti, nella nuova organizzazione amministrativa ai quartieri non furono assegnati i nomi delle porte (come avveniva nella precedente ripartizione per sestieri) ma i nomi dei complessi conventuali pi\u00f9 importanti ubicati nella loro area.\nL\u2019antico sestiere di Oltrarno, che da sud si era ampliato fuori dalle vecchie mura verso ovest e sud-ovest, fu denominato quartiere di Santo Spirito; baricentro: chiese di Santo Spirito (Agostiniani) e del Carmine (Carmelitani).\nA nord-ovest i sestieri di Borgo e di San Pancrazio si erano sviluppati tra la seconda e la terza cerchia muraria, formarono il quartiere di Santa Maria Novella, con il suo baricentro nella grande chiesa dei Domenicani.\nA est fu costituito il quartiere di Santa Croce, incentrato sulla chiesa omonima, che si estendeva verso nord passando per via dei Pandolfini (via di S. Brocolo) e ricomprendendo al suo interno l\u2019antico sestiere di San Pier Scheraggio e parte del sestiere di Porta San Piero. All\u2019interno del quartiere di Santa Croce erano presenti i centri politici della citt\u00e0, tra cui il palazzo del Podest\u00e0 ed il Palazzo del Comune.\nL\u2019ultimo quartiere era quello di San Giovanni, con il battistero che gli dava il nome; comprendeva al suo interno gli antichi sestieri di Porta Duomo e Porta San Piero, con l\u2019esclusione di quella parte verso sud assegnata al quartiere di Santa Croce; baricentro: Battistero del Duomo e S.S. Annunziata (Serviti).\nI due quartieri pi\u00f9 estesi quindi erano quelli di Santo Spirito e San Giovanni, i quali raccoglievano insieme pi\u00f9 del sessanta per cento delle famiglie \u201ctassate\u201d e quasi il sessanta per cento del gettito complessivo d\u2019imposta. Il quartiere di Santa Croce (il pi\u00f9 piccolo) e quello di Santa Maria Novella raccoglievano il rimanente quaranta per cento delle famiglie che del gettito d\u2019imposta, come risulta dal catasto del 1427.\nI gonfaloni.\nI sestieri ed i quartieri erano suddivisi a lori volta in gonfaloni. I confini dei gonfaloni furono modificati dopo le riforme del 1343. Ogni gonfalone comprendeva determinate parti della citt\u00e0 separate tra loro o dall'Arno o dalle mura o da alcune delle strade principali. \nAl riassetto del territorio urbano fece riscontro anche una diversa geografia delle antiche organizzazioni interne ai quartieri, i gonfaloni, che passarono dall'originario numero di venti (poi ridotto a diciannove) a sedici, distribuiti equamente tra i quattro quartieri, con un pi\u00f9 complesso riassetto dei popoli che andarono a comporre i singoli gonfaloni.\nIn ogni gonfalone venne ricostruita una \u201ccompagnia del popolo\u201d, composta dai cittadini che di diritto potevano aderire in quanto abitanti nei popoli appartenenti al gonfalone stesso.\nI motivi della suddivisione in quartieri e gonfaloni era legato non solo a ragioni amministrative e giudiziarie, ma anche a motivi di natura politica e militare e assolveva al ruolo di garanzia della gestione del potere da parte di pochi appartenenti ai ceti pi\u00f9 abbienti. L\u2019attivit\u00e0 della politica fu determinata dalla classe dirigente dei nobili e dei grandi borghesi anche se con la partecipazione di quei cittadini che avevano raggiunto il riconoscimento dei diritti civili, politici e militari.\nL'autorit\u00e0 del Gonfalone era subordinata a quella del proprio quartiere. Questa suddivisione aveva scopi amministrativi e militari e ciascun gonfalone doveva eleggersi un Gonfaloniere, chiamato \u201cdi compagnia\u201d, perch\u00e9 doveva radunare e comandare una compagnia di milizie cittadine per la difesa del Palazzo dei Signori e della libert\u00e0 popolare. I sedici Gonfalonieri costituivano poi una sorta di Consiglio che, opportunamente convocato, doveva discutere insieme al Gonfaloniere di Giustizia ed ai Priori di Libert\u00e0 gli interessi della Repubblica.\nGranducato di Toscana ed epoca moderna.\nDopo la caduta della repubblica fiorentina e la conseguente perdita di libert\u00e0 ebbe termine anche l\u2019ufficio dei sedici Gonfalonieri poich\u00e9 alla scadenza del loro mandato, in data 8 settembre 1531, tale carica fu abolita. I quartieri continuarono a sussistere nel loro ordinamento burocratico (divenuto la parte prevalente) mentre quello militare non fu pi\u00f9 significativo. \nNel 1532 il duca Alessandro dei Medici (detto \u201cil moro\u201d) nominato da Carlo V capo supremo della repubblica, per dare esplicito segnale al popolo, il 21 ottobre fece rimuovere dalla torre di Palazzo Vecchio la campana denominata \u201cdel Popolo\u201d che aveva chiamato a raccolta la popolazione a difesa della Repubblica. \nI quartieri a livello di Ufficialit\u00e0 esistettero fino a tutto il Settecento; ai nostri giorni dopo una ripartizione in quattordici circoscrizioni (effettuata nel 1976) Firenze \u00e8 suddivisa (dal 1990) in cinque zone dette, impropriamente, Quartieri, travisando con tale denominazione l\u2019esatto significato filologico di \u201cquarta parte\u201d del territorio.\nI quartieri storici continuarono tuttavia ad esistere anche in epoca moderna. Nel 1930, proprio per onorare la memoria e le virt\u00f9 civiche del valoroso condottiero fiorentino, Francesco Ferrucci, nel quarto centenario della morte, un comitato cittadino decise di far rivivere il calcio fiorentino, ispirandosi alla famosa partita del 17 febbraio 1530. Venne per\u00f2 cambiato, per ragioni ambientali, il terreno di gioco: alla ormai inagibile piazza Santa Croce (ai lati della quale peraltro erano rimasti il battipalla di marmo murato sulla facciata del palazzo degli Antellesi, e il segno della linea di centro campo sul palazzo prospiciente) fu sostituita quella, ancor pi\u00f9 prestigiosa, di piazza della Signoria e, per alcuni anni (limitatamente alla prima partita) l\u2019anfiteatro del giardino di Boboli. Attualmente \"le tre partite\", due eliminatorie e la finale, si svolgono nel mese di giugno in occasione degli annuali festeggiamenti del santo patrono in piazza Santa Croce.\nDa quella data, ogni anno, tranne che in periodo bellico, in occasione dei festeggiamenti di San Giovanni Battista patrono di Firenze, la citt\u00e0 rivive l\u2019appassionante contesa di un fascinoso commemorativo viaggio nel passato, che nemmeno la tragica alluvione del 4 novembre 1966 riusc\u00ec a interrompere. Fra l\u2019agonismo delle squadre dei quattro quartieri storici, in tre accanitissime partite, si designa il vincitore; senza trionfalismi ma con la convinzione di rivivere, nelle trame del passato, relazioni sociali della realt\u00e0 moderna.\nNel 2003 il comune ha ufficialmente riconosciuto il territorio dei quattro quartieri storici e ne ha compreso anche le porzioni della citt\u00e0 comprese al di fuori delle antiche mura.\nQuartieri, Gonfaloni e loro stemmi.\nSanta Maria Novella.\nQuartiere del quadrante nord-ovest della citt\u00e0 (Arno, Ponte Vecchio, Porta al Prato fino a met\u00e0 della Fortezza da Basso), \u00e8 caratterizzato dal colore rosso e prende il suo nome dalla basilica di Santa Maria Novella. Dal XV secolo \u00e8 suddiviso nei gonfaloni di: Leon Bianco, Leon Rosso, Unicorno, Vipera.\nSan Giovanni.\nQuartiere del quadrante nord-est della citt\u00e0 (lato occidentale del Borgo Pinti, la parte settentrionale del Borgo degli Albizi, il Corso, la parte orientale del Mercato Vecchio, fino a norda Porta S. Gallo), \u00e8 caratterizzato dal colore verde e prende il suo nome dal Battistero di San Giovanni, uno dei templi pi\u00f9 antichi e importanti di Firenze. \u00c8 suddiviso nei gonfaloni di: Leon d'Oro, Drago, Vaio, Chiavi.\nSanta Croce.\nQuartiere del quadrante sud-est della citt\u00e0 (comprende da Porta a Pinti fino all'Arno dalla parte della Zecca e verso ovest le vie di Calimara e di Por S. Maria fino al Ponte Vecchio), \u00e8 caratterizzato dal colore azzurro e prende nome dalla Basilica di Santa Croce. Questo \u00e8 l'unico quartiere che si estende su entrambe le sponde dell'Arno, comprendendo anche la zona della basilica da cui prende il nome, situata a nord del fiume. \u00c8 suddiviso nei gonfaloni di: Carro, Ruote, Bue, Leon Nero.\nSanto Spirito.\nQuartiere del quadrante sud, sud est e sud ovest della citt\u00e0 o meglio tutto l'Oltrarno, caratterizzato dal colore bianco e prende il suo nome dalla Basilica di Santo Spirito. \u00c8 suddiviso nei gonfaloni di: Scala, Nicchio, Ferza, Drago.\nStrade e piazze dei quartieri.\nPremessa sulla divisione fuori dalle mura.\n\u00c8 bene ricordare che la divisione in quartieri e la mappa che vediamo in alto, \u00e8 stata introdotta dal comune nel 2003. Prima di quel periodo se si esclude il contesto dentro le mura dove la situazione \u00e8 ben pi\u00f9 marcata, la divisione in colori ha forti connotazioni legate alla storia di appartenenza piuttosto che alla territorialit\u00e0, con sacche di tifo in aree che per ragioni di semplicit\u00e0 sono state attribuite alle varie chiese. Per esempio, San Niccol\u00f2 da sempre bianchissima ha influenzato pesantemente l'area di Gavinana che ha una grande partecipazione Bianca. Altre aree come l'Isolotto sono fortemente Rosse piuttosto che Azzurre, mentre l'influenza Azzurra si sente pesantemente in tutta l'area di Novoli. A Sorgane vi \u00e8 una buona presenza dei Verdi, pur essendo in territorio che il comune ha decretato come Azzurro.\nLe principali strade e piazze che delimitano oggi ogni quartiere."}
{"id": "497213", "revid": "1924342", "url": "https://it.wikipedia.org/wiki?curid=497213", "title": "Take That", "text": "I Take That sono un gruppo musicale pop britannico formato da cinque componenti: Gary Barlow, Robbie Williams, Howard Donald, Mark Owen e Jason Orange. Sono considerati una delle boy band di maggior successo della storia della musica e da molti sono considerati come la miglior boyband di sempre.\nFormatosi nel 1990 a Manchester, il gruppo ha riscosso un ampio successo commerciale nei primi anni novanta pubblicando gli album \"Take That &amp; Party\", \"Everything Changes\" e \"Nobody Else\". Hanno scalato le classifiche con singoli come \"Pray\", \"Relight My Fire\", \"Everything Changes\" e \"Babe\".\nAnticipato dall'uscita dal gruppo di Robbie Williams, uno dei componenti, il complesso si \u00e8 sciolto nel 1996.\nDopo alcune esperienze in qualit\u00e0 di solisti, il gruppo si \u00e8 riformato nel 2005 con la formazione a quattro elementi senza Robbie Williams, pubblicando nel 2006 un nuovo album di inediti, \"Beautiful World\", seguito nel 2008 da \"The Circus\", con i quali sono tornati al successo grazie a brani come \"Patience\" e \"Shine\".\nNel 2010 con il ritorno di Robbie Williams la formazione del gruppo \u00e8 tornata al completo e ha pubblicato il disco \"Progress\".\nNel mese di ottobre 2011 Robbie Williams ha abbandonato per la seconda volta la band per riprendere la carriera da solista.\nNel mese di settembre 2014 Jason Orange ha annunciato la sua uscita dal gruppo.\nBiografia.\nGli esordi: \"Take That &amp; Party\".\nIl gruppo \u00e8 stato creato nel 1990 grazie al manager e produttore discografico Nigel Martin Smith che, prendendo spunto dal successo degli americani New Kids on the Block, ebbe l'idea di creare un gruppo vocale composto esclusivamente da elementi maschili. I Take That sono nati dall'unione di Gary Barlow, Mark Owen, Robbie Williams, Howard Donald e Jason Orange.\nDopo un tour in numerosi locali notturni, nel 1991 hanno ufficialmente debuttato con l'etichetta indipendente Dance U.K. pubblicando il singolo \"Do What U Like\", senza ottenere successo. Nello stesso anno hanno comunque firmato un contratto con la RCA per la quale nel mese di novembre hanno pubblicato \"Promises\", il loro secondo singolo, con cui hanno riscosso un tiepido successo raggiungendo la posizione numero 38 della classifica britannica, seguito poi da \"Once You've Tasted Love\", altro successo minore.\nIl gruppo si \u00e8 fatto conoscere dal pubblico con il singolo \"It Only Takes a Minute\" che ha raggiunto la settima posizione della classifica britannica, pubblicato nell'agosto 1992 in contemporanea con il loro primo disco \"Take That &amp; Party\". L'album ha ottenuto un ottimo successo di vendita, debuttando al quinto posto in Regno Unito ma riscuotendo un successo costante, tornando ai primi posti in classifica nel gennaio 1993 e raggiungendo la seconda posizione, grazie al discreto successo dei successivi singoli \"I Found Heaven\", \"A Million Love Song\" e in particolar modo di \"Could It Be Magic\", cover del noto brano di Barry Manilow riproposto per\u00f2 nella versione di Donna Summer. Il brano ha ottenuto la terza posizione in Regno Unito e ha permesso al gruppo di farsi conoscere anche nel resto d'Europa. Quest'ultimo singolo ha inoltre ottenuto un Brit Award com \"Best British single\".\n1993: il successo di \"Everything Changes\".\nSpinto dai buoni riscontri di \"Could It Be Magic\", ultimo singolo estratto dal loro disco di debutto, il gruppo \u00e8 tornato sulle scene musicali con \"Everything Changes\", il suo secondo disco, gi\u00e0 nell'ottobre 1993. In realt\u00e0 il complesso ha cavalcato l'onda nel successo facendo uscire, gi\u00e0 nel mese di febbraio, il singolo \"Why Can't I Wake Up with You\", che ha bissato il successo del precedente piazzandosi al secondo posto in Regno Unito. Nell'estate dello stesso anno \u00e8 stato pubblicato il brano \"Pray\" che ha consacrato il successo del gruppo raggiungendo la vetta nella classifica britannica e ottenendo un notevole riscontro anche in Europa. Il disco \u00e8 stato accompagnato dal terzo singolo \"Relight My Fire\", cover di un brano di Dan Hartman e nuovo successo europeo e la seconda numero uno consecutiva nel Regno Unito inciso in collaborazione con la cantante Lulu. Contemporaneamente anche l'album ottiene grossi risultati di vendita facendo raggiungere al gruppo un'altra volta la vetta della classifica britannica e decretando il successo nei paesi dell'Europa continentale.\nLa promozione dell'album \u00e8 proseguita anche nel 1994 con la pubblicazione di altri tre singoli: la ballata \"Babe\", brano che si differenzia dalla canonica produzione musicale del gruppo prettamente di genere dance pop e teen pop, la title track \"Everything Changes\" e \"Love Ain't Here Anymore\". Gli ultimi tre singoli tratti dall'album hanno mantenuto il tenore di vendite dei precedenti; in particolare i primi due hanno raggiunto la prima posizione nella classifica del Regno Unito mentre il terzo ha ottenuto la terza posizione.\nIl grande successo del gruppo \u00e8 testimoniato, oltre che dai lusinghieri dati di vendite dei prodotti discografici del complesso, anche dal nutrito \"merchandising\" legato al marchio \"Take That\", comprendente oggetti come tatuaggi, sticker, articoli di bigiotteria e magliette, destinato prevalentemente al pubblico di teenager che seguiva il gruppo e i cinque ragazzi che lo componevano, divenuti delle icone soprattutto per le ragazze.\nI numerosi consensi sono anche sfociati nella vittoria di altri due Brit Award per il brano \"Pray\", giudicato \"Best British single\", e per il relativo video, considerato \"Best British video\". Il gruppo ha eseguito un tour europeo nel 1994.\n\"Nobody Else\" e l'abbandono da parte di Robbie Williams.\nIl notevole successo di \"Everything Changes\" ha imposto al gruppo la produzione e la realizzazione di un terzo disco di inediti gi\u00e0 nel 1995, disco i cui testi sono stati scritti, come i precedenti lavori, da Gary Barlow.\nIl primo singolo tratto da questo nuovo lavoro \u00e8 stato \"Sure\", pubblicato nell'ottobre 1994. L'uscita dell'album \u00e8 stata invece accompagnata da \"Back for Good\", vero e proprio successo europeo della primavera 1995. Lo stesso album, pubblicato nel maggio successivo, ottenne un successo ancora maggiore rispetto al precedente, piazzandosi in vetta alle classifiche di Svizzera, Austria, Paesi Bassi, Belgio, Italia e Regno Unito.\nLa promozione di questo terzo, fortunato disco, si \u00e8 interrotta nel luglio 1995 in seguito alla pubblicazione di \"Never Forget\", il terzo singolo, che divenne un altro importante successo commerciale. Proprio durante la promozione di questo singolo, avvenuta durante un tour europeo nel quale presentavano i brani dei loro album, Robbie Williams ha annunciato l'intenzione di voler abbandonare il gruppo per intraprendere una carriera musicale in qualit\u00e0 di solista. La notizia cre\u00f2 una grossa eco mediatica suscitando un autentico clamore, ma non port\u00f2 all'automatico scioglimento del gruppo; i quattro componenti rimasti dichiararono infatti di voler proseguire con il progetto Take That. Nonostante questa intenzione, dal disco non furono tratti altri singoli. Tutti e tre i brani tratti da \"Nobody Else\" ottennero la vetta della classifica britannica.\nLo scioglimento e il debutto come solisti.\nNonostante la dichiarata intenzione di proseguire con il progetto, lo scioglimento del gruppo \u00e8 stato ufficializzato il 13 febbraio 1996 motivandolo con l'intenzione da parte dei singoli componenti di intraprendere carriere come solisti. La separazione del complesso \u00e8 avvenuta alla vigilia della pubblicazione di un nuovo singolo, una cover di \"How Deep Is Your Love\" dei Bee Gees, tratto dalla prima raccolta di successi del gruppo, intitolata semplicemente \"Greatest Hits\" e uscita nel marzo successivo. Con questa versione di \"How Deep Is Your Love\" hanno vinto per la terza volta il Brit Award come \"Best British single\", nel 1996.\nNonostante le due pubblicazioni fossero uscite in seguito alla scissione del gruppo, ottennero un ampio successo commerciale, riuscendo per l'ennesima volta a portare il gruppo in vetta alle classifiche britanniche degli album e dei singoli e scalando le classifiche europee.\nLa seconda met\u00e0 degli anni novanta ha segnato il debutto in qualit\u00e0 di solisti di tre dei cinque componenti del gruppo. Il primo a debuttare \u00e8 stato Mark Owen, che gi\u00e0 nel 1996 ha pubblicato il suo primo album \"Green Man\", che ha debuttato appena alla posizione numero 33 in Regno Unito nonostante il buon successo dei primi due singoli, \"Child\" e \"Clementine\", entrambi al terzo posto della classifica britannica dei singoli. Successivamente ha pubblicato altri due album, \"In Your Own Time\" (2003) e \"How the Mighty Fall\" (2005), entrambi di modesto successo commerciale.\nNel 1997 ha invece debuttato Gary Barlow, autore di gran parte delle canzoni dei Take That, arrivando in vetta alla classifica britannica con l'album \"Open Road\", sostenuto dalle vendite dei primi due singoli \"Forever Love\" e \"Love Won't Wait\", che hanno raggiunto la massima posizione in Regno Unito. La sua carriera come solista si \u00e8 tuttavia arenata nel 1999, in seguito ai modesti risultati di vendita del suo secondo disco \"Twelve Month, Eleven Days\". Allo stesso anno risale anche il disco di debutto di Robbie Williams, il primo dei cinque ad aver abbandonato la formazione per crearsi una carriera da solista. Il primo album \"Life thru a Lens\" ha raggiunto la vetta della classifica britannica, successo replicato anche dai successivi album e consacrato, anche a livello internazionale, da brani come \"Angels\" e \"Feel\".\nHoward Donald e Jason Orange, gli altri due componenti, hanno invece svolto rispettivamente l'attivit\u00e0 di disc jockey e di attore.\nNel frattempo il marchio Take That \u00e8 stato utilizzato per la pubblicazione di alcune raccolte non ufficiali: \"The Best of Take That\" (2001), una riedizione della raccolta ufficiale con differente titolo e copertina ma con la medesima lista tracce, e \"Forever... Greatest Hits\" (2002). Tutte le raccolte sono state pubblicate dalla BMG, collegata alla RCA, che ha pubblicato tutti i primi lavori del gruppo.\nLa reunion: \"Never Forget - The Ultimate Collection\" e \"Beautiful World\".\nNel novembre 2005 il gruppo, riformatosi senza Robbie Williams, \u00e8 tornato sulle scene musicali con \"Never Forget - The Ultimate Collection\", una nuova raccolta contenente anche numerosi brani registrati negli anni novanta e rimasti inediti. Da questo album non \u00e8 stato tratto nessun singolo, ma ha comunque ottenuto un rilevante riscontro commerciale raggiungendo la seconda posizione della classifica britannica. Unica promozione per questa raccolta, pubblicata dalla BMG, \u00e8 stato un tour europeo conclusosi nella primavera 2006.\nIl successo della nuova raccolta ha spinto il gruppo a tornare in studio per registrare \"Beautiful World\", il quarto album di inediti, il primo dopo undici anni. Il genere del nuovo disco si \u00e8 mantenuto piuttosto fedele rispetto alle proposte della produzione degli anni novanta, risultando comunque un pop pi\u00f9 maturo e aggiornato e al passo con le produzioni contemporanee.\nAnticipato dal singolo \"Patience\", che ha riportato il gruppo in vetta alla classifica dei singoli britannica e ha scalato quelle dei paesi europei, il disco, pubblicato dall'etichetta discografica Polydor, si \u00e8 rivelato un notevole successo commerciale riportando il gruppo al primo posto della classifica britannica. Contemporaneamente al loro nuovo album di inediti \u00e8 stata pubblicata un'altra raccolta non ufficiale, \"The Platinum Collection\", da parte della BMG.\nDall'album sono stati tratti anche i singoli \"Shine\", ennesima numero uno del gruppo in Regno Unito, \"I'd Wait for Life\", \"Reach Out\" e \"Rule the World\", quest'ultima sfruttata anche come colonna sonora del film \"Stardust\" del 2007. \u00c8 stata realizzata anche una tourn\u00e9e europea, recante il nome del disco.\nQuesto periodo ha riportato i Take That anche alla vittoria di numerosi premi, come il Brit Award 2007 come \"Best British single\" per \"Patience\". Nell'edizione 2008 sono stati a loro assegnati i premi come \"Best British Live Act\" e \"Best British Single\" per \"Shine\".\n\"The Circus\" e il primo disco dal vivo.\nDato il grande successo di \"Beautiful World\", il loro album di ritorno, nel dicembre 2008 \u00e8 stato pubblicato \"The Circus\", un nuovo disco di inediti, il secondo con la formazione a quattro elementi.\nIl singolo principale tratto da questo disco, pubblicato sempre dalla Polydor, \u00e8 \"Greatest Day\", che pur ottenendo la prima posizione della classifica britannica, non ha ottenuto buoni risultati negli altri paesi europei. La fredda accoglienza riservata al singolo ha portato il disco a non far registrare grossi dati di vendite negli Stati dell'Europa continentale, mentre in Regno Unito il successo del gruppo \u00e8 rimasto immutato portando il disco in vetta alla classifica. Moderato successo \u00e8 stato ottenuto anche dai successivi singoli, \"Up All Night\", \"The Garden\" e \"Said It All\". In particolar modo \"The Garden\" ha ottenuto un risultato disastroso anche in Regno Unito, entrando appena tra i cento singoli pi\u00f9 venduti, mentre gli altri due brani hanno raggiunto rispettivamente le posizioni 14 e 9, relativamente basse rispetto agli standard di vendita del gruppo nel loro paese natale.\nNel corso del 2009 il gruppo si \u00e8 esibito in numerose date nel \"Take That Present: The Circus Live\", serie di concerti dal vivo sfociati, nell'autunno successivo, nel primo album dal vivo del gruppo, \"\", entrato in classifica solo in Regno Unito alla terza posizione.\nIl ritorno di Robbie Williams: \"Progress\".\nIl 15 luglio 2010, esattamente quindici anni dopo l'uscita dal gruppo di Robbie Williams, l'entourage del gruppo ha comunicato il ritorno del noto cantante nella formazione del gruppo, tornata cos\u00ec ai cinque elementi originari.\nL'album che ha segnato il ritorno di Williams con i Take That \u00e8 \"Progress\", pubblicato nel novembre 2010 e anticipato dal brano \"The Flood\". La canzone ha scalato le classifiche europee e ha spinto le vendite del disco, risultato pi\u00f9 fortunato del precedente ed entrato tra le prime posizioni delle classifiche di numerosi paesi conquistando la vetta in Danimarca, Grecia, e Regno Unito, dove l'album ha venduto 235.000 copie nel giorno di uscita. In seguito verr\u00e0 pubblicato anche il brano kidz\nL'album viene supportato da \"Progress Live 2011\", un tour mondiale durante cui i Take That si avvalgono dei Pet Shop Boys come special guest. La presenza di questi ultimi rende l'evento ancor pi\u00f9 di rilievo, giacch\u00e9 il prestigioso giornale inglese The Guardian commento la partecipazione dei Pet Shop Boys con la frase \"\u00e8 come chiedere a Michelangelo di dipingere il soffitto della cucina\"\nNella primavera 2011 hanno pubblicato il singolo \"Love Love\", facente parte della colonna sonora del film \"X-Men - L'inizio\", anticipando l'uscita della riedizione del disco \"Progress\", contenente un secondo disco, intitolata \"Progressed\", avvenuta il 10 giugno successivo.\nIl 22 ottobre 2011 il quotidiano inglese The Daily Telegraph annuncia la nuova separazione di Robbie Williams dai Take That per incidere nel 2012 \"Take The Crown,\" un nuovo album da solista.\nL'abbandono di Jason Orange e \"III\".\nIl 25 settembre 2014 Jason Orange ha annunciato di aver deciso di abbandonare il gruppo, decisione maturata alla fine del \"The Progress Tour\", come da lui indicato nella lettera di saluto pubblicata sul sito ufficiale della band. Il resto del gruppo ha definito la cosa \"una perdita enorme\". Il 23 novembre 2014 verr\u00e0 pubblicato il loro settimo album \"III\", anticipato dal singolo \"These Days\"."}
{"id": "497214", "revid": "1501558", "url": "https://it.wikipedia.org/wiki?curid=497214", "title": "Campionato europeo di calcio Under-21 2004", "text": "Il Campionato di calcio europeo Under-21 2004, 14\u00aa edizione del Campionato europeo di calcio Under-21 organizzato dalla UEFA, si \u00e8 svolto in Germania dal 27 maggio all'8 giugno 2004. Il torneo \u00e8 stato vinto dall'Italia, allenata da Claudio Gentile.\nLe fasi di qualificazione hanno avuto luogo tra il 6 settembre 2002 e il 19 novembre 2003 e hanno designato le otto nazionali finaliste. Tra queste \u00e8 stata designata la Germania quale nazione ospitante la fase finale.\nLa fase finale in Germania si \u00e8 svolta in due gironi all'italiana da quattro squadre ciascuno con partite di sola andata. Le due vincenti (Italia e Svezia) e le due seconde (Serbia e Montenegro e Portogallo) si sono incrociate nelle partite di semifinale. La finale si \u00e8 disputata l'8 giugno 2004 tra le formazioni dell'Italia e della Serbia e Montenegro. Le prime tre classificate (Italia, Serbia e Montenegro e Portogallo) si sono qualificate alle Olimpiadi di Atene 2004, insieme alla Grecia, paese organizzatore.\nStadi.\nSono 4 gli stadi scelti per ospitare la manifestazione:\nClassifica marcatori.\n4 gol\n3 gol\n2 gol\n1 gol"}
{"id": "497215", "revid": "14787", "url": "https://it.wikipedia.org/wiki?curid=497215", "title": "Quartieri del Calcio Storico Fiorentino", "text": ""}
{"id": "497219", "revid": "23", "url": "https://it.wikipedia.org/wiki?curid=497219", "title": "Karl Heinrich Koch (botanico)", "text": ""}
{"id": "497221", "revid": "287204", "url": "https://it.wikipedia.org/wiki?curid=497221", "title": "Chiesa di San Girolamo della Carit\u00e0", "text": "La chiesa di San Girolamo della Carit\u00e0 \u00e8 un luogo di culto cattolico di Roma, situato nel rione Regola, in via di Monserrato, non lontano da Palazzo Farnese. La chiesa \u00e8 anche titolare della diaconia di San Girolamo della Carit\u00e0.\nStoria.\nFondata, secondo la leggenda, nel IV secolo sull'area della casa che aveva ospitato San Girolamo, la chiesa fu ricostruita verso il 1654 da Domenico Castelli. Nel convento adiacente aveva abitato, tra il 1551 e il 1583, San Filippo Neri. Egli fond\u00f2 per primo l'oratorio.\nVi fu sepolto il pittore Francesco Salviati.\nDescrizione.\nLa facciata \u00e8 opera di Carlo Rainaldi (1660). L'interno \u00e8 a navata unica, coperta da un ricco soffitto ligneo intagliato. La prima cappella a destra \u00e8 la \"Cappella Spada\", opera di Virgilio Spada, realizzata con la collaborazione di Francesco Borromini, decorata da un ricco rivestimento di diaspro e marmi preziosi, che simulano un apparato funebre, con ovali con busti di antenati e una ghirlanda di bronzo che incornicia un prezioso dipinto del XV secolo.\nSull'altare maggiore, disegnato da Carlo Rainaldi, \u00e8 collocata una copia dell\"Ultima comunione di San Girolamo\" del Domenichino, oggi alla Pinacoteca Vaticana, realizzata sull'esempio del celebre dipinto di Agostino Carracci. Tra le altre cose notevoli si segnala la cappella Antamoro (1708), unica opera romana di Filippo Juvarra, ornata dalla statua marmorea di \"San Filippo Neri\" di Pierre Legros."}
{"id": "497232", "revid": "1543377", "url": "https://it.wikipedia.org/wiki?curid=497232", "title": "Ex-gay", "text": "Ex-gay \u00e8 un controverso termine utilizzato per indicare una persona che sarebbe passata dall'orientamento omosessuale o bisessuale a quello eterosessuale esclusivo, spontaneamente o attraverso pratiche di conversione dall'efficacia non scientificamente provata, come la cosiddetta terapia riparativa. \u00c8 impiegato per lo pi\u00f9 da alcuni gruppi religiosi e nella letteratura di chi sostiene l'efficacia di tali tipi di pratiche, in contrasto col parere della comunit\u00e0 scientifica.\nIl termine \u00e8 stato introdotto nella letteratura professionale nel 1980 da parte di E. M. Pattison, che defin\u00ec gli ex-gay come persone che avevano \u00absubito un cambiamento radicale nell'orientamento sessuale dall'omosessualit\u00e0 esclusiva all'eterosessualit\u00e0 esclusiva. Da quel momento il termine \u00e8 stato usato per indicare quelle persone che \u00absono cambiate\u00bb o \u00absono ancora nel processo di cambiamento della propria identit\u00e0 omosessuale\u00bb.\nPer estensione, con il nome di \"movimento degli ex-gay\" (o \"gruppi di ex-gay\") si indica un insieme di associazioni di matrice religiosa nate negli Stati Uniti d'America con lo scopo di dimostrare che sia possibile \u00abguarire\u00bb l'omosessualit\u00e0 attraverso la preghiera e la forza di volont\u00e0.\nParallelamente si indica con la definizione di ex-ex-gay il fenomeno di ulteriore ritorno alla condizione precedente. Noto fu il ritorno alla pratica dell'omosessualit\u00e0 del fondatore stesso del movimento, John Paulk, che dopo aver pubblicizzato la propria \"guarigione\" e il matrimonio con una ex-lesbica, fu fotografato mentre cercava un compagno in un bar gay, in occasione di un convegno di ex-gay.\nExodus International, la pi\u00f9 grande associazione religiosa per indurre le persone omosessuali ad un cambiamento, attiva nel mondo con 260 sedi, ha chiuso ufficialmente nel 2013. Il presidente, Alan Chambers, ha scritto profonde e sentite scuse per aver lasciato che i suoi pregiudizi religiosi lo inducessero a fare del male a persone sane, capaci di un amore onesto e buoni genitori, nel tentativo fallimentare di cambiarne i sentimenti.\nBasi ideologiche.\nLa base ideologica del movimento fa perno su due assunti: il primo \u00e8 che l'omosessualit\u00e0 sia una malattia (scientificamente falso); il secondo sul fenomeno della \"healing spirituality\", ovvero il convincimento secondo il quale la pratica intensa della preghiera possa guarire qualsiasi malattia.\nUn'altra base ideologica \u00e8 data dalla lettera che il Padre della Psicoanalisi, S.Freud, scrisse in risposta a una madre che gli chiedeva se era possibile aiutare suo figlio a diventare eterosessuale.\nLa risposta di Freud fu una risposta aperta, in quanto, secondo il medico viennese sarebbe dipeso da vari fattori, tra i quali anche la qualit\u00e0 del ragazzo, ribadendo tuttavia che \u00abl'omosessualit\u00e0 di sicuro non \u00e8 vantaggiosa ma non c'\u00e8 niente di cui vergognarsi, nessun vizio, nessuna depravazione, non pu\u00f2 essere classificata come una malattia\u00bb.\nLa \"cura\" dell'omosessualit\u00e0 ha avuto il sostegno, dal versante cattolico, di Joseph Nicolosi e della sua associazione NARTH. Non essendo mai stato omosessuale e non potendo quindi essere definito un ex-gay, si differenzia dall'approccio tipico per due ragioni:\nLe tesi.\nAl di l\u00e0 delle differenze fra le diverse organizzazioni di ex-gay, le tesi comuni sono:\nBench\u00e9 il movimento si sforzi di adoperare un linguaggio di ispirazione scientifica, la pratica della preghiera \u00e8 largamente consigliata o prescritta allo scopo di \"rafforzare la volont\u00e0 dell'individuo\", e il \"sostegno\" di sacerdoti \u00e8 comunemente offerto. Anche la conversione religiosa, che non viene comunque imposta, \u00e8 incoraggiata come supporto.\nCritica scientifica.\nGran parte delle controversie suscitate da questi movimenti si basa su come sono presentati concetti tipici della tradizione religiosa utilizzando un linguaggio e una retorica tipici invece dell'approccio scientifico all'omosessualit\u00e0. Le affermazioni di tipo religioso, quali \u00abGes\u00f9 salva dall'omosessualit\u00e0 coloro che lo pregano con sufficiente fede\u00bb, che non rispettano il metodo scientifico, sono alternate a teorie espresse con una pi\u00f9 rigorosa terminologia medica.\nL'assunto base del movimento \u00e8 che esisterebbero \"prove scientifiche\" del fatto che sia possibile trasformare una persona omosessuale in eterosessuale, grazie alla forza di volont\u00e0, alla preghiera e all'azione salvifica di Ges\u00f9. Il mancato rispetto del metodo scientifico di questo assunto, condizione fondamentale per classificare un fatto come attendibile, \u00e8 il principale elemento di critica. Secondo il metodo scientifico, infatti, \u00e8 essenziale prima di tutto definire univocamente il campo di studio (e quindi dare una definizione stabile per i termini \"omosessuale\" ed \"eterosessuale\"); \u00e8 necessario quindi fornire prove sistematiche e riproducibili delle proprie tesi, dando la possibilit\u00e0 ad altri ricercatori di verificarle; bisogna infine concretizzare i risultati delle \"cure\" in cifre, statistiche e studi analitici.\nL'impossibilit\u00e0 di classificare scientificamente le teorie dei movimenti degli ex-gay \u00e8 stata riaffermata dall'Organizzazione mondiale della sanit\u00e0, che a partire dal 1974 ha riclassificato l'omosessualit\u00e0 da \"disturbo\" a \"variante dell'orientamento\", proprio di fronte all'impossibilit\u00e0 di trovare nelle ricerche scientifiche a doppio cieco elementi che supportassero il carattere di \"patologia\" delle varianti dell'orientamento sessuale.\nIl dottor Robert Spitzer, autore del pi\u00f9 importante studio sul fenomeno degli ex-gay, ha presentato le sue scuse per le falle del suo studio, in cui tramite interviste telefoniche a 200 sedicenti ex-gay, aveva concluso che il cambiamento fosse possibile. Dopo anni di successive indagini e approfondimenti, confermati da molti studi successivi, ha chiesto che il suo lavoro fosse ritrattato, poich\u00e9 in definitiva i soggetti non erano convertiti, ma indottrinati a mentire. \nConfusione terminologica.\nUna delle barriere comunicative fra la comunit\u00e0 scientifica e il movimento degli ex-gay consiste nelle differenze nella terminologia che i diversi gruppi usano. I termini sull'omosessualit\u00e0 utilizzati nei movimenti ex-gay provengono generalmente dalla terminologia biblica, che non contempla la differenza tra l'orientamento sessuale e il comportamento sessuale. In conformit\u00e0 con tale principio, secondo cui l'unico orientamento esistente \u00e8 quello eterosessuale, i gruppi di ex-gay rifiutano di riconoscere il concetto stesso di \"orientamento\", preferendo definirlo un comportamento o tendenza.\nSecondariamente, il termine gay \u00e8 applicato unicamente con riferimento al comportamento sessuale, mentre il termine omosessuale ha un'accezione pi\u00f9 ampia che pu\u00f2 includere anche comportamenti di affetto, empatia, sensibilit\u00e0 non correlati con l'orientamento sessuale.\nL'ostacolo maggiore rimane comunque il riconoscimento dell'efficacia del trattamento. Comunemente i termini \"ex-gay\" ed \"ex omosessuale\" sono usati per indicare persone che hanno modificato il loro \"comportamento\" sessuale, mentre rimane accesa la diatriba sull'effettiva possibilit\u00e0 di modificare l\"'orientamento\" di un individuo. Un uomo che in passato avesse avuto un comportamento omosessuale e che, a seguito di conversione religiosa, avesse rinunciato alla sessualit\u00e0 pur non avendo mutato il suo orientamento omosessuale, sarebbe comunemente un omosessuale, mentre nei gruppi di ex-gay sarebbe definito come \"un ex-gay\" o \"un ex omosessuale\", eventualmente \"in lotta con la propria attrazione verso lo stesso sesso\".\nLa visione degli ex-gay sulla sessualit\u00e0 umana e sull'omosessualit\u00e0.\nLa moderna sessuologia considera la sessualit\u00e0 umana come una linea continua dall'eterosessualit\u00e0 alla bisessualit\u00e0 fino all'omosessualit\u00e0 (scala di Kinsey). Pur non essendo in grado di indicare esattamente le cause dell'omosessualit\u00e0, la comunit\u00e0 scientifica postula generalmente una combinazione di fattori genetici, psicologici e sociali. I gruppi di ex-gay considerano invece la sessualit\u00e0 umana prendendo come modello base l'eterosessualit\u00e0. Anche se alcuni di essi non rifiutano il modello della Scala di Kinsey, nel loro caso il grado \"Kinsey zero\" (eterosessualit\u00e0 totale) viene considerato la norma, e qualunque altro livello solo una deviazione dalla norma. Il comportamento omosessuale da parte dei gruppi di ex-gay \u00e8 quindi attribuito a fattori ambientali (sfera psichica, piano sociale), per esempio alcuni movimenti hanno presentato statistiche in cui si evidenzierebbe che l'attrazione per lo stesso sesso \u00e8 associata a un'infanzia o adolescenza in cui manchi del tutto una figura genitoriale.\nDi contro, alcuni gruppi di ex-gay asseriscono che la comunit\u00e0 scientifica ha le proprie posizioni sull'omosessualit\u00e0 non per motivi scientifici ma politici, e che soffocherebbe le ipotesi di una minoranza di scienziati dissenzienti.\nLe teorie degli ex-gay trattano l'omosessualit\u00e0 allo stesso modo dell'alcolismo e della tossicodipendenza, affermando di ottenere risultati positivi quelle volte in cui il soggetto manifesti sufficiente volont\u00e0 e costanza. I sostenitori dell'inefficacia di questo trattamento asseriscono che le prove portate dai gruppi di ex-gay sulla percentuale di successo delle loro terapie fossero viziate da una procedura non scientifica.\nGruppi di ex-gay e cambiamenti nel comportamento sessuale.\nDal punto di vista dei gruppi di ex-gay, un cambiamento nel comportamento sessuale di un individuo dall'omosessualit\u00e0 all'astinenza o all'eterosessualit\u00e0 \u00e8 da considerare generalmente come il \"cambiamento\" atteso, indipendentemente dal fatto che l'orientamento sessuale sia realmente mutato. Molti ex-gay vivono da \"single\". Anche se tale opportunit\u00e0 non \u00e8 particolarmente raccomandata, la facolt\u00e0 di agire in questo modo da parte degli omosessuali che lo desiderano non viene messa in discussione.\nAltri ex-gay si sposano con persone del sesso opposto e rimangono fedeli ai loro coniugi. Ai fini della moralit\u00e0, si considera generalmente che lo sposo debba informare l'altro coniuge delle sue lotte pregresse con le attrazioni verso lo stesso sesso prima del matrimonio. Alcuni ex-gay sposati riconoscono che la loro attrazione sessuale \u00e8 rimasta prevalentemente omosessuale, ma ciononostante fanno ugualmente ogni sforzo per il buon risultato della loro relazione eterosessuale.\nA causa del senso che i gruppi di ex-gay danno all'omosessualit\u00e0, e a causa di come essi definiscono lo stesso concetto di \"ex-gay\", le \"ricadute\" nel comportamento omosessuale difficilmente sorprendono i gruppi di ex-gay. Poich\u00e9 uno pu\u00f2 essere \"ex-gay\" senza mai avvertire un totale, o nemmeno alcun cambiamento nell'orientamento sessuale, il fatto che qualche ex-gay possa \"ricadere\" nei \"vecchi modelli di comportamento\" \u00e8 considerato probabile. I gruppi di ex-gay considerano gli scandali dei loro capi sorpresi in comportamenti omosessuali nello stesso senso in cui gli alcolisti anonimi o gruppi di questo genere potrebbero considerare la ricaduta di uno dei relativi capi nell'etilismo.\nDichiarazioni di ex-gay riguardo ai cambiamenti nell'orientamento sessuale.\nMolti ex-gay affermano che il loro orientamento sessuale \u00e8 stato modificato in seguito al trattamento. La maggior parte ha detto di aver avvertito una diminuzione del desiderio omosessuale accompagnata da un aumento dell'attrazione eterosessuale, mentre una parte di loro sostiene che il loro orientamento sessuale \u00e8 adesso prevalentemente eterosessuale. Pochi, tuttavia, sostengono che le loro attrazioni omosessuali siano state completamente sradicate, al punto da non essere tentati dalla visione di immagini omosessuali.\nL'avvenuta modifica di orientamento sessuale \u00e8 contestata dalla comunit\u00e0 scientifica, in ragione del fatto che esistono scarse prove ripetibili sulla possibilit\u00e0 di un cambiamento di orientamento sessuale. Per dimostrare le loro tesi, i gruppi di ex-gay si basano infatti prevalentemente sulle testimonianze, raccolte mediante questionari, dei loro soci sul cambiamento di orientamento. Secondo la comunit\u00e0 gay, tali affermazioni di cambiamento nell'orientamento sessuale sarebbero da considerarsi come semplici negazioni del desiderio omosessuale, come repressione.\nSituazioni controverse.\nUno degli aspetti pi\u00f9 controversi dei gruppi per il cambiamento dell'omosessualit\u00e0 \u00e8 l'imposizione di presunte \"terapie\" a persone che non hanno scelto il cambiamento, che non lo desiderano o che non hanno mai cercato l'aiuto di tali gruppi. Il caso tipico in questo campo \u00e8 quello dei minorenni, costretti dai genitori a frequentare strutture gestite da associazioni per la \"cura\" dell'omosessualit\u00e0. Questo caso \u00e8 comunque al di fuori della filosofia alla base del movimento degli ex-gay, che presupponeva un aiuto \"alla pari\" fra persone che cercavano e persone che offrivano un aiuto.\nLove In Action e lo scandalo di Zach.\nNel mese di giugno 2005, un ragazzo di 16 anni del Tennessee, Zach Stark, ha postato un messaggio nel suo MySpace, parte del quale riportava:\nZach continua: \nE poi: \nIl programma denunciato da Zach era un campo della \"Love In Action\", conosciuto come \"Refuge\". Le proteste che sono seguite hanno ottenuto non solo la vasta attenzione dei mass media locali, ma hanno inoltre destato l'interesse internazionale, coinvolgendo associazioni in Europa, America ed in altre parti del mondo. Particolare attenzione \u00e8 stata prestata ad una citazione attribuita all'uomo a capo del programma, John Smid:\nL'attenzione si \u00e8 inoltre concentrata sulle regole di Love in Action, che come la maggior parte dei campi cristiani include obblighi di abbigliamento, divieti su parecchie forme di comunicazione con il mondo esterno, e il divieto di guardare la televisione. In un intervento del 30 maggio sul suo blog Zach ha inviato le regole del programma Refuge. Alla voce \"Igiene\" era riportato: \"1. Tutti i clienti devono mantenere un grado di igiene appropriato, compresi la doccia quotidiana, l'uso del deodorante e la spazzolatura dei denti due volte al giorno.\"\nZach continua a descrivere la sua vita nel campo e le regole dettate dall'associazione Love in Action, inserite da Zach sul suo Myspace. Si passa dal divieto di ascoltare Madonna, Britney Spears, Bach e Beethoven, al divieto di indossare indumenti di diverse marche, tra cui Calvin Klein (in quanto ritenuta molto in voga nel mondo omosessuale). Di notte non si pu\u00f2 dormire indossando magliette con maniche corte, ma solo con maniche lunghe; ai ragazzi \u00e8 concesso di portare soltanto l'orologio, mentre per le ragazze sono leciti gli orecchini, ma uno solo per ciascun orecchio. Le ragazze devono indossare gonne lunghe o sotto al ginocchio, ed \u00e8 obbligatorio radersi gambe e ascelle due volte alla settimana. Sono concesse soltanto strette di mano: \u00e8 vietato ogni genere di contatto fisico, tranne una pacca sulla spalla che per\u00f2 non pu\u00f2 assomigliare ad una carezza. Ogni ragazzo \u00e8 obbligato a tenere un diario personale (chiamato \"inventario morale\") su ci\u00f2 che fa durante la giornata, in cui deve annotare anche la propria lotta contro le tentazioni per persone dello stesso sesso nel corso degli anni. Questo diario deve poi essere letto durante gli incontri di gruppo all'interno di Refuge. Non si pu\u00f2 chiudere nessuna porta e non si pu\u00f2 restare in bagno pi\u00f9 di 15 minuti. \u00c8 fatto inoltre divieto assoluto di parlare delle regole del campo con gli altri ragazzi e ragazze, e di instaurare rapporti d'amicizia. Proibiti internet e televisione. Ogni ragazzo \u00e8 tenuto a riferire se un altro ragazzo abbia comportamenti contrari alle regole citate ed \"anche a quelle non citate\".\nI \"clienti\" sono obbligati a partecipare alle funzioni religiose e a mantenere un atteggiamento sempre positivo e grato. Ogni mattina tutti i ragazzi devono sottoporsi ad un'ispezione di quella che viene definita \"falsa immagine\" (l'immagine di s\u00e9 gay/lesbica), nel corso della quale vengono ispezionati libri, borse, appunti ecc. Se si \u00e8 in possesso di oggetti definiti \"irregolari\" (cio\u00e8 che riconducono ad un'immagine gay/lesbica), il materiale viene sequestrato.\nLe critiche al corso offerto da Love in Action si focalizzarono non solo sulla ferrea rigidezza delle stesse regole, ma anche al fatto che Stark era stato spedito l\u00ec contro il suo volere e quando ormai esistevano gi\u00e0 dei dubbi sui trattamenti ex-gay di questo genere.\nIl periodo previsto di due settimane di corso per Stark venne prolungato a otto. Il primo di agosto Stark cancell\u00f2 tutto ci\u00f2 che aveva scritto fino allora nel suo blog e ne cominci\u00f2 uno nuovo, che iniziava col seguente paragrafo:\nA questo punto, Zach invita i suoi lettori a non riprendere argomenti precedenti a questo post; altrimenti, avverte, si trover\u00e0 costretto a cancellarli. Poi prosegue:\nIl 14 agosto, Stark inserisce un altro intervento nel suo blog, affermando che Love in Action non lo aveva spinto a fare nulla e che si trova abbastanza bene con la maggior parte dei clienti del corso. Aggiunge poi che i suoi genitori non lo lasciavano pi\u00f9 uscire con le ragazze in cui era in rapporti di amicizia perch\u00e9 lo trovavano poco salutare, e che suo padre gli aveva chiesto di smetterla di mandare avanti il blog.\nIndagini.\nQuesto messaggio disperato \u00e8 stato raccolto dagli utenti che frequentavano il blog di Zach (che ha pi\u00f9 di 213 blog amici linkati): da link in link, da blog in blog, il suo \u201cspazio\u201d virtuale in pochi giorni ha ricevuto migliaia di visite. Al messaggio del ragazzo hanno risposto oltre duemila persone, esprimendogli il loro appoggio e la loro solidariet\u00e0. Alcuni, che hanno sperimentato il campo Refuge, ribattezzato \"Camp Hetero Horror\", raccontano agli altri le pressioni e le vessazioni subite.\nIl padre di Zach, Joe Stark, \u00e8 apparso sull'emittente cristiana evangelica CBN (Christian Broadcasting Network) dopo tutto l'interesse che il messaggio sul blog del figlio aveva suscitato, sia on-line che sui giornali (New York Times, Washington Post, etc.) e sulle televisioni nazionali ed internazionali. Ha sostenuto:\nSubito dopo che la storia di Zach \u00e8 comparsa online, \u00e8 cominciata un'indagine dello Stato del Tennessee contro il campo. A partire da 28 giugno 2005, l'indagine \u00e8 stata interrotta, perch\u00e9 gli ufficiali del Tennessee hanno considerato che non ci fossero prove di abusi sul minore. Rob Johnson, un portavoce dell'agenzia, ha dichiarato alla Associated Press: \u00abIl \"Dipartimento dei Servizi ai Bambini\" ha mandato la sua unit\u00e0 speciale di indagine nel complesso, e dopo aver condotto un'indagine completa, ha ritenuto che le dichiarazioni di abuso di minore non fossero fondate\u00bb. I sostenitori del movimento \"Free Zach\", che vorrebbero la chiusura dei campi LIA, hanno rilasciato insinuazioni di corruzione. Un'altra indagine dal Dipartimento di Salute del Tennessee port\u00f2 ad una protesta formale perch\u00e9 il gruppo lavorava senza l'autorizzazione dei ragazzi, e quindi illegalmente. LIA ha smesso di accettare malati mentali e di dispensare farmaci, e nel febbraio 2006 lo Stato del Tennessee ha cessato l'azione legale.\nCritiche.\nMolti gruppi per i diritti dei gay e molti scienziati contestano aspramente le posizioni del movimento degli ex-gay, e considerano l'orientamento sessuale come un'inclinazione genetica e sessuale che si forma definitivamente molto prima dell'et\u00e0 adulta. Molti gruppi medici hanno dichiarato che non esistono studi scientificamente rigorosi per valutare se i trattamenti di ex-gay portino beneficio all'individuo e che nessuno studio convalida le loro rivendicazioni di aver cambiato l'orientamento sessuale dei loro pazienti. Alcuni di questi gruppi hanno inoltre affermato che i tentativi di modificare la sessualit\u00e0 di una persona potrebbero essere potenzialmente dannosi per il paziente stesso, nonostante manchino studi in grado di confermare anche quest'ultima ipotesi.\nLa posizione dell'Associazione degli Psicologi Americani \u00e8 che gli esseri umani non possano scegliere di essere omosessuali od eterosessuali, e che l'orientamento sessuale non sia una scelta cosciente che possa essere cambiata volontariamente. In effetti, l'associazione va ancora oltre questo punto, dichiarando che:\nL'Associazione Psichiatrica Americana ha dichiarato che:\nL'Accademia Americana della Pediatria ha dichiarato che:\nAltre organizzazioni, comprese l'Accademia americana di pediatria, l'Associazione psicoterapeutica americana, l'Associazione americana dei coordinatori scolastici, la Federazione americana degli insegnanti, l'Associazione psicologica americana, l'Associazione americana per la salute scolastica, la Fondazione di Alleanza tra le Fedi, l'Associazione nazionale degli psicologi scolastici, l'Associazione nazionale dei lavoratori sociali e l'Associazione per l'educazione nazionale hanno sviluppato e divulgato un documento nel 1999 che recita:\nAlcuni fautori del movimento di ex-gay credono che la sessualit\u00e0 sia modificabile anche nella vita adulta, ma che l'omosessualit\u00e0 non sia peccato. Alcuni oppositori sono dello stesso avviso, ma condannano il movimento degli ex-gay definendolo inutile e controproducente.\nA causa di diversi incidenti ben pubblicizzati e della natura politica dell'oggetto, il movimento di ex-gay \u00e8 stato estesamente ridicolizzato dagli attivisti dei diritti dei gay, che sostengono come la soppressione dell'omosessualit\u00e0 conduca soltanto a questi scopi inadeguati e contribuisca allo sviluppo di paura e sofferenza. L'autore ed ex portavoce della Campagna per i Diritti Umani Wayne Besen ha trattato in maniera molto esauriente del movimento degli ex-gay e lo descrive nel suo libro \"Anything But Straight: Unmasking The Scandals and Lies Behind the \"Ex-Gay\" Myth\", che tratta inoltre della cosiddetta terapia riparatrice dell'omosessualit\u00e0. Era stato Besen a fotografare John Paulk mentre usciva da un bar gay ed a svolgere qualche indagine tra i testimoni del caso di Michael Johnston.\nUn'indagine del 2002 da parte di due psicologi esperti nel campo dell'omosessualit\u00e0, Michael Schroeder e Ariel Shidlo, su coloro che avevano subito diverse terapie di conversione indica che, mentre esistono effettivamente alcuni pazienti che sostengono di aver subito un effettivo cambiamento nel comportamento ed un numero molto piccolo che segnala un cambiamento nell'orientamento, queste persone sono in numero molto inferiore rispetto a quelle dichiarate dalle organizzazioni ex-gay come Exodus e Narth, e sono comunque superate di gran lunga dai casi di persone che si sono ritrovate con problemi molto peggiori come depressione, ansia ed alcolismo.\nI due saggi di Schroder/Shidlo suggeriscono che parte del problema sia da ricercarsi nel fatto che molti fra gli autori di questa terapia di conversione non si attengono alle linee guida della professione, per esempio facendo pressione sui pazienti perch\u00e9 si sottopongano ad una certa linea del trattamento, e non riuscendo a fornire alcun supporto o a suggerire un aiuto alternativo per coloro che non riescano ad ottenere alcun cambiamento.\nLa discrepanza fra le valutazioni Exodus/Narth sui successi della terapia di conversione e quelle di altre organizzazioni sembra spiegarsi con il fatto che molti fuoriusciti dai gruppi ex-gay avevano falsamente segnalato ai loro terapisti il successo della terapia per molto tempo. \u00c8 interessante notare che 7 su 8 di coloro che avevano dichiarato a Schroeder e Shidlo un cambiamento nelle loro preferenze sessuali lavoravano come consulenti in vari gruppi ex-gay (un dato che coincide con quelli raccolti dallo studio pi\u00f9 ampiamente pubblicizzato di Spitzer, che si era concentrato soltanto su un gruppo di successi dei gruppi ex-gay ed aveva utilizzato una tecnica di interviste pi\u00f9 rapida, basata solo su conversazioni telefoniche). Alla luce delle osservazioni di Wayne Besen sopra riportate e delle esperienze di gruppi quali il Courage Trust nel Regno Unito, \u00e8 stato sollevato un certo scetticismo anche per questi pochi successi segnalati.\nMalgrado l'opposizione della maggior parte dei professionisti della salute mentale e le prove molto limitate che ci sia un qualche effetto durevole sulle preferenze o sul comportamento sessuale dei pazienti, i diversi movimenti di \"ex omosessuali\" hanno giocato un ruolo importante nella scena politica degli ultimi anni. In parte, questo pu\u00f2 rappresentare uno spostamento tattico dalle tecniche d'impatto (quale la campagna pubblicitaria degli anni novanta, basata su statistiche sull'omosessualit\u00e0 che erano state presto screditate) ad una maggior cura verso la facciata pubblica, pur opponendosi ancora alla tolleranza dell'omosessualit\u00e0. Una valutazione critica di questo aspetto \u00e8 riportata nell'articolo di Surina Khan \"Calculated Compassion.\".\nIn Italia, le teorie sulla terapia riparatrice sono fortemente contrastate dall'Ordine nazionale degli psicologi. Nel 2007, il presidente dell'Ordine, appellandosi al Codice Deontologico, ha affermato che \"lo psicologo non pu\u00f2 prestarsi ad alcuna \"terapia riparativa\" dell'orientamento sessuale di una persona\". L'affermazione \u00e8 stata originata da un invito di Franco Grillini, presidente onorario di Arcigay, a seguito di una discussa indagine di \"Liberazione\", quotidiano del Partito della Rifondazione Comunista sulla terapia riparatrice.\nDal punto di vista puramente organizzativo, infine, gli oppositori del movimento ex-gay non hanno mancato di far notare come esso si presenti spesso ai mezzi d'informazione come laico e areligioso, quando le sue strutture sono di solito ospitate da chiese e movimenti religiosi, che finanziano senza nasconderlo le campagne di pubblicit\u00e0, o la stampa di libri e opuscoli."}
{"id": "497239", "revid": "1855146", "url": "https://it.wikipedia.org/wiki?curid=497239", "title": "Chiesa dei Santi Luca e Martina", "text": "La chiesa dei Santi Luca e Martina \u00e8 un edificio di culto cattolico di Roma.\nSi trova nel Foro Romano e su di esso insiste l'omonima rettoria, rientrante all'interno della parrocchia di san Marco Evangelista al Campidoglio.\nStoria.\nIntitolata inizialmente a Santa Martina, fu fondata nel VII secolo, presumibilmente da Onorio I, al quale si attribuisce anche la fondazione della vicina chiesa di sant'Adriano nella sede della \"Curia Senatus\", la \"Curia Iulia\".\nDecaduta, restaurata e nuovamente consacrata da Alessandro IV nel 1256, come ricorda la lapide murata nella cappella di destra, la chiesa \u00e8 attestata nel Catalogo di Cencio Camerario, anche se Martina non \u00e8 citata tra i santi di cui vi si custodivano le reliquie. \nSi arriva cos\u00ec al XVI secolo, quando Sisto V, che ha bisogno di spazio per la piazza di Santa Maria Maggiore, fa demolire la chiesa di San Luca dei Pittori. Ma i Pittori sono una corporazione importante e la perdita va compensata. Nel 1588, quindi, una bolla del papa Peretti conferisce all'Accademia di San Luca il patronato sulla chiesa di santa Martina \"presso l'Arco di Settimio Severo\" e san Luca viene incluso nel titolo della chiesa.\nTra il 1592 e il 1618 diversi artisti (Mascherino, Federico Zuccari, Giovanni Baglione) fanno progetti per la ricostruzione della chiesa accademica, ma le opere da fare sono molte, strutturali (murature da rialzare, soffitto e pavimenti da rifare, cripta per i sepolcri degli artisti da scavare e costruire ex novo), e richiedono investimenti rilevanti, che non si possono coprire neppure con la vendita delle antichit\u00e0 rinvenute nei dintorni.\nServe un santo in paradiso, o un miracolo come quello avvenuto nel 1624, quando la scoperta delle reliquie di santa Bibiana aveva indotto Urbano VIII Barberini a ricostruirne la chiesa all'Esquilino. Pietro Berrettini da Cortona, artista assai caro ai Barberini, nominato \"principe\" dell'Accademia nel 1634, ottiene di costruire qui la sua cappella funebre, \"con patto che l'avesse a dotare risarcire ed abbellire a suo gusto a volont\u00e0\", cio\u00e8 a proprie spese. Berrettini fa il progetto, che comprende anche spazi per i lavori e i depositi dell'Accademia, e comincia a scavare sotto l'altare, dove intende predisporre la tomba di famiglia sotto la confessione, secondo l'uso antico; ed ecco che il 25 ottobre 1634 affiora dallo scavo una cassa con molti resti e una lamina di terracotta con su scritto (ovviamente in latino) \"Qui riposano i corpi de' Sacri Martiri Martina Concordio Epifanio con loro Compagno\". Questo evento favorisce il supporto dei Barberini, papa e \"cardinal nepote\"; i lavori di ricostruzione procedono sotto la direzione del Cortona.\nIl Cortona, che davvero considerava questa chiesa \"sua figlia diletta\", oltre a costruire a proprie spese la chiesa sotterranea e a dotarla di arredi preziosi, volle continuare a beneficiarla anche dopo morto, lasciandola per testamento dotata di rendite, i cui cespiti (6.750 scudi) dovevano essere mantenuti al servizio della chiesa. Di queste disposizioni l'Accademia fece redigere un'iscrizione in marmo, sovrastata dal busto dell'artista, che ancor oggi si legge scendendo la scala che va al succorpo. Generosit\u00e0, la sua, che fu emulata nel tempo da molti altri accademici, principi e no.\nA lato della facciata, sulla destra, era addossata alla chiesa una casetta in cui aveva abitato l'artista Giovanna Garzoni, e che fu demolita durante i restauri al Foro Romano.\nDescrizione.\nLa chiesa \u00e8 a pianta centrale, cio\u00e8 \u00e8 affine a una croce greca con quattro absidi, ma i bracci del transetto sono pi\u00f9 corti di quello longitudinale, e la curvatura \u00e8 pi\u00f9 schiacciata.\nLa facciata, di forma convessa, fu completata nel 1664. All'interno la spazialit\u00e0 \u00e8 dominata dall'alta cupola; i pennacchi di raccordo sono decorati con i \"Quattro simboli degli Evangelisti\" in stucco, opera di Camillo Rusconi. All'altare maggiore si pu\u00f2 ammirare il \"San Luca Evangelista che dipinge la Madonna\", copia del caravaggesco Antiveduto Gramatica del dipinto di Raffaello, oggi alla Galleria dell'Accademia di San Luca. Nel transetto \u00e8 collocata una pala di Sebastiano Conca.\nMolto bella \u00e8 la cripta, anch'essa opera di Pietro da Cortona, che riprende in piccolo le linee architettoniche della chiesa superiore. Vi si trovano due rilievi di Alessandro Algardi."}
{"id": "497246", "revid": "729019", "url": "https://it.wikipedia.org/wiki?curid=497246", "title": "Castello di Pembroke", "text": "Il castello di Pembroke \u00e8 uno dei pi\u00f9 imponenti castelli normanni del Galles meridionale ed \u00e8 situato al centro dell'omonima citt\u00e0; \u00e8 il pi\u00f9 grande castello privato gallese, \u00e8 curato dal CADW, l'ente gallese di protezione dei monumenti storici, ed \u00e8 aperto al pubblico.\nStoria.\nRisalente al 1093, quando la conquista normanna della regione non era stata ancora completata, il castello \u00e8 circondato su tre lati dal fiume Cleddau. Testimonianze tangibili fanno risalire la sua storia al periodo romano.\nIl re Stefano d'Inghilterra lo concesse a Gilberto di Clare, primo conte di Pembroke, a cui successe il figlio Riccardo, soprannominato \"strongbow\", arco forte. Riccardo spos\u00f2 la ricca Eva MacMurrough di Leinster figlia dell'irlandese Dermot re di Leinster e proprietaria di immensi possedimenti.\nGuglielmo il Maresciallo.\nDalla coppia nacque Isabella che, diciassettenne, fu data in sposa a Guglielmo il Maresciallo, al quale re Giovanni Senza Terra concesse il titolo di conte di Pembroke, dando luogo cos\u00ec alla nuova linea dinastica dei Maresciallo conti di Pembroke. Guglielmo infatti aveva aiutato il re nella lotta per la conquista del trono in contrapposizione al nipote Arturo, uscito perdente dalla contesa. Guglielmo, ritenuto dai suoi contemporanei il \"migliore cavaliere del mondo\", fu dopo la morte di Giovanni Senza Terra nel 1216, l'uomo pi\u00f9 potente d'Inghilterra oltre che uno dei pi\u00f9 ricchi. Fu tutore del giovane Enrico III d'Inghilterra e reggente del Regno fino al 1219, anno in cui mor\u00ec.\nGaspare Tudor.\nNel XV secolo il castello di Pembroke fu concesso col relativo titolo nobiliare a Gaspare Tudor il quale vi ospit\u00f2 la cognata Margherita Beaufort, che tra le sue mura diede alla luce il suo unico figlio, il futuro Enrico VII d'Inghilterra.\nIl castello sub\u00ec enormi danni, durante la guerra civile inglese, alla fine della quale Oliver Cromwell spinse la gente del luogo a smontarne la struttura pietra su pietra."}
{"id": "497247", "revid": "132266", "url": "https://it.wikipedia.org/wiki?curid=497247", "title": "Jorge Arturo Augustin Medina Est\u00e9vez", "text": ""}
{"id": "497249", "revid": "3689134", "url": "https://it.wikipedia.org/wiki?curid=497249", "title": "Absidi", "text": ""}
{"id": "497250", "revid": "47767", "url": "https://it.wikipedia.org/wiki?curid=497250", "title": "San Luca Evangelista", "text": ""}
{"id": "497255", "revid": "1977557", "url": "https://it.wikipedia.org/wiki?curid=497255", "title": "John Russell Hind", "text": "Alcune fonti riportano il suo nome come \"John Russel Hind\" con una sola \"L\". Tuttavia le riviste astronomiche britanniche del XIX secolo riportano la versione con due '\"L\".\nBiografia.\nHind cominci\u00f2 la sua carriera all'Osservatorio Reale di Greenwich con George Biddell Airy. Pi\u00f9 tardi succedette a William Rutter Dawes come direttore dell'osservatorio privato di George Bishop. Nel 1853 divenne sovrintendente dell\"'Almanacco Nautico\", fino a 1891.\nHind \u00e8 noto per essere uno dei primi scopritori di asteroidi, ne scopr\u00ec 10; il primo, nel 1847, fu 7 Iris. Hind \u00e8 stato anche il coscopritore della cometa C/1846 O1 de Vico-Hind.\nScopr\u00ec e osserv\u00f2 anche le stelle variabili R Leporis e T Tauri e scopr\u00ec la variabilit\u00e0 Mu Cephei. Scopr\u00ec anche la nova V841 Ophiuchi, la prima nova dei tempi moderni (sin dalla supernova SN 1604).\nSul nome da lui scelto per l'asteroide 12 Victoria ci furono all'epoca alcune polemiche. A quel tempo gli asteroidi non venivano battezzati col nome di persone viventi, e Victoria era appunto il nome della Regina Victoria. Hind si giustific\u00f2 dicendo che il nome era un riferimento alla dea romana Vittoria. Il riferimento mitologico venne ritenuto sufficiente e il nome fu accettato.\nRiconoscimenti e onorificenze.\nHind vinse la Medaglia d'Oro della Royal Astronomical Society nel 1853.\nIl cratere Hind sulla Luna \u00e8 chiamato cos\u00ec in suo onore, cos\u00ec come l'asteroide 1897 Hind."}
{"id": "497257", "revid": "599013", "url": "https://it.wikipedia.org/wiki?curid=497257", "title": "R\u00fc\u015ft\u00fc Re\u00e7ber", "text": "\u00c8 stato il portiere della squadra dell'anno UEFA nel 2002. Nel 2003 la FIFA l'ha premiato col titolo di miglior portiere del mondo. Nel 2004 \u00e8 stato inserito nella FIFA 100, una lista dei 125 pi\u00f9 grandi giocatori viventi, selezionata da Pel\u00e9 e dalla FIFA in occasione delle celebrazioni del centenario della federazione.\nSpesso si apponeva un segno di tintura nera sotto entrambi gli occhi, per evitare il riverbero della luce dei riflettori.\nCaratteristiche tecniche.\nR\u00fc\u015ft\u00fc era un portiere dotato di eccellenti riflessi e senso della posizione, oltre che di carisma e personalit\u00e0.\nCarriera.\nClub.\nGli inizi: Antalyaspor e Fenerbah\u00e7e.\nInizia la propria carriera nel 1991 nella squadra turca dell'Antalyaspor dove viene notato dall'allenatore Fatih Terim, che raccomanda R\u00fc\u015ft\u00fc alle tre maggiori squadre turche: al Galatasaray, al Fenerbah\u00e7e e al Be\u015fikta\u015f. Quest'ultima nel 1993 stipula un contratto con il giocatore; poco tempo dopo, tuttavia, R\u00fc\u015ft\u00fc rimane coinvolto in un serio incidente automobilistico che causa la rescissione del suo contratto.\nA seguito della rescissione, viene acquistato dal Fenerbah\u00e7e, che lo lascia per una stagione in prestito all'Antalyaspor. Nel 1994 passa definitivamente alla formazione di Istanbul, dove rimpiazza Engin \u0130peko\u011flu come portiere titolare; rimane sul Bosforo per nove stagioni consecutive nelle quali vince per due volte il campionato di calcio turco, nel 1996 e nel 2001.\nNel 2003, dopo essersi messo in evidenza nei Mondiali nippocoreani e in scadenza di contratto, si accorda per il passaggio all'Arsenal; il trasferimento tuttavia sfuma a causa di un diverbio con Ars\u00e8ne Wenger sullo stato di salute del portiere stesso. R\u00fc\u015ft\u00fc viene quindi ingaggiato dal Barcellona, come primo acquisto del neoeletto presidente Joan Laporta.\nL'esperienza al Barcellona.\nL'esperienza al Barcellona si rivela poco fortunata. R\u00fc\u015ft\u00fc si alterna per tutto il precampionato con V\u00edctor Vald\u00e9s, e nel corso della stagione diventa stabilmente riserva del portiere spagnolo, a causa di difficolt\u00e0 di comunicazione legate all'apprendimento della lingua, e per il limite di tre giocatori extracomunitari schierabili in campo. Esordisce nella Liga il 12 dicembre 2003, nel derby contro l'Espanyol, e totalizza 4 presenze in campionato e 3 in Coppa UEFA; a causa dello scarso utilizzo, chiede di essere ceduto per non perdere il posto in Nazionale.\nIl ritorno in patria: Fenerbah\u00e7e e Be\u015fikta\u015f.\nNel 2004 R\u00fc\u015ft\u00fc ritorna al Fenerbah\u00e7e, inizialmente con la formula del prestito; l'accordo viene rinnovato nel 2005 e dal 2006 si trasferisce a titolo definitivo, dopo la scadenza del contratto con il Barcellona. Pur entrando in concorrenza con Volkan Demirel, a causa di un grave infortunio nella stagione 2006-2007, vince altri due titoli nazionali e supera le 280 presenze col club. In seguito a contrasti con la dirigenza a proposito del suo eventuale ruolo nella societ\u00e0 dopo il ritiro, nel 2007 si svincola e viene ingaggiato dal Be\u015fikta\u015f. Nel 2009 conquista il suo quinto campionato turco e la Coppa di Turchia; due anni pi\u00f9 tardi vince nuovamente la Coppa, disputando la finale contro l'Istanbul, vinta ai calci di rigore dal club bianconero. Alla fine della stagione 2011-2012 decide di ritirarsi, a 39 anni.\nNazionale.\nEsordisce nella Nazionale di calcio della Turchia nel 1994, nella partita contro l'Islanda. Come nel Fenerbah\u00e7e, anche in Nazionale diventa titolare sostituendo il pi\u00f9 anziano \u0130peko\u011flu, e partecipa agli Europei del 1996 e del 2000, e al campionato del mondo 2002. In quest'ultima manifestazione, con la Turchia ottiene il terzo posto finale, risultando uno dei migliori portieri della manifestazione.\nNegli anni successivi la nazionale turca non si ripete ad alti livelli, e R\u00fc\u015ft\u00fc lascia progressivamente il posto al collega Volkan, gi\u00e0 suo erede nel Fenerbah\u00e7e, dopo aver subito un grave infortunio nel 2006 in amichevole contro l'Italia. Partecipa comunque al Campionato europeo di calcio 2008, convocato come riserva; a causa della squalifica di Volkan gioca da titolare il quarto di finale contro la Croazia, vinto ai calci di rigore e la semifinale contro la Germania, nella quale commette l'errore che favorisce il gol di Miroslav Klose.\nLascia la Nazionale nell'ottobre 2009, nella partita di qualificazione ai campionato del mondo 2010, entrando in campo nel finale della partita contro l'Armenia; tuttavia, nel maggio 2012, colleziona un'ulteriore presenza nella partita contro la Finlandia. Con 120 apparizioni \u00e8 il giocatore con il maggior numero di presenze nella Nazionale turca, davanti ad Hakan \u015e\u00fck\u00fcr con 112.\nStatistiche.\nPresenze e reti nei club.\n\"Statistiche aggiornate al 29 aprile 2012.\""}
{"id": "497258", "revid": "921573", "url": "https://it.wikipedia.org/wiki?curid=497258", "title": "Orlando Brown", "text": "Ha recitato in alcune serie televisive trasmesse su Disney Channel tra cui \"That's So Raven\" dove interpreta Eddie Thomas, il miglior amico di un'adolescente che prevede il futuro.\nNel cartone animato \"The Proud Family\" doppia un bambino che si chiama Sticky Webb. Doppia anche, nel cartone animato \"Fillmore!\", il personaggio principale (Cornelius Fillmore).\nOrlando ha anche interpretato nel film di Disney Channel \"Eddie's Million Dollar Cook-Off\" Frankie, un amico del personaggio principale. Inoltre ha interpretato nella Serie Phil dal futuro Andy Baxley, un viaggiatore del tempo combinaguai.\nIl 19 febbraio 2016 viene reso pubblico il suo arresto per violenze verso la sua ragazza. Precedentemente era stato arrestato per molestie e possesso di droga.\nArresto.\nIl 10 aprile 2007 Orlando \u00e8 stato arrestato dalla polizia statunitense per possesso di marijuana nella sua auto e per guida imprudente senza fari accesi all'1:00 di notte. Inizialmente Orlando era stato accusato solo per aver guidato senza fari in funzione che per\u00f2 lui stesso credeva di aver azionato. Successivamente, al momento della scoperta della droga nell'auto Orlando si \u00e8 giustificato dicendo che la vettura gli era stata prestata da un amico, e che quindi ne era in custodia ma non era assolutamente a conoscenza di ci\u00f2 che trasportava."}
{"id": "497262", "revid": "2184720", "url": "https://it.wikipedia.org/wiki?curid=497262", "title": "Cannelle (modella)", "text": "Biografia.\nCannelle \u00e8 nata in una famiglia benestante e di tradizioni religiose della citt\u00e0 di Pointe-\u00e0-Pitre, nell'isola della Guadalupa, nelle Piccole Antille francesi. \u00c8 una meticcia afro-asiatica: la madre \u00e8 una caraibica di origine africana e il padre un asiatico di natali indiani. \u00c8 la sesta di una famiglia di undici fratelli e sorelle.\nDebutta a 14 anni come animatrice nella trasmissione TV \"A Vous de Jouer\" su FR3, e 16 anni viene eletta Miss Plastique. A 17 anni viene notata da Francis Lopez, che ne intuisce le capacit\u00e0 artistiche e la porta a Parigi dove lavorer\u00e0 nel suo spettacolo \"La Perle des Antilles\", al teatro de la Renaissance, come protagonista. A 18 anni Cannelle partecipa ad altri spettacoli: \"Le brasiliane\" e \"Coloraro\". Nel suo periodo a Parigi, Cannelle incontra e apprende molto da altri artisti come Victor Hupshow (\"Love inn\") e Gerard Wilson (insegnante di danza).\nDopo un periodo in giro per l'Europa, a 25 anni, approda a Milano, dove inizia una carriera di modella e ballerina: partecipa a \"Popcorn\", una trasmissione musicale di Canale 5, e gira spot pubblicitari per Lee Cooper, Brooklyn, Agfa, Sanyo, Aiko, Marzotto e per le caramelle Morositas, che la rende famosa al grande pubblico italiano. Sull'onda di questo successo fonda nel 1985 Kundalia, la prima agenzia italiana di moda, arte e cultura nera, e tre anni pi\u00f9 tardi un'agenzia di moda e pubblicit\u00e0, la Queen Agency. Nel 1987 pubblica il disco \"Sentimentalement je t'aime\", prodotto da Cristiano Malgioglio, per la casa discografica Dischi Ricordi. Con Malgioglio collaborer\u00e0 per sei anni, finendo per venir coinvolta da questi nello scandalo Vallettopoli, con Salvo Sottile, del quale si \u00e8 dichiarata del tutto estranea.\nNel 1993 presenta, al fianco di Manuel De Peppe, la manifestazione canora \"Quelli di domani\" al Teatro Nazionale di Milano, che vede tra gli ospiti: Franco Fasano, Aida Cooper e Antonella Bucci. L'anno successivo conduce il Festival di Sanremo al fianco di Pippo Baudo e Anna Oxa. .\nAbbandonata la vita pubblica nel 2007, ha in seguito acquistato un possedimento appartenuto ad una storica azienda olearia sulle colline di Imperia, per ridare vita a piante secolari addormentate e avvilite producendo inoltre l'olio biologico L'olio di Cannelle.\nVita privata.\n\u00c8 madre di due figlie, Rebecca e Jahlyda.\nRebecca nasce il 13 agosto 1985 a Firenze, che \u00e8 anche la citt\u00e0 natale del padre Vieri; questi, nell'aprile 1989, \u00e8 colpito da un ictus e muore, lasciando la bimba non ancora di quattro anni e Cannelle. Jahlyda nasce il 16 febbraio 1997 a Milano, dove la sua mamma si era trasferita con il padre Jean Marc Congr\u00e8, originario della Guadalupa. La differenza di et\u00e0 fa i due genitori non favor\u00ec la loro storia e quando Jahlyda aveva soltanto un anno Jean Marc torn\u00f2 nella sua terra d'origine, lasciando Cannelle con la piccola a Milano. E cos\u00ec per undici anni Cannelle visse sola con le figlie nel capoluogo lombardo.\nIl 24 giugno 2008 decide di sposare Mario Giolfo, anche lui padre di due figli rimasto vedovo, conosciuto anni addietro in una serata di lavoro ma frequentato poco sino al fidanzamento."}
{"id": "497264", "revid": "438678", "url": "https://it.wikipedia.org/wiki?curid=497264", "title": "Oracle Solaris", "text": "In informatica Oracle Solaris (in passato noto anche come Solaris, Solaris Operating System o Solaris OS) \u00e8 un sistema operativo Unix originariamente sviluppato da Sun Microsystems, scritto in linguaggio C e basato su \"SunOS 5.0\": il 27 gennaio 2010 Oracle Corporation ha acquisito Sun Microsystems, diventando proprietaria di Solaris (divenuto Oracle Solaris).\nConosciuto per la sua scalabilit\u00e0, specialmente su sistemi SPARC, e per l'introduzione di molte caratteristiche innovative come \"DTrace\", \"ZFS\" e \"Time Slider\", solaris supporta workstation basate su sistemi SPARC e x86. Certificato come una versione di Unix (contro la Single UNIX Specification), anche se, storicamente, era sviluppato come software proprietario, \u00e8 supportato nei sistemi prodotti da tutti i principali venditori di server e, oggi, la maggior parte del suo codice \u00e8 sotto licenze open source.\nStoria.\nNei primi anni novanta Sun sostitu\u00ec il SunOS 4 derivato da BSD con una versione di Unix System V Release 4 (SVR4), sviluppata insieme ad AT&amp;T. Il nome di base della release era \"SunOS 5.0\", ma allo stesso tempo fu introdotto un nuovo nome commerciale: \"Solaris 2\".\nLe micro release SunOS 4.1.x furono anch'esse retroattivamente denominate Solaris 1, una convenzione generalmente ignorata; il nome Solaris \u00e8 quasi esclusivamente utilizzato per riferirsi a SunOS 5.0 e successivi derivati di SVR4.\nSolaris \u00e8 considerato essere l'insieme del kernel SunOS, dell'ambiente grafico, di ONC+ (Open Network Computing) e di altri componenti. La \"minor version\" di SunOS \u00e8 inclusa nel numero di release di Solaris; per esempio, Solaris 2.4 incorporava SunOS 5.4. Dopo Solaris 2.6, Sun abbandon\u00f2 il \"2.\" nel nome, cosicch\u00e9 sappiamo che Solaris 7 incorpora SunOS 5.7 e che l'ultima release SunOS 5.10 costituisce il nucleo di Solaris 10.\nDescrizione.\nVerso l'open source.\nSebbene Oracle Solaris sia storicamente un software proprietario, a partire dal 31 gennaio 2005 alcuni suoi componenti sono stati rilasciati da Sun sotto licenza open source CDDL (Common Development and Distribution License) all'interno del progetto definito OpenSolaris. Le future versioni di (Sun) Solaris sarebbero state basate su \"OpenSolaris\". OpenSolaris, secondo Sun, avrebbe dovuto aumentare il numero di applicazioni, comunit\u00e0 e utenti che lavoravano sotto piattaforme Solaris.\nLa prima versione di OpenSolaris, rilasciata da Sun, fu \"OpenSolaris 2008.05\" a cui seguirono \"OpenSolaris 2008.11\"e \"OpenSolaris 2009.06\" (ultima release rilasciata da Sun). Attualmente Oracle Corporation ha deciso di porre fine allo sviluppo di OpenSolaris, per dedicarsi completamente allo sviluppo di Oracle Solaris (che verr\u00e0 sempre rilasciata sotto licenza open source CDDL, anche se il codice sorgente sar\u00e0 reso disponibile solo dopo il rilascio ufficiale della release di Solaris).\nArchitetture supportate.\nOracle Solaris utilizza una base di codice comune per le architetture che supporta: SPARC, x86 e x64. Venne portato anche all'architettura PowerPC (piattaforma PReP) per la versione 2.5.1, ma il port fu cancellato praticamente appena fu rilasciato; tuttavia un nuovo port \u00e8 in lavorazione ed attualmente \u00e8 stata compilata una versione \"embrionale\" del kernel di Solaris che gira su Powermac G4 e Pegasos II G4. Il supporto per Itanium fu contemporaneamente pianificato ma mai portato sul mercato.\nOracle Solaris ha la reputazione di essere ben adatto ai sistemi SMP, supportando un grande numero di CPU.\nAmbienti desktop.\nLa prima interfaccia grafica di Solaris fu OpenWindows. Esso fu seguito dal Common Desktop Environment (CDE) in Solaris 2.5. Con Solaris 10 \u00e8 incluso il Java Desktop System, che \u00e8 basato su GNOME.\nVersioni.\nIn ordine decrescente, sono state rilasciate le seguenti versioni di Solaris:\nSolaris 7 non \u00e8 pi\u00f9 venduto e l'assistenza \u00e8 cessata nell'agosto 2008; di Solaris 8 \u00e8 cessata la vendita nel febbraio 2007 ed \u00e8 stato supportato fino ad aprile 2012.\n\u00c8 disponibile anche un elenco pi\u00f9 esauriente di alcune versioni di Solaris. Le release di Solaris sono descritte anche nelle Solaris 2 FAQ."}
{"id": "497269", "revid": "12062", "url": "https://it.wikipedia.org/wiki?curid=497269", "title": "Compagna Comunis", "text": ""}
{"id": "497271", "revid": "767487", "url": "https://it.wikipedia.org/wiki?curid=497271", "title": "Oswald Sattler", "text": "Nel suo repertorio prevale la \"Volksmusik\" tradizionale in lingua tedesca, ma anche canzoni in italiano.\nHa raggiunto la notoriet\u00e0 quando era seconda voce e chitarrista dei Kastelruther Spatzen, finch\u00e9 nel 1996 non ha scelto di intraprendere la carriera solista, con successo.\nHa partecipato a numerose edizioni del \"Grand Prix der Volksmusik\" (vinto nel 2000 in coppia con Jantje Smit, con \"Ich zeig dir die Berge\", nel primo anno in cui erano ammessi rappresentanti dell'Alto Adige), del \"Volkst\u00fcmliche Hitparade\" (organizzato dalla rete televisiva ZDF, vinto nel 1998 con \"Ciao Maria Ciao\", nel 1999 con \"Cuore di Montagna\" e nel 2001 con \"Bolero Montagna\") e della \"Schlagerparade der Volksmusik\" (della ARD, vinto nel 1998 sempre con \"Ciao Maria Ciao\" e nel 2002 in coppia con Andy Borg con \"Ich k\u00f6nnt ohne Berge nicht leben\"). A questi riconoscimenti vanno aggiunti una nomination agli Amadeus Austrian Music Award e agli ECHO.\nDiscografia.\nLa sua casa discografica \u00e8 la Koch Media-Universal"}
{"id": "497272", "revid": "4711", "url": "https://it.wikipedia.org/wiki?curid=497272", "title": "Waffen SS", "text": ""}
{"id": "497278", "revid": "1005847", "url": "https://it.wikipedia.org/wiki?curid=497278", "title": "Chiesa di San Marcello al Corso", "text": "La chiesa di San Marcello al Corso \u00e8 un luogo di culto cattolico di Roma, situato nel rione Trevi, lungo via del Corso. \u00c8 la chiesa del titolo cardinalizio di San Marcello.\nStoria.\nSebbene la tradizione voglia che la chiesa sia stata costruita sopra la prigione di Papa Marcello I (morto nel 309), \u00e8 noto che il \"Titulus Marcelli\" era presente non pi\u00f9 tardi del 418, quando vi fu eletto Papa Bonifacio I. La litania settiforme, comandata da Papa Gregorio I nel 590, vide gli uomini muoversi da San Marcello.\nNell'VIII secolo, Papa Adriano I fece costruire una chiesa nello stesso luogo, che attualmente si trova al di sotto la chiesa moderna.\nDavanti alla chiesa di san Marcello, che allora guardava verso le case dei Colonna e piazza Santi Apostoli, rimase esposto per due giorni il cadavere di Cola di Rienzo, linciato dal popolo l'8 settembre 1354.\nLa chiesa \u00e8 amministrata e di propriet\u00e0 dell'Ordine dei Serviti dal 1369. \nIl 22 maggio 1519 un incendio distrusse la chiesa. Dall'incendio si salv\u00f2 un antico crocifisso in legno del XIV secolo. Il fatto apparve miracoloso, e ne nacque un gruppo di preghiera che fu detto \"Compagnia del SS. Crocifisso\". Tre anni dopo, nel 1522, la citt\u00e0 fu colpita dalla peste. Il crocifisso fu tratto fuori dal convento che lo ospitava e portato in processione per la citt\u00e0 per ben 16 giorni, dal 4 al 20 agosto, al termine dei quali la peste si ferm\u00f2. La processione del Crocifisso continu\u00f2 cos\u00ec ad essere ripetuta per secoli, il gioved\u00ec santo, lungo il percorso da San Marcello a San Pietro. La Compagnia, divenuta Arciconfraternita, si trasfer\u00ec poi (nel 1568) nel vicino Oratorio del Crocifisso..\nPer la ricostruzione dell'edificio, venne avviata una raccolta di fondi che per\u00f2 furono in parte utilizzati per corrompere i contadini che stavano saccheggiando la citt\u00e0 durante il Sacco di Roma del 1527. Il progetto originale di ricostruzione della chiesa fu ideato da Jacopo Sansovino, che per\u00f2 fugg\u00ec dalla citt\u00e0 durante il sacco di Roma e non torn\u00f2 mai pi\u00f9 a finirla. I lavori furono cos\u00ec proseguiti da Antonio da Sangallo il Giovane, che ricostru\u00ec la chiesa. Nel 1530 un'alluvione del Tevere danneggi\u00f2 nuovamente la chiesa. Solo nel 1692-1697 la chiesa fu completata con la facciata realizzata da Carlo Fontana e commissionata da monsignor Marcantonio Cataldi Boncompagni. Rispetto alla chiesa paleocristiana, quella rinascimentale ebbe un orientamento opposto, e l'ingresso principale fu rivolto verso la prestigiosa via del Corso, in luogo dell'antico transetto.\nLe statue esterne in travertino sono state scolpite da Francesco Cavallini, mentre il bassorilievo in stucco sopra l'ingresso, con la raffigurazione di San Filippo Benizi (membro dell'ordine dei Serviti), \u00e8 opera di Antonio Raggi. Benizio era stato .\nSotto l'altare maggiore, decorato con \"opus sectile\" del XII secolo, si trovano le reliquie di diversi santi, tra cui quelle di papa Marcello e di Stanta Digna e Santa Emerita. L'ultima cappella a sinistra \u00e8 dedicata a San Filippo Benizi. La decorazione tardobarocca contiene sculture di Francesco Cavallini e rilievi di Ercole Ferrata ed Antonio Raggi. La prima cappella a sinistra ha la doppia tomba del cardinale Giovanni Michiel e del nipote Antonio Orso scolpita da Jacopo Sansovino.\nDietro la facciata si trova una \"Crocifissione\" del 1613 di Giovanni Battista Ricci. La tomba del cardinale Cennino fu scolpita da Giovanni Francesco de' Rossi (\"la Vecchietta\"). Lungo la destra, la prima cappella del marchese Maccarani conserva una \"Annunciazione\" di Lazzaro Baldi; nella seconda cappella c'\u00e8 il \"Martirio dei SS. Digna ed Emerita\" del 1727 di Pietro Barbieri (architettura di Francesco Ferrari); nella terza cappella \u00e8 affrescata una \"Madonna con il bambino\" della fine del XIV secolo, episodi della vita della Vergine di Francesco Salviati, affresco e dipinti di Giovan Battista Ricci; nella quarta cappella una \"Creazione di Eva\" e gli \"evangelisti Marco e Giovanni\", affreschi di Perino del Vaga, \"Matteo e Luca\" iniziati da Perino del Vaga e terminati da Daniele da Volterra. All'interno, un ciborio del 1691 progettato da Carlo Bizzaccheri; nella quinta cappella vi \u00e8 un \"monumento al cardinale Fabrizio Paolucci\" del 1726 di Pietro Bracci con una pala d'altare di Aureliano Milani e pitture laterali di Domenico Corvi; e un \"monumento al cardinale Camillo Paolucci\" del 1776 di Tommaso Righi e pitture murali di Aureliano Milani. Nella navata sinistra, nella quinta cappella, un \"San Filippo Benizi\" del 1725 di Pier Leone Ghezzi e Gagliardi; nella quarta una \"Conversione di San Paolo\" del 1560 di Federico Zuccari e del fratello Taddeo e, ai lati, la \"Storia di San Paolo\". All'interno della cappella sono conservati i busti di Muzio, Roberto, Lelio Frangipane di Alessandro Algardi (1630-40). Nella terza cappella a sinistra un Doloroso di Pietro Paolo Naldini, \"Sacrificio di Isacco\" e \"Scoperta di Mos\u00e8\" di Domenico Corvi; nella prima, \"Madonna e sette santi\" di Agostino Masucci.\nDescrizione.\nL'edificio \u00e8 a navata unica, con cinque cappelle per lato.\nLa controfacciata \u00e8 completamente occupata da una grande Crocifissione, verso cui convergono le 14 scene di \"Storie della Passione\" affrescate nel registro superiore entro il 1613. \nLa facciata concava, opera di stile barocco del tardo XVII secolo, \u00e8 di Carlo Fontana (1681-1687). \nAll'interno sono collocate opere, tra gli altri, di \nA sinistra dell'ingresso \u00e8 il monumento eretto dal Sansovino per il cardinale Giovanni Michiel, avvelenato in Castel Sant'Angelo. \nNella cappella del Crocifisso (la quarta a destra) si trova il monumento funebre del cardinal Consalvi e del fratello, opera neoclassica di Rinaldo Rinaldi. Il ciborio di pietre dure posto sull'altare \u00e8 opera di Carlo Francesco Bizzaccheri (1691).\nNella cappella di San Pellegrino Laziosi (la quinta a destra, la pi\u00f9 vicina all'abside), sono sepolti i cardinali Fabrizio Paolucci e Camillo Merlini Paolucci, che la fecero ornare con opere di Pietro Bracci (il sepolcro di Fabrizio), di Tommaso Righi (il sepolcro di Camillo), di Aureliano Milani e di Domenico Corvi (due tele di ispirazione veterotestamentaria, \"Il sacrificio di Isacco\" e \"Il ritrovamento di Mos\u00e8\").\nTutti gli anni la chiesa ospita un presepe artistico di ambientazione romana.\nLa Chiesa \u00e8 retta dai Servi di Maria.\nSepolture.\nTra le sepolture vi sono diversi personaggi illustri, come il cardinal Ercole Consalvi, protagonista della complessa stagione napoleonica, e il pontefice Marcello I."}
{"id": "497279", "revid": "339392", "url": "https://it.wikipedia.org/wiki?curid=497279", "title": "Scior Care'ra", "text": ""}
{"id": "497286", "revid": "697352", "url": "https://it.wikipedia.org/wiki?curid=497286", "title": "Milizia (disambigua)", "text": ""}
{"id": "497287", "revid": "1501558", "url": "https://it.wikipedia.org/wiki?curid=497287", "title": "Poirot sul Nilo", "text": "Assassinio sul Nilo o Poirot sul Nilo (\"Death on the Nile\") \u00e8 uno tra i pi\u00f9 celebri romanzi della giallista inglese Agatha Christie. Pubblicato nel 1937, \u00e8 il quindicesimo romanzo in ordine cronologico ad avere come protagonista il celebre investigatore belga Hercule Poirot, e pu\u00f2 essere considerato il secondo capitolo di una trilogia che comprende anche \"La domatrice\" (1938) e \"Non c'\u00e8 pi\u00f9 scampo\" (1936) e che vede Hercule Poirot impegnato in viaggio dapprima in Egitto e poi nell'Europa orientale.\nIl medesimo titolo \"Death on the Nile\" lo porta anche un racconto scritto nel 1934 dalla Christie, incluso nella raccolta \"Parker Pyne indaga\".\nTrama.\nHercule Poirot si imbarca sul lussuoso battello \"Karnak\" per una crociera sul Nilo in Egitto; durante il viaggio fa la conoscenza della giovane ereditiera Linnet Ridgeway, in viaggio di nozze con il neomarito Simon Doyle, e di Jacqueline de Bellefort, un tempo migliore amica di Linnet e ora intenzionata a ossessionare con la sua presenza la giovane, colpevole di avere sposato il suo ex fidanzato, del quale \u00e8 ancora innamorata. Jacqueline segue Simon e Linnet durante la loro luna di miele, apparendo nei momenti pi\u00f9 impensati e importunando la coppia con la sua ossessiva presenza. I Doyle decidono allora di depistare la donna e di intraprendere di nascosto la crociera sul Nilo a bordo del Karnak, ma Jacqueline scopre tutto e si imbarca anche lei come passeggera. Durante una visita ai templi di Luxor, un grosso masso rischia di cadere e colpire Linnet. I sospetti ricadono su Jacqueline, che per\u00f2 dimostra di essere stata lontana dal luogo in cui \u00e8 successo l'incidente. Alla fine del libro si scoprir\u00e0 che l'attentatore in realt\u00e0 \u00e8 l'avvocato Pennington, il legale statunitense di Linnet, che intendeva evitare che la sua cliente scoprisse le irregolarit\u00e0 da lui commesse nella gestione dei suoi affari. Jim Fanthorp, inviato in incognito dai legali inglesi della giovane, era invece incaricato di smascherare i piani di Pennington.\nUna sera, nel salone del battello, dopo che Linnet si \u00e8 gi\u00e0 ritirata per la notte, Jacqueline ferisce Simon ad una gamba con un colpo di rivoltella di fronte a Fanthorp e Cornelia Robson, ma poi, presa dal rimorso, allontana l'arma spingendola sotto un divano con un calcio e viene quindi accompagnata in camera sua da Cornelia e Fanthorp, dove viene sedata e sorvegliata a vista per il resto della notte dall'infermiera Miss Bowers. Nel frattempo, il dottor Bessner viene svegliato da Fanthorp e va nel salone a soccorrere Simon, prestandogli le prime cure e facendolo trasportare nella sua cabina. D'accordo con Simon e Bessner, Fanthorp torna nel salone per recuperare la pistola di Jacqueline, ma scopre che \u00e8 scomparsa da sotto il divano.\nLa mattina dopo, Linnet Doyle viene ritrovata morta nel suo letto, uccisa con un colpo di rivoltella Calibro 22 (la stessa di Jacqueline) alla testa. Sulla parete accanto a lei \u00e8 stata tracciata col sangue la lettera \"J\", che porta a pensare che Linnet possa aver tentato di indicare l'identit\u00e0 del proprio assassino, prima di morire. A parte Simon Doyle e Jacqueline, che possiedono entrambi un alibi per l'ora del delitto (lui immobilizzato dalla ferita, lei sorvegliata dall'infermiera), tutti i passeggeri del battello risultano potenziali indiziati. La presenza sul \"Karnak\" di un vecchio amico di Poirot, il colonnello Race, che sta cercando una spia nemica, non fa che aumentare il mistero.\nL'attenzione di Poirot si concentra sulla pistola, che viene effettivamente recuperata dal Nilo, avvolta da un fazzoletto macchiato di sangue e dalla stola di Miss Van Schuyler, che ne aveva segnalato la scomparsa la sera prima. L'investigatore rileva subito un'incongruenza, in quanto il fatto che la pistola sia avvolta nel fazzoletto e nello scialle contrasta con la tipologia di ferita alla tempia di Linnet Doyle: la presenza di bruciature intorno al foro del proiettile non sarebbe stata possibile se il colpo fosse partito da un'arma avvolta nella stoffa. Poirot inizia quindi a sospettare che sia stato sparato un terzo colpo e nel frattempo si trova costretto a valutare anche una serie di falsi indizi, come per esempio una bottiglia gettata in acqua proprio nello stesso momento dell'arma, e il furto di una collana di perle che vede Tim Allerton come sospettato principale.\nMentre si trova nella cabina del Dottor Bessner, conversando con lui e con Simon, Poirot viene interpellato dalla cameriera di Linnet, Louise Bourget, che lascia intendere (facendosi sentire anche da Bessner e Simon) di sapere chi \u00e8 l'assassino della sua padrona. Poche ore dopo, la ragazza viene trovata morta, nella sua cabina con la gola tagliata e in mano un frammento stracciato di una banconota, segno che aveva cercato invano di ricattare il colpevole. Mentre Poirot si trova nuovamente nella cabina del Dottor Bessner, interviene la signora Salom\u00e8 Otterbourne, che annuncia di conoscere il nome dell'assassino, ma poco prima che riesca a pronunciarlo, qualcuno le spara alla testa dall'esterno della cabina e la uccide.\nMa Poirot ha gi\u00e0 compreso come si \u00e8 svolta la vicenda e ha individuato i colpevoli in Simon e Jacqueline, che in realt\u00e0 sono ancora innamorati l'uno dell'altra. Simon aveva sposato Linnet unicamente per i suoi soldi, e con l'intento di sbarazzarsi di lei a tempo debito per ereditare il suo patrimonio e sposare Jacqueline. Quest'ultima ha progettato l'uccisione della sua ex amica perch\u00e9 sapeva che Simon non possedeva sufficiente freddezza per agire da solo e si sarebbe sicuramente fatto smascherare.\nLa loro scenata nel salone alla presenza di testimoni, lo sparo da parte di Jacqueline e l'insistenza di Simon affinch\u00e9 la ragazza venisse condotta via e sorvegliata a vista, erano stati accuratamente pianificati per garantire un alibi a entrambi. In effetti, la pallottola sparata da Jacqueline ha in realt\u00e0 colpito il bordo di un tavolino, dove Poirot riscontra una scalfittura recente. Simon aveva simulato il sangue, con dell'inchiostro rosso. Rimasto solo dopo che Jacqueline viene condotta via, Simon ha recuperato la pistola da sotto il divano, \u00e8 corso nella cabina di Linnet e l'ha uccisa, tracciando la \"J\" sulla parete. Ritornato precipitosamente nel salone, si \u00e8 sparato alla gamba avvolgendo l'arma nella stola della Van Schuyler per attutire il terzo colpo e ha gettato la pistola ancora avvolta nello scialle fuori dalla finestra, in tempo per essere raggiunto dal dottor Bessner, chiamato a soccorrerlo.\nJacqueline \u00e8 stata costretta a commettere il secondo ed il terzo omicidio per evitare che lei e Simon venissero smascherati. Louise Bourget, dopo aver visto Simon allontanarsi dalla cabina della moglie all'ora del delitto, ha approfittato del suo colloquio con Poirot per far capire al giovane di conoscere la verit\u00e0, e di conseguenza per ricattarlo. Simon ha poi insistito per un colloquio privato con Jacqueline, durante il quale l'ha avvertita del pericolo. Jacqueline uccide quindi la cameriera con uno dei bisturi del dottor Bessner, ma viene a sua volta notata dalla Otterbourne. Successivamente, quando Simon si rende conto che la signora Otterbourne sta per rivelare il nome di Jacqueline, comincia a parlare a voce molto alta in modo da farsi sentire dalla sua complice nella cabina accanto. Jacqueline, malgrado il rischio, riesce a sparare alla Otterbourne attraverso la porta aperta della cabina, eliminando la scomoda testimone e rientrando subito nella sua stanza.\nPur non avendo la minima prova, Poirot riesce a far crollare psicologicamente Simon Doyle e a fargli confessare tutto. Altri misteri trovano alla fine spiegazione: la spia nemica risulta essere il signor Richetti, mentre il ladro della collana di perle \u00e8 Tim Allerton, ma Poirot gli permette di rimpiazzare il gioiello e di evitare la prigione, in modo che egli possa sposare Rosalie Otterbourne. L'altra coppia che progetta il matrimonio \u00e8 quella formata da Cornelia Robson e il dottor Bessner, con gran sorpresa del giovane signor Ferguson, un acceso comunista che alla fine si rivela essere membro di una grande famiglia aristocratica del paese e che sperava di poter sposare la ragazza. Al momento della cattura, Jacqueline uccide Simon e si suicida con una seconda rivoltella che teneva nascosta.\nCritica.\nLo scrittore John Dickson Carr incluse nel 1946 questo romanzo nella lista dei dieci migliori gialli di tutti i tempi, nel suo famoso saggio \"Il pi\u00f9 splendido gioco del mondo\" (\"The Grandest Game in the World\").\nAdattamenti.\nRadio.\nIl romanzo fu adattato in un programma in cinque parti per BBC Radio 4 nel 1997. John Moffatt riprese il ruolo di Poirot. La serie fu trasmessa settimanalmente da gioved\u00ec 2 gennaio a gioved\u00ec 30 gennaio dalle 10.00am alle 10.30pm. Tutti i cinque episodi furono registrati venerd\u00ec 12 luglio 1996 alla \"Broadcasting House\". Fu adattata da Michael Bakewell e diretta da Enyd Williams.\nFumetti.\nDeath on the Nile - Agatha Christie Comic Strip Editions (2007), vignettista Fran\u00e7ois Rivi\u00e8re e Solidor (Jean-Fran\u00e7ois Miniac). L'edizione Harper Collins del 2007 \u00e8 la traduzione dell'opera pubblicata originariamente in Francia nel 2003 dalle \"Emmanuel Proust \u00e9ditions\" sotto il titolo \"Mort sur le Nil\"."}
{"id": "497291", "revid": "79668732", "url": "https://it.wikipedia.org/wiki?curid=497291", "title": "Babordo", "text": ""}
{"id": "497292", "revid": "16073", "url": "https://it.wikipedia.org/wiki?curid=497292", "title": "Rinascimentale", "text": ""}
{"id": "497293", "revid": "79668768", "url": "https://it.wikipedia.org/wiki?curid=497293", "title": "Tribordo", "text": ""}
{"id": "497299", "revid": "767487", "url": "https://it.wikipedia.org/wiki?curid=497299", "title": "Solaris Express", "text": "Solaris Express \u00e8 una distribuzione OpenSolaris ufficiale di Sun Microsystems e viene distribuita in formato binario."}
{"id": "497301", "revid": "1543377", "url": "https://it.wikipedia.org/wiki?curid=497301", "title": "Cross modulazione", "text": "Nelle telecomunicazioni, con cross modulazione si intende il trasferimento dell'inviluppo di un segnale interferente sul segnale desiderato. Ci\u00f2 avviene ad es. in ricezione quando il segnale interferente non viene soppresso sufficientemente dai filtri di ricezione; i due segnali mixati percorrendo un canale non lineare generano segnali a frequenze non armoniche, provocando una distorsione difficilmente eliminabile.\nElementi di Analisi non lineare.\nI sistemi non lineari possono essere di due tipi:\n-Sistemi a non linearit\u00e0 debole: in cui la caratteristica ingresso-uscita ha continuit\u00e0 di derivata prima (circuiti analogici, diodi/transistor in regime di piccoli segnali ecc..)\n-Sistemi a non linearit\u00e0 forte: in cui la caratteristica ingresso-uscita ha discontinuit\u00e0 di derivata prima (circuiti digitali, diodi/transistor in regime di grandi segnali/interdizione ecc..)\nSi consideri un sistema a non linearit\u00e0 debole, ad esempio un resistore, la caratteristica ingresso-uscita (V-I) \u00e8 dunque approssimabile localmente con l'ausilio della serie di Taylor.\nSia V(t) l'ingresso bitonale applicato al resistore:\nformula_1\nSia I(t) la caratteristica non lineare troncata al termine di terzo grado:\nformula_2\nIn ipotesi di linearit\u00e0 si potrebbe calcolare la risposta ai due toni separatamente e sommare le uscite secondo il principio di sovrapposizione degli effetti, in questo caso bisogna sviluppare i diversi termini.\nTermine lineare:\nformula_3\nTermine quadratico:\nformula_4\nTermine cubico:\nformula_5\nIn generale non si ottengono solo le 2 frequenze di origine ma un gruppo di frequenze di miscelazione\nformula_6\ncon m,n numeri interi, tale che la somma non superi l'ordine del prodotto di miscelazione, ovvero la potenza della serie di Taylor che si sta considerando.\nConclusione.\nLa crossmodulazione \u00e8 ascrivibile alla sollecitazione del termine di terzo grado: il termine lineare del segnale desiderato viene pesato dall'artefatto isofrequenza generato nel ricevitore, pi\u00f9 precisamente:\nformula_7 \nIl risultato \u00e8 che il segnale desiderato subisce il trasferimento dell'inviluppo del segnale indesiderato."}
{"id": "497303", "revid": "6923", "url": "https://it.wikipedia.org/wiki?curid=497303", "title": "Voivodato di Koszalin", "text": "Il voivodato di Koszalin (in polacco: wojew\u00f3dztwo koszali\u0144skie) fu un'unit\u00e0 di divisione amministrativa e governo locale della Polonia che esistette a pi\u00f9 riprese durante il XX secolo.\n1950 - 1975.\nIl voivodato di Koszalin fu creato nel 1950 a partire dallo smembramento del voivodato di Stettino, la cui parte orientale costitu\u00ec il voivodato di Koszalin. Nel 1975 \u00e8 stato sostituito dal voivodato di Koszalin, dal voivodato di S\u0142upsk e dal voivodato di Pi\u0142a.\n Capitale: Koszalin\n Area: 18.104\u00a0km\u00b2\n Popolazione (31 dicembre 1970): 793.700 abitanti (399.300 uomini e 394.400 donne)\n Popolazione urbana (31 dicembre 1970): 392.200 (49,5%)\n Densit\u00e0 di popolazione (31 dicembre 1970): 44 abitanti/km\u00b2\n Divisione amministrativa (1\u00ba gennaio 1971): 15 distretti\n Divisione amministrativa (1\u00ba gennaio 1971): 23 citt\u00e0 + 154 comuni\nLista dei distretti degli anni 1950-1975.\nNuove contee stabilite nel periodo 1950-1975:\n1975 - 1998.\nIl voivodato di Koszalin fu reistituito, dopo lo smembramento in pi\u00f9 voivodati, nel 1975, e fu definitivamente soppiantato dal voivodato della Pomerania.\n Capitale Koszalin\n Area: 8.500\u00a0km\u00b2\n Dati (1\u00ba gennaio 1992):\n Popolazione: 508.200 abitanti\n Densit\u00e0 di popolazione: 60 abitanti/km\u00b2\n Divisione amministrativa: 35 comuni\n Citt\u00e0: 17"}
{"id": "497304", "revid": "287204", "url": "https://it.wikipedia.org/wiki?curid=497304", "title": "Valdemarsvik", "text": "Valdemarsvik \u00e8 una cittadina della Svezia meridionale, capoluogo del comune omonimo.\nGeografia fisica.\nIl territorio comunale si affaccia sul mar Baltico e le sue coste sono ricche di insenature; la baia pi\u00f9 grande si chiama \"Valdemarsviken\".\nStoria.\nIl nome pare derivi dal re di Danimarca Valdemar II che fece esplorare questa zona. Valdemarsvik fu citata per la prima volta in un documento del 1664 come centro abitato appartenente alla citt\u00e0 di S\u00f6derk\u00f6ping. Divenne un comune il 1\u00ba gennaio 1914.\nMonumenti e luoghi d'interesse.\nLa chiesa di Valdemarsvik risale agli anni 1870 ma venne rinnovata nel XX secolo; nella localit\u00e0 Gosum si trova una vetreria e un museo sull'ottone ospitato in quella che fu la prima fabbrica svedese di cerniere lampo."}
{"id": "497305", "revid": "253269", "url": "https://it.wikipedia.org/wiki?curid=497305", "title": "Jonathan Frakes", "text": " Ha inoltre diretto il film \"Primo contatto\", nel 1996, che gli ha valso il soprannome di \"Two-Takes\" (\"Due-Riprese\") per la sua efficienza come regista, e \"Star Trek - L'insurrezione\", nel 1998. \nBiografia.\nFrakes \u00e8 nato a Bellefonte, Pennsylvania, ma poco dopo la sua nascita la sua famiglia si trasfer\u00ec a Bethlehem. Si \u00e8 laureato in arte teatrale alla Pennsylvania State University nei primi anni settanta e ha conseguito una laurea all'Universit\u00e0 di Harvard.\nTrasferitosi a New York divent\u00f2 un membro dell'Impossible Ragtime Theater, con cui recit\u00f2 nel dramma di Eugene O'Neill \"Lo scimmione\", mentre la sua prima apparizione a Broadway fu in \"Shenandoah\". Allo stesso tempo recit\u00f2 in \"The Doctors\", una soap opera della NBC. Fra il 1982 e il 1986 partecip\u00f2 alle riprese della miniserie televisiva Nord e Sud (Nord e Sud, Nord e Sud II), ispirata alla trilogia di John Jakes, dove ricopr\u00ec il ruolo di Stanley Hazard, fratello di uno dei due protagonisti della saga dedicata alla guerra civile americana. Del cast faceva parte anche Genie Francis.\nHa recitato inoltre in numerosi spot pubblicitari e nella serie televisiva \"Falcon Crest\" prima di entrare nel cast di \"Star Trek: The Next Generation\" nel ruolo di Riker. Frakes appare in cinque serie di \"Star Trek\": in ', ', ' e ' come William Riker; in ' come Thomas Riker, il \"gemello\" di William generato da un guasto al teletrasporto nell'episodio ' di \"TNG\".\nVita privata.\nJonathan Frakes \u00e8 sposato dal 1988 con l'attrice Genie Francis, da cui ha avuto un figlio, Jameson e una figlia, Elizabeth. La coppia attualmente vive nel Maine.\nOltre a recitare e a dirigere film, Frakes insegna recitazione e regia al Rockport College nel Maine. Inoltre ha suonato il trombone nella canzone intitolata \"Riker's Mailbox\" dell'album \"Hoist\" dei Phish.\nDoppiatori italiani.\nDa doppiatore \u00e8 sostituito da:"}
{"id": "497310", "revid": "2128848", "url": "https://it.wikipedia.org/wiki?curid=497310", "title": "Mercato del lavoro", "text": "L'espressione mercato del lavoro viene utilizzata per indicare l'insieme dei meccanismi che regolano l'incontro tra i posti di lavoro vacanti e le persone in cerca di occupazione e che sottostanno alla formazione dei salari pagati dalle imprese ai lavoratori.\nLa prospettiva sociologica.\nLe discipline \"sociologiche\" analizzano il mercato del lavoro come un mercato \"sui generis\", distinto dagli altri scambi di beni e servizi. Si tratta di un punto di vista che trova concordi anche economisti non ortodossi, come esplicita l'economista Robert M. Solow:\n\u00c8 possibile rintracciare tre diverse accezioni capaci di riassumere le peculiarit\u00e0 di questo mercato:\nGli individui sono quindi considerati come soggetti radicati in strutture sociali che condizionano le loro preferenze e le loro azioni e fanno parte di gruppi \"solidali al loro interno\" che si contrappongono sul mercato. Il mercato del lavoro rispecchia le diseguaglianze e le strutture di potere della societ\u00e0.\nIn definitiva gli obiettivi economici sono preponderanti ma allo stesso tempo si combinano con la ricerca di socialit\u00e0 e di potere.\nIl rapporto tra domanda e offerta di lavoro.\n\u00c8 possibile analizzare quali sono i fattori sociali e culturali che provocano un discostamento della domanda e dell'offerta di lavoro dalle teorie economiche pure. In particolare l\"'offerta\" di lavoro \u00e8 condizionata:\nAllo stesso modo la \"domanda\" di lavoro \u00e8 condizionata:\nL'incontro domanda/offerta di lavoro non avviene su un mercato \"impersonale\" e in corrispondenza di un salario d'equilibrio, ma \u00e8 condizionato:\nMercato interno e mercato esterno.\nPer una migliore definizione, \u00e8 utile classificare il mercato del lavoro in:\nLe imprese, nelle proprie strategie di gestione del personale, fanno alternativamente ricorso all'uno o all'altro mercato:"}
{"id": "497313", "revid": "6923", "url": "https://it.wikipedia.org/wiki?curid=497313", "title": "Voivodato di Pi\u0142a", "text": "Il voivodato di Pi\u0142a (in polacco: \"Wojew\u00f3dztwo pilske\") fu un'unit\u00e0 di divisione amministrativa e governo locale della Polonia dal 1975 al 1998. \u00c8 stato sostituito nel 1999 dal voivodato della Grande Polonia. La sua capitale era Pi\u0142a.\nEra stato costituito nel 1975 dallo smembramento del voivodato di Koszalin."}
{"id": "497314", "revid": "287204", "url": "https://it.wikipedia.org/wiki?curid=497314", "title": "Voivodato di Pila", "text": ""}
{"id": "497315", "revid": "729019", "url": "https://it.wikipedia.org/wiki?curid=497315", "title": "Albatrellus subrubescens", "text": "Albatrellus subrubescens (Murrill) Pouzar, \"\u010cesk\u00e1 Mykol.\" 26: 196 (1972).\nDescrizione della specie.\nCappello.\n3\u201313\u00a0cm di diametro, da convesso a depresso, irregolare, con margine ondulato e ondulato. Cuticola liscia o leggermente pruinosa, di colore ocra-chiaro o ocra-aranciato, con toni arancioni a maturit\u00e0, con la siccit\u00e0 si screpola in areole nella parte centrale del cappello, che formano delle piccole verruche con tonalit\u00e0 che sfumano verso il bruno-violetto o il bruno -arancio.\nTubuli.\nLunghi 1\u20134\u00a0mm, appena decorrenti al gambo, biancastri, arancio chiaro al tocco.\nPori.\nPiccoli 3\u20134\u00a0mm, angolosi e irregolari.\nGambo.\n2-8 x 1\u20132\u00a0cm, centrale o spesso eccentrico, cilindrico, leggermente allargato alla base, pieno, di colore bianco-giallastro, con macchie bruno-arancio o ruggine alla base.\nCarne.\nCassante, bianca, inodore con sapore gradevole di nocciola.\nHabitat.\nCresce in estate-autunno in boschi di aghifoglie, ma anche in quelli misti di latifoglie e aghifoglie.\nCommestibilit\u00e0.\nNon commestibile."}
{"id": "497322", "revid": "1498232", "url": "https://it.wikipedia.org/wiki?curid=497322", "title": "Sanremo Giovani 1998", "text": "La sesta edizione televisiva del concorso Sanremo Giovani, intitolata Sanremo famosi, si \u00e8 svolta al Teatro Ariston di Sanremo l'11 novembre 1998, presentata dal cantante Max Pezzali e dalla showgirl Alessia Merz.\nRegolamento.\nIl concorso presenta alcune novit\u00e0 rispetto alle precedenti edizioni: non ci sono eliminazioni, nonostante la classifica della serata stilata tramite televoto tutti i 14 cantanti partecipanti, fra cui i tre nomi selezionati dall'Accademia della Canzone di Sanremo, accedono di diritto alla sezione \"Giovani\" del Festival di Sanremo 1999.\nOrchestra.\nI cantanti sono accompagnati dall'orchestra della Rai diretta dal maestro Gianfranco Lombardi."}
{"id": "497323", "revid": "6923", "url": "https://it.wikipedia.org/wiki?curid=497323", "title": "Cartmel", "text": "Cartmel \u00e8 un villaggio della contea di Cumbria, nel nordovest dell'Inghilterra, diverse miglia a ovest di Grange-over-Sands.\nTradizionalmente si trovava nel Lancashire ma alcuni cambiamenti di confine l'hanno portato, nel 1974, nella nuova contea di Cumbria.\nIl villaggio \u00e8 sede del priorato di Cartmel del XII secolo, fondato da Guglielmo il Maresciallo 2\u00ba conte di Pembroke, figlio del pi\u00f9 noto Guglielmo il Maresciallo 1\u00ba conte di Pembroke di cui portava lo stesso nome.\nGuglielmo 1\u00ba conte di Pembroke fu dopo la morte di Giovanni Senza Terra, 1216, tutore di Enrico III d'Inghilterra ancora minore e reggente del regno.\nCartmel \u00e8 famosa anche per lo \" sticky toffee pudding\", un tipico dolce britannico."}
{"id": "497324", "revid": "3115", "url": "https://it.wikipedia.org/wiki?curid=497324", "title": "Charles-Eug\u00e8ne Delaunay", "text": "Nato a Lusigny-sur-Barse, in Francia, Delauneay studi\u00f2 sotto Jean Baptiste Biot all'Universit\u00e0 di Parigi. Lavor\u00f2 sulla meccanica della Luna come caso particolare del problema dei tre corpi. La sua espressione tramite le serie infinite per ricavare la posizione della Luna convergeva troppo lentamente per un utilizzo pratico, ma divenne un utile strumento in analisi funzionale. \nVinse la Medaglia d'Oro della Royal Astronomical Society nel 1870. Nello stesso anno divenne anche direttore dell'Osservatorio di Parigi. Mor\u00ec annegato in un incidente in barca vicino a Cherbourg due anni pi\u00f9 tardi. Il suo nome venne inciso da Gustave Eiffel sulla sua torre, assieme a quelli di altri 71 scienziati, in riconoscimento dei loro contributi. "}
{"id": "497326", "revid": "2014155", "url": "https://it.wikipedia.org/wiki?curid=497326", "title": "Murad I", "text": "Biografia.\nMurad I era figlio di Orhan I e della principessa Elena (Nil\u00fcfer Hatun), figlia del principe di Yarhisar, di stirpe bizantina. Sal\u00ec al trono alla morte del padre, nel 1359. Rafforz\u00f2 lo Stato favorendo l'immigrazione di elementi turchi nella citt\u00e0 di Adrianopoli (Edirne in turco), di recente conquistata, ed ampli\u00f2 i confini dell'impero in Europa, sottomettendo al dominio ottomano quasi tutta la zona dei Balcani, costringendo in tal modo Bisanzio a pagargli tributi.\nFu Murad a fondare tutte quelle istituzioni che permisero alla trib\u00f9 dei Turchi Osmanli di organizzarsi in un'entit\u00e0 statale. Adott\u00f2 il titolo di sultano nel 1383, istitu\u00ec il corpo militare dei giannizzeri e il sistema di reclutamento del \"dev\u015firme\" (devshirme), quale forma di tributo per le terre cristiane di recente conquista che imponeva loro di mandare giovani ragazzi con lo scopo di formare un gruppo di schiavi convertiti. Organizz\u00f2 inoltre il governo del Divano, il sistema dei \"timar\" (feudi di servizio) assegnati ai timarioti e la figura del giudice militare, il \"kazasker\". Cre\u00f2 le nuove province di Anadolu (Anatolia) e Rumeli (Rumelia, nei Balcani).\nMurad combatt\u00e9 contro il potente emirato dei Karamanidi in Anatolia e contro Serbi, Bulgari e Ungheresi in Europa. La sua politica aggressiva nei Balcani port\u00f2 alla formazione di una coalizione cristiana guidata da re Luigi I d'Ungheria, che per\u00f2 fu sconfitta nella battaglia di Maritsa il 26 settembre 1371 dal luogotenente del sultano, Lala \u015e\u00e2hin Pa\u015fa, primo governatore (\"beylerbey\") di Rumelia. Nel 1366 il regno serbo fu costretto a pagare tributi al sultano e nel 1385 Sofia venne conquistata dall'esercito ottomano.\nNel 1389 l'esercito di Murad sconfisse l'armata cristiana nella battaglia di Kosovo Polje, grazie anche al contributo di Evrenos Bey, ma all'inizio o subito dopo di essa (le fonti sono discordi) Murad I venne assassinato dal cavaliere dello zar Lazar Hrebeljanovi\u0107, Milos Obilic"}
{"id": "497333", "revid": "1543377", "url": "https://it.wikipedia.org/wiki?curid=497333", "title": "Magnatune", "text": "Magnatune \u00e8 una piccola etichetta indipendente di tipo open source con sede a Berkeley, in California, fondata nella primavera del 2003 da John Buckman.\nMagnatune si pone in modo fortemente innovativo all'interno del mercato musicale di internet. Il suo fine \u00e8 quello di perseguire sia gli interessi degli artisti che dei consumatori. Il suo motto \u00e8 \"We are not evil\", ossia \"Non siamo malvagi\". In principio Magnatune vendeva musica soltanto tramite download attraverso il proprio sito, ma dalla fine del 2004 offre anche un servizio di stampa e spedizione di CD su richiesta.\nMagnatune stipula contratti non esclusivi con gli artisti e d\u00e0 loro il 50% di ogni guadagno derivato dalla vendita di musica, condizioni che sono tuttora molto inusuali per un'etichetta discografica. Inoltre tutti gli utenti possono gratuitamente ascoltare in streaming in formato MP3 di buona qualit\u00e0 (128 kb/s) ogni file audio prima di decidere se comprarlo (tutti i contenuti musicali disponibili ai soci sono pubblicati con licenza Creative Commons Attribution-NonCommercial-ShareAlike).\nGli acquirenti possono inoltre scegliere loro stessi il prezzo di acquisto, a partire generalmente da 4 \u20ac ad album (suggeriti 6 \u20ac), e possono scaricare la musica acquistata in formato WAV, FLAC, MP3 ad alta qualit\u00e0, OGG Vorbis o AAC. I file musicali venduti da Magnatune sono del tutto privi di sistemi DRM.\nNonostante l'utilizzo di una licenza liberale non sia di per s\u00e9 un'idea nuova, Magnatune \u00e8 stata una delle prime e pi\u00f9 celebri case discografiche a tentare di creare un business su questa idea. Sebbene non sia ancora chiaro se questo sistema possa produrre profitti sufficienti per consentire a Magnatune di continuare con successo la propria attivit\u00e0, al gennaio del 2008 Magnatune ha gi\u00e0 stipulato contratti con 264 artisti e offre un catalogo di 582 album."}
{"id": "497334", "revid": "320578", "url": "https://it.wikipedia.org/wiki?curid=497334", "title": "Eintracht di Francoforte", "text": ""}
{"id": "497337", "revid": "729019", "url": "https://it.wikipedia.org/wiki?curid=497337", "title": "K-9", "text": "Il K-9 o R-9, noto come AA-4 Awl (designazione NATO) in occidente, \u00e8 un missile aria-aria (in inglese: \"AAM - Air to Air Missile\") di fabbricazione sovietica.\nNato come missile a lungo raggio il cui sviluppo fu affidato, alla fine degli anni '50, all'OKB Raduga, parte del bureau Mikoyan Gurevich, come K-9 o K-155 (il numero della fabbrica di Mikoyan) ma non fu mai prodotto in serie.\nMolto pi\u00f9 tardi alcune foto lo ritraggono montato sul prototipo Ye-152A nel 1991. Non venne mai usato in combattimento sia per le rilevanti dimensioni di fusto e alette sia per il suo eccessivo peso."}
{"id": "497339", "revid": "729019", "url": "https://it.wikipedia.org/wiki?curid=497339", "title": "Cyril V. Jackson", "text": "Nacque nello Yorkshire, in Inghilterra, ma suo padre emigr\u00f2 in Sudafrica nel 1911.\nLavor\u00f2 presso all'Osservatorio dell'Unione (noto in precedenza come Osservatorio del Transvaal ed in seguito come Osservatorio della Repubblica) a Johannesburg dal 1928 al 1947. In seguito divenne direttore dello Yale's Columbia Southern Observatory, sempre a Johannesburg. A causa dell'inquinamento luminoso questo osservatorio fu demolito nel 1951, e Jackson supervision\u00f2 il trasferimento del telescopio presso l'Osservatorio di Mount Stromlo, in Australia.\nQui lavor\u00f2 dal 1957 fino al 1963. In quell'anno, Yale riapr\u00ec il suo osservatorio australe presso El Leoncito, in Argentina, dove Jackson si trasfer\u00ec come direttore, e dove rimase fino al suo pensionamento, nel 1966.\nScopr\u00ec o coscopr\u00ec tre comete comete, le comete periodiche 47P/Ashbrook-Jackson e 58P/Jackson-Neujmin e la cometa non periodica C/1935 M1 Jackson. Fu anche lo scopritore di parecchi asteroidi nella prima parte della sua carriera presso l'Osservatorio dell'Unione.\nRiconoscimenti.\nNel 1936 gli \u00e8 stata assegnata la 159\u00b0 Medaglia Donohoe .\nGli \u00e8 stato dedicato un asteroide, 2193 Jackson."}
{"id": "497340", "revid": "287204", "url": "https://it.wikipedia.org/wiki?curid=497340", "title": "Decorazioni alla bandiera della Marina Militare", "text": "La bandiera d'arma della Marina Militare \u00e8 stata concessa all'allora Regia Marina con regio decreto del 12 maggio 1939. Al termine della seconda guerra mondiale, alla bandiera fu modificata la denominazione nell'attuale. \u00c8 in consegna al Comando in Capo della Squadra navale che la custodisce nella propria sede."}
{"id": "497341", "revid": "124489498", "url": "https://it.wikipedia.org/wiki?curid=497341", "title": "Cartello di Cali", "text": "Il Cartello di Cali (in spagnolo: Cartel de Cali) fu un cartello dedito al traffico di stupefacenti del sud della Colombia, intorno alla citt\u00e0 di Cali. Nel periodo della sua attivit\u00e0, tra gli anni 1977 e 1998, ha avuto una grande influenza in ambiente politico iniettando ingenti quantit\u00e0 di denaro soprattutto nel partito liberale e, in misura minore, nel partito conservatore.\nStoria.\nSecondo alcune stime, al culmine del suo potere il cartello di Cali controllava il 90% delle esportazioni di cocaina dalla Colombia verso gli Stati Uniti. Gilberto Rodr\u00edguez fond\u00f2 il cartello agli inizi degli anni '70 con suo fratello, Miguel Rodr\u00edguez, e insieme a \"Chepe\" Londo\u00f1o e \"Pacho\" Herrera. Negli anni '80 l'organizzazione entr\u00f2 in guerra con l'altro grande cartello colombiano, il cartello di Medell\u00edn, capeggiato da Pablo Escobar. Il cartello si avvalse anche dell'aiuto di un gruppo di vigilanti armati definitosi \"Los Pepes\" (acronimo di \"Perseguidos por Pablo Escobar\", \"Perseguitati da Pablo Escobar\"), che avevano tutti, come unico scopo, uccidere il boss di Medellin.\nIl cartello di Cali ha partecipato a operazioni di \"pulizia sociale\", uccidendo centinaia di \"indesiderabili\". Tra gli indesiderabili c'erano prostitute, bambini di strada, ladruncoli, omosessuali e senzatetto. Il cartello di Cali form\u00f2 squadre della morte, chiamate \"grupos de limpieza social\", che ne uccise centinaia. Molti corpi degli assassinati sono stati trovati nel R\u00edo Cauca. Negli anni '90, il cartello ha combattuto i guerriglieri delle FARC (\"Forze Armate Rivoluzionarie della Colombia\").\nA met\u00e0 degli anni '80, dopo un viaggio di Gilberto in Spagna, il cartello inizi\u00f2 ad espandere le sue attivit\u00e0 in Europa, sviluppando un rapporto di lavoro con i contrabbandieri di tabacco della Galizia in Spagna. Ma in particolare il cartello di Cali ha stabilito un'alleanza strategica con la potente organizzazione criminale Camorra. Cali forniva la cocaina e la Camorra si occupava della distribuzione in tutta Europa.\nAlcuni inquirenti hanno osservato come il cartello si sia notevolmente frammentato negli ultimi anni e non avesse avuto pi\u00f9 lo stesso potere di una volta, a causa dell'inasprimento delle leggi colombiane contro i narcotrafficanti e della sempre maggiore rilevanza che stavano acquistando altri cartelli, prima considerati minori, tra cui il cartello di Norte del Valle. Politicamente, il cartello di Cali era orientato su posizioni filo-governative e liberali."}
{"id": "497343", "revid": "7336", "url": "https://it.wikipedia.org/wiki?curid=497343", "title": "Anfolito", "text": ""}
{"id": "497347", "revid": "118882927", "url": "https://it.wikipedia.org/wiki?curid=497347", "title": "PDFCreator", "text": "PDFCreator \u00e8 un software libero per piattaforma Windows che consente di generare file in formato PDF da qualsiasi documento. Una volta installato, permette di selezionare per la stampa una stampante chiamata \"PDFCreator\", e quindi permette di poter generare documenti PDF da quasi ogni applicazione.\nIl programma \u00e8 scritto nel linguaggio C# di Microsoft e dipende da alcuni componenti proprietari di Windows: questo lo rende, di fatto, disponibile solo in ambiente Windows. La generazione vera e propria del file PDF \u00e8 gestita da \"GhostScript\".\nDalla versione 0.9.6 la lingua scelta \u00e8 selezionabile in fase di installazione.\nL'ultima versione \"100% free\" installabile su Microsoft Windows XP \u00e8 la 2.5.3 reperibile dalla sezione \"Older Releases\".\nLa toolbar.\nA partire dalla versione 0.9.7, PDFCreator include un'applicazione stile barra degli strumenti, la \"PDFForge Toolbar\". In rete diversi utenti hanno riportato che questa applicazione ha modificato le impostazioni dei loro computer, reindirizzando gli errori 404 dei loro browser ad un motore di ricerca esterno. I termini di utilizzo di PDFCreator riportano che il software avrebbe:\n\u00c8 stato riportato da diversi utenti che disabilitare l'opzione per l'installazione della barra durante il processo di installazione non avrebbe effetto, dovendo disabilitare nei passi successivi anche l'opzione per i \"Browser Add On\" (la cosa, per lo meno dalla versione 0.9.8, \u00e8 segnata durante il processo di installazione). Il fatto, per quello che riguarda l'installazione silenziosa via rete, \u00e8 stato in parte confermato anche da uno degli sviluppatori, il quale sul sito ufficiale, in risposta ad alcune critiche, ha affermato che le modifiche del browser relative al motore di ricerca sono \"funzioni aggiuntive\" (\"additional function\") da escludere esplicitamente al di l\u00e0 della scelta dell'installazione del componente toolbar. La toolbar \u00e8 tuttavia disinstallabile dal pannello di controllo di windows, come una normale applicazione. Diversi commentatori hanno paragonato il funzionamento della toolbar a quello di un malware.\nVersioni contraffatte.\nLa popolarit\u00e0 di PDFCreator, ottenuta attraverso il passaparola degli utenti, ha spinto altri produttori di software a indirizzare utenti dalla ricerca della versione open source, verso software simili, ma a pagamento, anch'essi chiamati ingannevolmente \"PDFCreator\". Tra queste versioni a pagamento ci sono \"PDF Creator\" della Capsoft da 57,95 dollari e \"PDFCreator\" della WCCL da 24,95 dollari."}
{"id": "497351", "revid": "124095460", "url": "https://it.wikipedia.org/wiki?curid=497351", "title": "Middlesex", "text": "Il Middlesex \u00e8 una contea storica dell'Inghilterra, esistita come entit\u00e0 amministrativa dal 1889 al 1965.\nDa allora quasi tutto il territorio di cui si componeva (per esempio sobborghi come l'ex capoluogo Brentford, Harrow, Twickenham, etc.) fa parte della Grande Londra a eccezione di Staines e Sunbury-on-Thames, passati sotto l'amministrazione del Surrey, e Potters Bar, oggi in Hertfordshire.\nDalla sua soppressione come entit\u00e0 amministrativa, il nome Middlesex esiste solo per ragioni storiche, sportive e culturali.\nStoria.\nIl nome deriva dal fatto che la contea era situata tra quelle di Essex e Wessex. Fu riconosciuta come contea ufficiale nel 1889, quando cedette alla neonata contea di Londra.\nConfinava con Hertfordshire, Essex, Surrey e Buckinghamshire.\nNel XIX e XX secolo i centri urbani del Middlesex vennero progressivamente interessati dall'espansione di Londra. Fra il 1900 e il 1920, la rete della metropolitana londinese raggiunse centri del Middlesex come Uxbridge, Wembley, Enfield, Harrow, Finchley, che si svilupparono e divennero in breve grandi centri periferici. Nel secondo dopoguerra, Londra inglob\u00f2 prima i sobborghi occidentali come Wembley ed Ealing, e poi gradualmente l'intera contea. La bandiera e lo stemma sono similari a quelli della contea di Essex, ma con una corona sopra alle tre spade.\nOggi, il nome Middlesex sopravvive solo come indirizzo postale, come nome di una universit\u00e0, e come nome di una locale squadra di cricket."}
{"id": "497354", "revid": "34971", "url": "https://it.wikipedia.org/wiki?curid=497354", "title": "Cookbook", "text": "Un cookbook - letteralmente \"libro di ricette\" - in ambiente informatico indica una raccolta tematica di procedure utili (\"ricette\") in un determinato campo. Spesso i cookbook riscuotono successo poich\u00e9 trattano nel dettaglio pratiche illegali quali phreaking, sabotaggi, produzione di esplosivi, truffe o hacking.\nSono noti diversi casi di gravi incidenti provocati da artificieri dilettanti mentre cercavano di preparare esplosivi sulla base di informazione trovate in un \"cookbook\".\nSpesso i cookbook hanno un funzionamento collaborativo, ossia chiunque possieda notizie e conoscenze sull'argomento citato pu\u00f2 inviare il proprio contributo all'autore, il quale decider\u00e0 se pubblicarlo o no. Inoltre, le informazioni contenute nei cookbook sono considerate di dominio pubblico, cio\u00e8 utilizzabili da chiunque, purch\u00e9 sia citato l'autore originale.\nCookbook italiani famosi.\nIn rete si possono trovare molti \"cookbook\", sono:"}
{"id": "497355", "revid": "1008732", "url": "https://it.wikipedia.org/wiki?curid=497355", "title": "Spacewatch", "text": "Il programma Spacewatch \u00e8 un progetto dell'Universit\u00e0 dell'Arizona volto allo studio di planetoidi, inclusi i vari tipi di asteroidi e comete. \u00c8 stato fondato nel 1980 a Tucson, in Arizona dal professor Tom Gehrels e dal dottor Robert McMillan, il quale \u00e8 a capo del progetto. Spacewatch gestisce due telescopi, uno da 90 cm e uno da 1,8 metri, entrambi situati presso il complesso osservativo di Kitt Peak.\nDescrizione.\nNell'ambito del progetto \u00e8 stato scoperto un satellite naturale di Giove, Calliroe, che all'inizio era stato scambiato per un asteroide. \nAltre scoperte degne di nota includono:\nle comete periodiche:\nla cometa non periodica:\nIl progetto ritrov\u00f2 anche Albert, un asteroide scoperto nel 1911 e successivamente perduto."}
{"id": "497358", "revid": "1977557", "url": "https://it.wikipedia.org/wiki?curid=497358", "title": "Maurice Loewy", "text": "Nacque a Mari\u00e1nsk\u00e9 L\u00e1zn\u011b, nell'attuale Repubblica Ceca; i suoi genitori, ebrei, nel 1841 si trasferirono a Vienna per sfuggire all'antisemitismo della loro terra natale. Loewy divenne assistente all'Osservatorio di Vienna, lavorando sulla meccanica celeste. Tuttavia le leggi dell'Impero austro-ungarico non permettevano che un ebreo potesse ottenere una promozione, a meno di rinunciare alla propria religione e di abbracciare il cattolicesimo. Per questo il direttore dell'Osservatorio Karl Ludwig von Littrow, che era in corrispondenza con Urbain Le Verrier, direttore dell'Osservatorio di Parigi, procur\u00f2 a Loewy una buona posizione nella capitale francese nel 1860. Loewy in seguito divenne cittadino francese naturalizzato. \nLoewy studi\u00f2 le orbite degli asteroidi e delle comete, ed effettu\u00f2 alcune misure di longitudine. Lavor\u00f2 inoltre nel campo dell'ottica e tent\u00f2 di eliminare l'aberrazione della luce. \nFu eletto membro del Bureau des longitudes nel 1872 e dell'Accademia delle scienze francese nel 1873. \nLoewy divenne direttore dell'Osservatorio di Parigi nel 1896, riorganizzando l'istituto e dando origine al dipartimento di astrofisica. Pass\u00f2 circa un decennio lavorando con Pierre Puiseux su un atlante della Luna composto di oltre 10000 fotografie, intitolato \"L'Atlas photographique de la Lune\" (1910), che divenne fondamentale per la geografia lunare per oltre mezzo secolo. Il cratere Loewy sulla Luna porta il suo nome, mentre si pensa che l'asteroide 253 Mathilde sia dedicato a sua moglie. Nel 1889 ricevette la Medaglia d'Oro della Royal Astronomical Society. \nMor\u00ec a Parigi per un improvviso arresto cardiaco."}
{"id": "497362", "revid": "614400", "url": "https://it.wikipedia.org/wiki?curid=497362", "title": "David Lincoln Rabinowitz", "text": "Ricercatore dell'Universit\u00e0 Yale, \u00e8 attivo nello studio della fascia di Edgeworth-Kuiper e del sistema solare esterno. \u00c8 membro dell'Unione Astronomica Internazionale,\nGli \u00e8 stato dedicato l'asteroide 5040 Rabinowitz.\nComplessivamente il Minor Planet Center gli accredita la scoperta di trentadue asteroidi, effettuate tra il 1998 e il 2010, la maggior parte in cooperazione con altri astronomi: Michael E. Brown, Megan E. Schwamb, James Vernon Scotti, Suzanne W. Tourtellotte, Chad Trujillo. Alcuni tra questi sono stati identificati come pianeti nani.\nInoltre come membro del team Spacewatch ha partecipato alla scoperta di 5145 Pholus."}
{"id": "497363", "revid": "27723", "url": "https://it.wikipedia.org/wiki?curid=497363", "title": "David Rabinowitz", "text": ""}
{"id": "497373", "revid": "260676", "url": "https://it.wikipedia.org/wiki?curid=497373", "title": "Canis lupus arctos", "text": "Il lupo artico (Canis lupus arctos), noto anche come lupo polare o lupo bianco, \u00e8 un mammifero della famiglia dei Canidi e una sottospecie di lupo grigio. Il lupo artico vive nell'Artide canadese e nelle regioni settentrionali della Groenlandia.\nI lupi artici sono generalmente pi\u00f9 piccoli dei lupi grigi, avendo all'incirca una lunghezza che si aggira tra gli 1,5 e gli 1,8\u00a0m compresa la coda; i maschi sono pi\u00f9 grandi delle femmine. La loro altezza al garrese varia tra i 63/79\u00a0cm; i lupi artici sono pi\u00f9 robusti dei lupi grigi e spesso pesano pi\u00f9 di 45\u00a0kg.I maschi adulti raggiungono pesi fino a 70kg, le femmine 45/50kg. I lupi artici hanno solitamente orecchie piccole, il che li aiuta a trattenere il calore corporeo.\nLa loro aspettativa di vita si aggira generalmente tra 7-10 anni.\nCaccia.\nI lupi artici, come tutti i lupi, cacciano in branco; predano soprattutto buoi muschiati, ma uccidono anche un gran numero di lepri artiche e di lemming, cos\u00ec come altri animali pi\u00f9 piccoli. Una loro preda comune \u00e8 costituita anche dagli alci; le loro lunghe zampe rendono questi animali pi\u00f9 lenti, che, nella neve soffice, possono anche rimanere intrappolati, divenendo quindi vulnerabili agli attacchi dei branchi di lupi. A causa della scarsit\u00e0 delle piante da pascolo, questi animali sono costretti a vagare su aree vaste anche pi\u00f9 di 2.600\u00a0km\u00b2 per trovare le prede e seguono i carib\u00f9 in migrazione verso sud durante l'inverno. Un recente filmato di un documentario della BBC mostra che i lupi artici cacciano anche anatre.\nRiproduzione.\n\"Vedi anche: Fisiologia riproduttiva e ciclo vitale del lupo grigio\"\nNormalmente, solamente il maschio e la femmina alfa possono accoppiarsi, ma nei grandi branchi possono farlo anche altri esemplari. A causa del suolo di permafrost dell'Artico e della difficolt\u00e0 di scavarvi delle tane, i lupi artici usano spesso affioramenti rocciosi, caverne od ogni depressione poco profonda come tane; la madre d\u00e0 alla luce da due a tre cuccioli tra la fine di maggio e gli inizi di giugno, circa un mese pi\u00f9 tardi dei lupi grigi. Si ritiene generalmente che il numero di cuccioli sia inferiore rispetto alla media di 4 o 5 dei lupi grigi sia dovuto alla scarsit\u00e0 di prede dell'Artico. Essi nascono dopo circa 63 giorni. I lupacchiotti rimangono con la loro madre per 2 anni.\nDistribuzione.\nIl lupo artico ed il lupo dei boschi sono le uniche sottospecie di lupo grigio che si possono ancora trovare in tutto il loro areale originario; ci\u00f2 \u00e8 dovuto al fatto che nel loro habitat naturale si incontrano degli uomini solo molto raramente.\nIl \"White Wolf Sanctuary\" \u00e8 un rifugio per i lupi artici situato a Tidewater, nell'Oregon. La popolazione media dei lupi del santuario \u00e8 di 8-10 esemplari ogni 40 acri e tra questi animali vi sono anche alcuni individui feriti, malati o abbandonati che sono stati salvati."}
{"id": "497376", "revid": "1924342", "url": "https://it.wikipedia.org/wiki?curid=497376", "title": "Highway 61 Revisited", "text": "Highway 61 Revisited \u00e8 un album di Bob Dylan pubblicato nel 1965.\nCuore della cosiddetta \"trilogia elettrica\" (iniziata con \"Bringing It All Back Home\" e proseguita con \"Blonde On Blonde\"), \u00e8 universalmente considerato uno dei migliori lavori di Dylan, nonch\u00e9 una fondamentale pietra miliare della musica contemporanea.\nLa classifica dei 500 migliori album di tutti i tempi stilata dalla rivista \"Rolling Stone\" colloca questo album al 4\u00ba posto.\nIl disco.\n\"Highway 61 Revisited\" fu inciso in soli sei giorni e fu pubblicato nell'agosto del 1965. La Highway 61 \u00e8 una strada americana che va dal Minnesota (stato di nascita di Dylan) fino alla foce del fiume Mississippi. L'album fu decisamente rivoluzionario, soprattutto per i testi, ma anche per Dylan stesso: segn\u00f2 finalmente il definitivo passaggio del cantautore alla chitarra elettrica. La canzone di apertura dell'album, \"Like a Rolling Stone\" (che alcuni ipotizzano scritta pensando a Edie Sedgwick, musa di Andy Warhol e amica di Dylan\n), ha riscosso un enorme successo ed \u00e8 diventata un inno generazionale. La rivista \"Rolling Stone\" ha collocato questa canzone al 1\u00ba posto della sua classifica delle 500 migliori canzoni di tutti i tempi.\nMike Bloomfield, leggendario chitarrista di Dylan, irrobustiva i blues \"From a Buick 6\" e \"Tombstone Blues\", mentre la lunga canzone conclusiva (undici minuti), \"Desolation Row\", \u00e8 integralmente acustica.\nLa sirena che apre invece il pezzo eponimo fu un'idea del tastierista Al Kooper.\nRegistrazione.\nDurante il 1964 e il 1965, Dylan era intento a scrivere un libro, intitolato \"Tarantula\", che non sarebbe stato pubblicato fino al 1971. Comunque, un brano del libro divent\u00f2 la base per una sua nuova canzone. Cos\u00ec Dylan si espresse nel 1966, \"\u00abMi ritrovai a scrivere questa canzone, questa storia, questa lunga vomitata di venti pagine circa, e da essa ne trassi Like A Rolling Stone...Dopo averla scritta, non ero pi\u00f9 interessato a scrivere un libro, o una commedia\u00bb.\"\nQuando Dylan si sent\u00ec pronto per registrare, lui e il produttore discografico Tom Wilson misero insieme una band. Alla chitarra solista, Dylan reclut\u00f2 una sua vecchia conoscenza, Michael Bloomfield, che gi\u00e0 si era incontrato con Dylan in alcune occasioni e aveva anche suonato con lui durante una jam session a Chicago nell'aprile 1963. Nel 1965, era diventato il chitarrista principale della Paul Butterfield Blues Band, una band di rock-blues. Dylan contatt\u00f2 Bloomfield e lo invit\u00f2 nella sua residenza di Woodstock per parlare delle nuove canzoni che aveva in mente di registrare.\nAlcuni giorni dopo, il 15 giugno, Dylan tenne una sessione di registrazione allo Studio A della Columbia a New York. In aggiunta a Bloomfield, Dylan e Wilson reclutarono anche il pianista Frank Owens, il bassista Russ Savakus, e il batterista Bobby Gregg. Inoltre era presente alle session anche Al Kooper, un giovane chitarrista invitato da Wilson ad assistere alle prove, ma che insisteva per suonare la chitarra con Dylan.\nDylan e la sua band registrarono tre canzoni: una nuova composizione intitolata \"Phantom Engineer\" (in seguito ri-registrata e pubblicata come \"It Takes a Lot to Laugh, It Takes a Train to Cry\"), un brano ripescato dalle session per l'album \"Bringing It All Back Home\" intitolato \"Sitting on a Barbed Wire Fence\" e \"Like a Rolling Stone\". Dopo diverse false partenze, Dylan decise di usare sia il pianoforte che l'organo in \"Like a Rolling Stone\". Kooper, impaziente di partecipare alle sedute, colse la palla al balzo dichiarando di avere in mente una \"grande parte d'organo\" per il brano in questione e si accomod\u00f2 all'organo Hammond dello studio.\nTutti i brani registrati il 15 giugno vennero in seguito scartati, ma posero le fondamenta per le successive sedute di registrazione. Dylan e il gruppo ritornarono nello Studio A il giorno seguente. L'intera seduta fu dedicata a \"Like a Rolling Stone\" con Kooper intento a suonare all'organo un suo riff ideato apposta per il brano. La quarta esecuzione venne infine giudicata la migliore, ma Dylan volle comunque registrare altre undici versioni della canzone prima di convincersi definitivamente.\nSebbene fosse stata ideata per essere pubblicata come singolo, Dylan alla fine decise di includere \"Like a Rolling Stone\" nell'album. A corto di nuovo materiale, Dylan pass\u00f2 un mese nella sua nuova casa a Byrdcliffe, sopra New York, a scrivere nuove canzoni.\nQuattro giorni dopo il Newport Folk Festival, il 29 luglio 1965, Dylan ritorn\u00f2 nello Studio A e riprese la lavorazione per il suo prossimo disco. Inaspettatamente, Tom Wilson, il precedente produttore delle passate session, non si present\u00f2 in studio e venne rimpiazzato da Bob Johnston, produttore della Columbia Records.\nLa prima seduta di registrazione con il nuovo produttore si focalizz\u00f2 su tre canzoni. Dopo diversi tentativi e sperimentazioni varie, vennero registrate le versioni definitive di \"Tombstone Blues\", \"It Takes a Lot to Laugh\", e \"Positively 4th Street\". \"Tombstone Blues\" e \"It Takes a Lot to Laugh\" finiranno sul nuovo album in lavorazione, mentre \"Positively 4th Street\" venne pubblicata come singolo.\nIl giorno seguente, Dylan registr\u00f2 altri due brani. \"From a Buick 6\", e \"Can You Please Crawl Out Your Window?\", della quale non era per\u00f2 soddisfatto, e che accanton\u00f2 momentaneamente.\nDurante i successivi due giorni, Dylan si impegn\u00f2 a scrivere gli arrangiamenti per le restanti 6 canzoni da includere nel nuovo disco.\nL'ultima seduta di registrazione si tenne il 4 agosto ancora nello Studio A. Gran parte del tempo fu speso per completare \"Desolation Row\", che si era rivelata molto complicata da portare a termine. Alla fine venne registrata con sole due chitarre acustiche, scartando tutti gli arrangiamenti precedentemente provati. Secondo Johnston e Kooper, il chitarrista Charlie McCoy fu fatto venire appositamente da Nashville per duettare con Dylan sulla canzone.\nUn cenno particolare merita anche \"Ballad of a Thin Man\". Nel 1986, Dylan disse che la canzone fu scritta \"in risposta a quelle persone che facevano domande di continuo...\". Il testo del brano \u00e8 indirizzato ad un certo \"Mr. Jones\", prototipo del borghese medio dalla mentalit\u00e0 ottusa e conservatrice, spaventato e sbigottito da tutto ci\u00f2 che di nuovo e \"diverso\" gli capita intorno.\nNonostante la mai esplicita ammissione da parte di Dylan sul fatto che il \"Mr. Jones\" della canzone fosse una persona reale, diversi individui sono stati identificati con il soggetto del brano e come possibile ispirazione dello stesso. Il pi\u00f9 citato \u00e8 un certo Jeffrey Jones, giornalista del \"The Village Voice\", che cerc\u00f2 di intervistare Dylan al Newport festival del 1965.\nAccoglienza.\nOrmai ritenuto un classico, diversi anni dopo la pubblicazione dell'album, il noto critico musicale Dave Marsh scrisse che \"Highway 61 Revisited\" \u00e8 uno dei migliori dischi di Bob Dylan, e uno dei pi\u00f9 grandi album della storia del rock &amp; roll. Nel 1995 \"Highway 61 Revisited\" fu nominato il quinto disco migliore di sempre in un sondaggio condotto dalla rivista \"Mojo\". Nel 1998 i lettori della rivista \"Q\" lo votarono alla posizione numero 57 nella classifica dei pi\u00f9 grandi album di sempre; nel 2001 il network TV VH1 lo piazz\u00f2 alla posizione numero 22 della stessa classifica. Inoltre nel 2003, \"Rolling Stone\" mise \"Highway 61 Revisited\" al quarto posto nella sua lista dei 500 migliori album di tutti i tempi. Infine, la lista di \"Rolling Stone\" delle 500 migliori canzoni di sempre vede i brani \"Highway 61 Revisited\", \"Desolation Row\" e \"Like a Rolling Stone\" rispettivamente posizionati alle posizioni numero 364, 185 e 1.\nTracce.\nTutti i brani sono opera di Bob Dylan."}
{"id": "497379", "revid": "6923", "url": "https://it.wikipedia.org/wiki?curid=497379", "title": "Voivodato di Varsavia", "text": "Il voivodato di Varsavia (in polacco: wojew\u00f3dztwo warszawskie) fu un'unit\u00e0 di divisione amministrativa e governo locale della Polonia che esistette a pi\u00f9 riprese nell'ambito della storia polacca del XX secolo.\n1921 - 1939.\nIl voivodato di Varsavia fu istituito per la prima volta nel 1921 con le finalit\u00e0 sopra riportate. Fu soppresso nel 1939 in conseguenza dell'invasione nazista della Polonia.\nCapitale: Varsavia\n1945 - 1975.\nIl voivodato di Varsavia fu reistituito nel 1945, dopo la seconda guerra mondiale, e fu smembrato nel 1975 in diversi voivodati: voivodato di Varsavia (ridotto), voivodato di P\u0142ock, voivodato di Ciechan\u00f3w, voivodato di Ostro\u0142\u0119ka, voivodato di Siedlce, voivodato di Radom e voivodato di Skierniewice.\nLa capitale era sempre Varsavia.\n1975 - 1998.\nIl voivodato di Varsavia, ridotto rispetto a quello degli anni 1945-1975 fu istituito nel 1975 e nel 1998 fu soppiantato dal voivodato della Masovia.\nLa citt\u00e0 capitale era Varsavia."}
{"id": "497382", "revid": "767487", "url": "https://it.wikipedia.org/wiki?curid=497382", "title": "Amori &amp; segreti", "text": "Amori &amp; segreti \u00e8 un film del 1998, opera prima della regista statunitense Theresa Connelly, autrice anche del soggetto e della sceneggiatura.\nPresentato fuori concorso al Festival di Berlino, al Sundance Film Festival e al Tokyo Film Festival.\nTrama.\nUn piccolo estratto dalla vita di una famiglia polacca (i Pszoniak) che vive a Detroit.\nBolek \u00e8 il capofamiglia, fa il panettiere e ha ignorato a lungo il fatto che sua moglie lo tradisca con il ricco Roman. Ma anche la giovane Hala, quarta di cinque figli, gli dar\u00e0 una brutta sorpresa quando gli dir\u00e0 di essere incinta di un giovane poliziotto che, oltre tutto, non \u00e8 nemmeno polacco...\nDopo passaggi burrascosi la storia approda ad un lieto fine complessivo."}
{"id": "497384", "revid": "228587", "url": "https://it.wikipedia.org/wiki?curid=497384", "title": "Albatrellus syringae", "text": "\"Albatrellus syringae\" (Parmasto) Pouzar, \"Folia geobot. phytotax.\" 1: 358 (1966).\nDescrizione della specie.\nCappello.\n5\u201310\u00a0cm di diametro e 1\u00a0cm di spessore, singolo o confluente ad altri, appianato e a volte depresso al centro e spesso imbutiforme; margine lobato e sinuoso; cuticola opaca e a volte lucida, di colore giallo o bruno-giallastro, che di scurisce al tocco.\nTubuli.\nNon decorrenti al gambo, lunghi fino a 2\u00a0mm.\nPori.\nPiccoli, irregolarmente tondeggianti e a volte angolosi, in numero di 4-5-6 per mm, leggermente pi\u00f9 larghi verso il gambo, da giovane giallo-chiaro poi sempre pi\u00f9 scuro con l'et\u00e0.\nGambo.\n1,5-3,5\u00a0cm di lunghezza per 1\u20132\u00a0cm di spessore, cilindrico, leggermente allargato alla base, liscio, di colore giallastro chiaro.\nCarne.\nDura, coriacea, cartilaginea.\nOdore e Sapore: praticamente nulli.\nHabitat.\nCresce su arbusti di Syringa, in parchi e giardini, in boschi d'abete rosso ed anche misti con latifoglie con presenza di ontano.\nCommestibilit\u00e0.\nSenza valore, considerata la consistenza coriacea ed il sapore insignificante.\nEtimologia.\nDella canna detta siringa, dal greco \"s\u00fbrinx, s\u00faringos\" = siringa, per l'habitat abituale."}
{"id": "497386", "revid": "125714970", "url": "https://it.wikipedia.org/wiki?curid=497386", "title": "Monti della Laga", "text": "I Monti della Laga sono il quinto massiccio montuoso per altezza dell'Appennino continentale , nonch\u00e9 il rilievo arenaceo pi\u00f9 elevato dell'Appennino, posti nell'appennino centrale abruzzese, a cavallo di Abruzzo (provincia dell'Aquila e Teramo), Lazio (provincia di Rieti) e Marche (provincia di Ascoli Piceno). Il territorio rientra all'interno del parco nazionale del Gran Sasso e Monti della Laga e all'interno della Comunit\u00e0 montana della Laga, la Comunit\u00e0 montana del Velino e la Comunit\u00e0 montana del Tronto.\nGeografia.\nTerritorio.\nLa catena corre lungo il confine tra l'Abruzzo settentrionale, il Lazio e le Marche, a cavallo tra le province dell'Aquila, Teramo, Rieti e Ascoli Piceno, per la lunghezza complessiva di circa 24\u00a0km, rappresentando il punto pi\u00f9 settentrionale dell'Appennino abruzzese; \u00e8 divisa a nord dai monti Sibillini mediante la valle del Tronto percorsa dalla via Salaria, e a sud dalla catena del Gran Sasso dalla suggestiva stretta valle del fiume Vomano, attraversata dalla Statale 80 (un tempo era percorsa da un ramo dell'antica Via Cecilia), che culmina a monte con il Passo delle Capannelle e con il Lago di Campotosto. \nSull'estremit\u00e0 orientale del gruppo dei Monti della Laga si colloca invece la Montagna dei Fiori che, insieme alla Montagna di Campli, forma il cosiddetto massiccio dei Monti Gemelli, separati tra loro dalle Gole del Salinello; fanno invece da prodromi alla catena nel versante aquilano i cosiddetti Monti dell'Alto Aterno.\nGeomorfologia.\nLa linea di cresta inizia nelle Marche da Monte Communitore, poi si innalza verso la cima di Macera della Morte (2073\u00a0m), punto di confine tra Marche, Lazio e Abruzzo e sale ancora fino ai 2458 metri del Monte Gorzano, il monte pi\u00f9 alto della catena e vetta pi\u00f9 alta del Lazio; altre vette sono Cima Lepri (2445\u00a0m), Pizzo di Sevo (2419\u00a0m), al confine tra Lazio ed Abruzzo, Pizzo di Moscio (2411\u00a0m), Monte Pizzitello (2.222 m) e, infine, il pi\u00f9 meridionale, Monte di Mezzo (2155\u00a0m). Ciascun versante ha caratteristiche diverse: pi\u00f9 aspro il versante marchigiano, a dirupi e a forte pendenza quello laziale, ondulato e dolce quello abruzzese; il versante teramano e in parte anche quello aquilano-reatino-ascolano \u00e8 coperto da fitti boschi di faggio e sono presenti inoltre varie cascate d'acqua e cascate di ghiaccio, anche notevoli. Le caratteristiche pendici erbose e non rocciose di queste montagne sono ideali per il pascolo; molte sono infatti le greggi che d'estate tornano su questi monti.\nGeologia.\nIl particolare profilo arrotondato della sua catena \u00e8 dovuta alla natura arenaria e marnosa, che si differenzia dalla normale geologia dell'Appennino Centrale in prevalenza formato da rocce carbonatiche (calcari e dolomie). La particolare formazione geologica (molasse e flysch) di questi monti prende il nome di \"Formazione della Laga\". All'interno di questa area vi passa nell'area meridionale la cosiddetta \"Faglia di Montereale-Campostosto\", estesa in larghezza dal reatino fino a toccare la zona del Gran Sasso. La parte pi\u00f9 orientale della faglia \u00e8 stata spesso sede di sciami sismici di moderata intensit\u00e0.\nIdrologia.\nL'intera area ricade nei bacini idrografici del fiume Vomano, Tronto e Aterno.\nLa tendenziale impermeabilit\u00e0 dei suoli favorisce lo scorrimento superficiale delle acque e per questo la Laga presenta numerosi torrenti, cascate, laghetti. Nel territorio di Cesacastina \u00e8 presente la cosiddetta \"Valle delle Cento Fonti\". Tra le pi\u00f9 belle cascate da visitare vi sono la \"cascata della Cavata\", poco distante dal \"Lago dell'Orso\", quella della Morricana, molto bella, raggiungibile in circa 2h dal Ceppo, della Prata e della Volpara a Umito, le Barche, le Scalette, l'Ortanza ad Amatrice. D'inverno si ghiacciano e offrono la possibilit\u00e0 di praticare le arrampicate su ghiaccio. Il lago pi\u00f9 importante \u00e8 l'artificiale Lago di Campotosto.\nComuni.\nI comuni interessati dai Monti della Laga sono:\nIn provincia dell'Aquila:\nIn provincia di Teramo:\nIn provincia di Rieti\nIn provincia di Ascoli Piceno\nAmbiente.\nFlora.\nSono presenti numerosi boschi di faggi, abeti bianchi, querce, castagni, aceri, tassi, tigli, frassini, olmi, agrifoglio e rare foreste di betulle. Sono presenti orchidee rare come l'orchidea epipogio senza foglia.\nFauna.\nVivono tra queste montagne numerose specie selvatiche come il lupo appenninico, il cervo, il capriolo, il cinghiale e qualche raro esemplare di orso bruno marsicano. Da ricordare l'istrice, l'aquila reale presente con alcune coppie nidificanti nelle forre pi\u00f9 inaccessibili (non rintracciabili dall'autunno 2011), numerose specie di falco, il merlo acquaiolo, la rara vipera dell'Orsini, specie di vipera velenosa presente solo in questa parte e nel vicino massiccio del Gran Sasso. \nTra gli insetti \u00e8 bene ricordare che qui vive l'unica popolazione appenninica della farfalla Erebia pandrose.\nTurismo.\nAll'interno del complesso montano della Laga, San Giacomo \u00e8 l'unica stazione scistiva per lo sci nordico, presente nel circondario.\nSentieri e vadi.\nPer \"vado\" s'intende il passaggio tra un versante e l'altro. A volte rari e difficili da percorrere, costituiscono il collegamento tra comprensori diversi, anticamente utilizzati per unire Roma all'Adriatico.\nUno dei pi\u00f9 famosi percorsi \u00e8 il \"Tracciolino di Annibale\" che la leggenda indica sia stato percorso da Annibale e dalle sue truppe con elefanti per le battaglie contro i Romani. Lo storico Niccola Palma ebbe ad affermare che il \"Tracciolino di Annibale\" coincidesse con l'antico tracciato romano esistente ancor prima della Salaria Nova (Arquata del Tronto) e che lui ebbe a definire \"Via Metella\", legandone il nome del console Cecilio Metello citato nel cippo miliario rinvenuto nel 1823 in localit\u00e0 Vallorina nel Comune di Sant'Omero (Teramo).\nLungo i percorsi di montagna ancora si possono trovare significative testimonianze storiche, primitive strade tracciate dai primi popoli italici dediti all'allevamento. Sono presenti anche i tratturi utilizzati per secoli a uso della transumanza che si diramavano in tante direzioni.\nBorghi e paesi.\nSono numerosi i piccoli borghi che costellano i Monti della Laga, caratterizzati da una bassa densit\u00e0 abitativa. Tra questi ricordiamo Amatrice, Campotosto, Rocca Santa Maria, Castel Trione, Cornillo Nuovo, Capricchia, Preta, Crognaleto, Cortino, Fano Adriano, Sant'Angelo, Ceppo, San Martino e tantissime altre piccole localit\u00e0 caratteristiche ricche di storia e natura. Nelle Marche, di notevolissimo interesse storico e artistico \u00e8 il borgo ed il circondario di Arquata del Tronto.\nEventi.\nOgni anno, ai primi di luglio, sugli alti pascoli di Piano Roseto (un pianoro situato a circa 1200\u00a0m.s.l.m. tra gli abitati di Cortino, San Giorgio e Crognaleto), si svolge la tradizionale \"Fiera della Pastorizia\", giunta nel 2013 alla 155\u00aa edizione."}
{"id": "497388", "revid": "2079917", "url": "https://it.wikipedia.org/wiki?curid=497388", "title": "Nergal", "text": "Nella mitologia mesopotamica Nergal (o Nerigal \"Signore della grande citt\u00e0\") sposo di Ereshkigal, la regina degli inferi e a seconda dei testi sumeri \u00e8 considerato figlio di Enlil e Ninlil. \u00c8 il dio del calore solare, del fuoco, delle inondazioni e delle pestilenze.\nFiglio di\u00a0Enlil\u00a0e\u00a0Ninlil\u00a0o\u00a0Belet-ili\u00a0(Black and Green 1998\u00a0: 136) appare anche in una versione bilingue di una canzone di Balag di Ninive come figlio di Enki: K 69 obv. 24, en dumu Nun-abzu.(A Sumerian Hymn from Bo\u01e7azk\u00f6y, Source: Die Welt des Orients , 2012, Bd. 42, H. 2 (2012), pp. 231-237)\nFonti e mito.\nIl poema assiro-babilonese in lingua accadica, chiamato dagli studiosi \"Nergal e Ereshkigal\", ci \u00e8 pervenuto frammentario e in tre versioni: versione di Tell el-Amarna e versione di Sultantepe ed Uruk; la prima differisce abbastanza delle ultime che fanno pensare a un'unica versione solo lievemente variata, nonostante ci\u00f2 queste piccole differenze hanno aiutato gli studiosi nell'interpretazione del testo.\nLa storia raccontata da queste tavolette ci narra di come Nergal assurse al ruolo di re degli inferi. Gli dei celesti decisero di dare un banchetto ma non potendo loro scendere nei domini di Ereshkigal (l'irkalla, cio\u00e8 gli inferi) n\u00e9 essa salire nel cielo, dominio di Anu, venne invitato il suo araldo Namtar per rappresentarla. Al giungere di questi tutti gli dei si alzarono per porgere i propri rispetti tranne Nergal. La regina degli inferi, venuta a sapere dell'onta subita, condanner\u00e0 a morte Nergal. Questi, secondo la versione di Tell El Amarna, venne aiutato da Ea che gli dar\u00e0 in scorta sette e sette guardiani. Essi apriranno le porte degli inferi che, come documentano altri testi, sono in grado di far perdere i poteri agli dei e gli permetteranno di sottomettere Ereshkigal. Essa gli si offrir\u00e0 come sposa che lui accetter\u00e0 felice.\nMentre secondo le altre versioni sar\u00e0 Erra, dio della peste e gemello di Nergal, a scendere negli inferi e sposare Ereshkigal. Tale figura \u00e8 ancora dibattuta e considerata un doppio, un gemello oppure come la natura stessa duale di Nergal. Figure simili possono essere considerate: quella di Eracle figlio umano di Zeus che diviene dio ma la cui ombra dimora negli inferi, quelle dei dioscuri Castore (mortale) e Polluce (immortale) a cui Zeus concesse, affinch\u00e9 potessero rimanere insieme, di dimorare met\u00e0 tempo negli inferi e met\u00e0 sull'Olimpo.\nUn santuario dedicato a Nergal fu scoperto negli anni settanta a Mashkan-shapir, sito archeologico a sud di Baghdad.\nNergal nella cultura di massa.\nAltri media.\nNergal viene anche rappresentato come il padre dell'avvenente Catherine, appartenente al videogioco di cui il nome di essa \u00e8 omonimo. Nergal non \u00e8 un personaggio ricorrente ed esso infatti potr\u00e0 solo essere scorto durante due finali in particolare."}
{"id": "497389", "revid": "6923", "url": "https://it.wikipedia.org/wiki?curid=497389", "title": "Voivodato di Ostro\u0142\u0119ka", "text": "Il voivodato di Ostro\u0142\u0119ka (in polacco: wojew\u00f3dztwo ostro\u0142\u0119ckie) fu un'unit\u00e0 di divisione amministrativa e governo locale della Polonia tra gli anni 1975 e 1998, nato dallo scorporamento del voivodato di Varsavia. \u00c8 stato sostituito nel 1999 dal voivodato della Masovia. La sua capitale era Ostro\u0142\u0119ka."}
{"id": "497393", "revid": "287204", "url": "https://it.wikipedia.org/wiki?curid=497393", "title": "Voivodato di Ostroleka", "text": ""}
{"id": "497397", "revid": "125862619", "url": "https://it.wikipedia.org/wiki?curid=497397", "title": "Arcidiocesi di Catania", "text": "Larcidiocesi di Catania (in latino: \"Archidioecesis Catanensis\") \u00e8 una sede metropolitana della Chiesa cattolica in Italia appartenente alla regione ecclesiastica Sicilia. Nel 2019 contava 742.400 battezzati su 748.736 abitanti. \u00c8 retta dall'arcivescovo Luigi Renna.\nTerritorio.\nL'arcidiocesi comprende la citt\u00e0 di Catania e 25 comuni dell'omonima citt\u00e0 metropolitana: Adrano, Belpasso, Biancavilla, Bronte, Camporotondo Etneo, Gravina di Catania, Maletto, Maniace, Mascalucia, Misterbianco, Motta Sant'Anastasia, Nicolosi, Patern\u00f2, Pedara, Ragalna, San Giovanni la Punta, San Gregorio di Catania, San Pietro Clarenza, Sant'Agata li Battiati, Santa Maria di Licodia, Santa Venerina (limitatamente al quartiere di Bongiardo), Trecastagni, Tremestieri Etneo, Viagrande, Zafferana Etnea\nSede arcivescovile \u00e8 la citt\u00e0 di Catania, dove si trova la basilica cattedrale di Sant'Agata.\nIl territorio si estende su circa 1.333\u00a0km\u00b2, suddiviso in 157 parrocchie, e una popolazione di oltre 700.000 abitanti.\nSantuari diocesani e basiliche.\nTra i santuari diocesani di maggiore rilievo per storia e devozione spiccano quello di Sant'Agata al Carcere a Catania; quelli mariani della Madonna dell'Elemosina a Biancavilla, della Madonna della Sciara a Mompileri e quello di Santa Maria di Ognina a Catania. Per i santi, si annovera quello dei Santi Alfio, Filadelfo e Cirino di Trecastagni.\nAltri santuari sono, a Catania: San Francesco all'Immacolata e Santa Maria dell'Aiuto, nella quale \u00e8 conservata una riproduzione della Santa Casa di Loreto.\nNegli altri comuni dell'arcidiocesi: santuario della Madonna degli Ammalati di Misterbianco, santuario di Maria Ausiliatrice ad Adrano, santuario di Maria Santissima Annunziata a Bronte e a Pedara, santuario della Madonna della Consolazione a Mascalucia e a Patern\u00f2, santuario della Madonna Addolorata di Mascalucia, santuario della Madonna della Roccia a Belpasso, santuario Madonna della Ravanusa San Giovanni La Punta.\nOltre a queste chiese, nel territorio diocesano catanese sorgono anche le seguenti basiliche minori: Sant\u2019Agata, Maria Santissima dell'Elemosina e Maria Santissima Annunziata al Carmine nella citt\u00e0 di Catania, Santa Maria dell'Elemosina nella citt\u00e0 di Biancavilla, e Santa Caterina d'Alessandria nel comune di Pedara.\nProvincia ecclesiastica.\nLa provincia ecclesiastica dell'arcidiocesi di Catania comprende due sole suffraganee:\nStoria.\nLa nascita dell\"Ecclesia Catanensis\" \u00e8 dibattuta: la tradizione, di cui si hanno le prime testimonianze durante la dominazione bizantina, vuole che la diocesi di sia stata eretta nel I secolo da san Berillo, originario di Antiochia, inviato appositamente dall'apostolo Pietro ad evangelizzare la citt\u00e0 nell'anno 42; anche se allo stato attuale delle ricerche storiche e archeologiche, \u00e8 possibile attestare la presenza di una comunit\u00e0 cristiana a Catania solo a partire dal III secolo. A met\u00e0 circa del secolo, durante la persecuzione dell'imperatore Decio, \u00e8 attestato il martirio di sant'Agata, patrona della citt\u00e0; e all'inizio del IV secolo, durante la persecuzione di Diocleziano, il martirio di sant'Euplio, diacono.\nLa storiografia recente ha acclarato la mancanza di prove storiografiche a suffragare un'erezione nel I secolo; tuttavia nulla porta ad escludere completamente la storicit\u00e0 della figura di Berillo, in un periodo per\u00f2 diverso da quello attestato dalla tradizione, ossia in un'epoca incerta fra III e IV secolo.\nI primi vescovi storicamente documentati comunque appartengono al VI secolo. Fortunato fu inviato nel 515 da papa Ormisda a Costantinopoli insieme ad Ennodio di Pavia come legati papali nel tentativo di ricomporre lo scisma acaciano. Elpidio e Leone sono invece menzionati negli epistolari dei papi Pelagio I (556-561) e Gregorio Magno (590-604). Altri vescovi catanesi presero parte ai concili ecumenici del primo millennio (Teodoro al concilio di Nicea del 787 e Eutimio al concilio di Costantinopoli dell'869-870), oppure a sinodi convocati a Roma dai papi (Giorgio nel 679 e Giuliano nel 680); di un buon numero di vescovi catanesi \u00e8 stato scoperto il sigillo episcopale, databili tra VI e IX secolo, ossia i vescovi Magno, Giovanni, Costantino I, Costantino II e Antonio.\nCome attestano le lettere dei papi del VI secolo, fino agli inizi del VII secolo la Sicilia non aveva sedi metropolitane e, bench\u00e9 sottomessa politicamente all'impero bizantino, dipendeva dal punto di vista ecclesiastico dal patriarcato di Roma: di fatto tutte le diocesi siciliane erano suffraganee della diocesi di Roma. Solo dalla prima met\u00e0 dell'VIII secolo, in seguito alle controversie sull'iconoclastia, la Sicilia fu sottratta dall'imperatore Leone III Isaurico alla giurisdizione di Roma e sottomessa al patriarcato di Costantinopoli (circa 732). In questo contesto Catania assurse ad un ruolo di prestigio, tanto da essere elevata a sede metropolitana, senza suffraganee, cos\u00ec come attestano i sigilli dei metropoliti Costantino II e Antonio, e la \"Notitia Episcopatuum\" redatta all'epoca dell'imperatore Leone VI e databile all'inizio del X secolo. Il primo metropolita fu forse Eutimio e \u00abun riflesso dell'ascesa del prestigio della sede catanese presso la capitale dell'Impero \u00e8 certamente il culto di Sant'Agata, in onore della quale viene eretta una chiesa a Costantinopoli\u00bb.\nNell'827 gli Arabi erano sbarcati a Marsala e in pochi decenni conquistarono tutta l'isola; la caduta di Taormina nel 902 port\u00f2 poco dopo anche alla conquista di Catania; durante l'occupazione araba della Sicilia pochissime sono le informazioni sulla vita delle comunit\u00e0 cristiane e delle strutture ecclesiastiche; tuttavia al sinodo costantinopolitano del febbraio 997 era presente il metropolita catanese Leone.\nNell'XI secolo i Normanni conquistarono la Sicilia e procedettero progressivamente alla restaurazione delle circoscrizioni ecclesiastiche. Catania venne riconquistata nel 1071 e, dopo l'incontro di Troina tra Ruggero e papa Urbano II (1088), il re normanno fond\u00f2 nel 1091 l'abbazia benedettina di Sant'Agata. L'anno successivo, con bolla data in Anagni il 9 marzo, Urbano II istitu\u00ec nuovamente la diocesi di Catania, nominando al contempo come primo vescovo Ansgerio, abate di Sant'Agata. Ruggero dot\u00f2 la chiesa catanese di molti beni e privilegi, e invest\u00ec il vescovo delle prerogative feudali, con ampi poteri sulla citt\u00e0, il territorio circostante ed il mare, con annesso il diritto di esercitare la giustizia; molti di questi diritti furono aboliti da Federico II nel XIII secolo.\nLa nuova cattedrale, edificata a fianco dell'abbazia di sant'Agata, fu inaugurata nel 1094; il 17 agosto 1126, secondo la tradizione, essa vide il rientro delle reliquie di sant'Agata, che nel 1040 il generale bizantino Giorgio Maniace aveva messo al sicuro trasferendole a Costantinopoli. Il 4 febbraio 1183 papa Lucio III assegn\u00f2 Catania alla provincia ecclesiastica dell'arcidiocesi di Monreale, decisione confermata da papa Clemente III il 29 ottobre 1188.\n\u00abDue istituzioni ecclesiastiche segnarono la vita della diocesi per diversi secoli\u00bb. La prima riguarda il capitolo dei canonici della cattedrale, che, fin dalla fondazione della diocesi, era costituito dai monaci benedettini della vicina abbazia di Sant'Agata. Il clero secolare, vistosi espropriato dagli uffici connessi al capitolo, ottenne da papa Eugenio IV nel 1446, l'erezione di un secondo capitolo cittadino, nella chiesa di Santa Maria dell'Elemosina. Non rari furono i conflitti fra i due capitoli, finch\u00e9 il vescovo Nicola Maria Caracciolo ottenne la soppressione del capitolo monastico, che fu secolarizzato da papa Pio V nel 1568.\nLa seconda istituzione costituisce una particolarit\u00e0 della diocesi etnea. Fin dalla fondazione infatti l'intera diocesi era costituita da una sola parrocchia con sede nella cattedrale, ed il vescovo era l'unico parroco; tutti i preti con cura d'anime erano considerati vicari parrocchiali, con facolt\u00e0 di amministrare i sacramenti. Questo \"unicum\" riusc\u00ec a superare anche la ventata riformatrice del concilio di Trento ed arrivare fino al XX secolo; le prime parrocchie furono canonicamente erette solo nel 1919 nei paesi della diocesi e nel 1944 nella citt\u00e0 di Catania. Questa situazione tuttavia torn\u00f2 a vantaggio dell'arcidiocesi, che riusc\u00ec a salvarsi dall'incameramento dei beni della mensa arcivescovile previsto dalle leggi eversive del 1867 dimostrando che l'arcivescovo era appunto l'unico parroco e che i beni erano quindi annessi alla cura d'anime.\nGli eventi naturali hanno segnato profondamente la vita dell'arcidiocesi. Il terremoto del 1169, che caus\u00f2 la morte di 15.000 persone, uccise anche il vescovo Giovanni Aiello e decine di monaci, che si trovavano all'interno della cattedrale per la celebrazione dei vespri. Le eruzioni dell'Etna hanno periodicamente distrutto molti beni ecclesiastici, e in alcuni casi anche la citt\u00e0 episcopale con la colata lavica che raggiunse il mare (nel 1381 e nel 1669). In seguito al terremoto del 1693, l'intera citt\u00e0 fu ricostruita e un aiuto notevole arriv\u00f2 dal vescovo Andrea Riggio e da tutto il clero.\nNella seconda met\u00e0 del XVI secolo vescovi zelanti operarono per l'attuazione dei decreti del concilio tridentino. Il vescovo Caracciolo convoc\u00f2 il primo sinodo diocesano nel 1565; altri sinodi riformatori furono convocati nel 1622 e nel 1668. Nel 1572 il vescovo Antonio Faraone istitu\u00ec a Catania il primo seminario siciliano. Nel Settecento il vescovo Salvatore Ventimiglia pubblic\u00f2 un catechismo in siciliano che fu utilizzato fino all'avvento di quello di papa Pio X; e fece installare una tipografia in seminario dove furono stampati il Nuovo Testamento in greco e diverse opere di classici latini e greci.\nNella prima met\u00e0 dell'Ottocento il territorio della diocesi, che era rimasto immutato dai tempi dei Normanni, fu smembrato a vantaggio dell'erezione della diocesi di Caltagirone nel 1816, delle diocesi di Nicosia e di Piazza Armerina nel 1817, e della diocesi di Acireale nel 1844. Inoltre, altre modifiche territoriali eseguite nel 1844, portarono alla cessione di cinque comuni alle diocesi di Caltagirone e di Nicosia, e all'acquisizione dei comuni di Bronte e Maletto dalla medesima diocesi di Nicosia. Come compenso per la perdita di molti territori, il 4 settembre 1859 papa Pio IX elev\u00f2 Catania al rango di arcidiocesi immediatamente soggetta alla Santa Sede, concedendo agli arcivescovi il privilegio del pallio, revocato da papa Paolo VI nel 1978. Il primo arcivescovo \u00e8 stato Giuseppe Benedetto Dusmet (1867-1894), ultimo abate-vescovo catanese, beatificato da papa Giovanni Paolo II nel 1988. Il successore Giuseppe Francica Nava (1895-1928) dette alla pastorale della diocesi un'impronta pi\u00f9 marcatamente sociale.\nIl territorio della contea di Mascali, possedimento della mensa vescovile di Catania a seguito di una donazione di Ruggero II di Sicilia nel 1124, grazie a una serie di privilegi devoluti a partire dal 1540 dall'imperatore Carlo V, tra i quali la concessione del \"mero et mixto imperio\", tutti i successori del vescovo Caracciolo si assunsero il titolo di \"Comes Maschalarum\". I Vescovi di Catania fino al Concilio Vaticano II, si fregiarono del titolo comitale. \nDal 6 al 16 settembre 1959 Catania ospit\u00f2 il XVI Congresso eucaristico nazionale italiano, a cui intervenne come legato pontificio il cardinale Marcello Mimmi.\nNel novembre 1994 l'arcidiocesi ha ricevuto la visita pastorale di papa Giovanni Paolo II.\nIl 2 dicembre 2000 l'arcidiocesi \u00e8 stata elevata al rango di sede metropolitana, con due diocesi suffraganee: Acireale e Caltagirone.\nCronotassi degli arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 748.736 persone contava 742.400 battezzati, corrispondenti al 99,2% del totale."}
{"id": "497399", "revid": "44638", "url": "https://it.wikipedia.org/wiki?curid=497399", "title": "Diocesi di Catania", "text": ""}
{"id": "497400", "revid": "6923", "url": "https://it.wikipedia.org/wiki?curid=497400", "title": "Voivodato di Ciechan\u00f3w", "text": "Il voivodato di Ciechan\u00f3w (in polacco: wojew\u00f3dztwo ciechanowskie) fu un'unit\u00e0 di divisione amministrativa e governo locale della Polonia negli anni 1975 - 1998, creato con lo scorporamento del voivodato di Varsavia. Nel 1999 \u00e8 stato sostituito dal voivodato della Masovia. La sua capitale era Ciechan\u00f3w."}
{"id": "497401", "revid": "287204", "url": "https://it.wikipedia.org/wiki?curid=497401", "title": "Voivodato di Ciechanow", "text": ""}
{"id": "497402", "revid": "1543377", "url": "https://it.wikipedia.org/wiki?curid=497402", "title": "Osservatorio di Parigi", "text": "L'osservatorio di Parigi (in francese, \"Observatoire de Paris\") \u00e8 uno dei pi\u00f9 importanti osservatori astronomici della Francia, e uno dei pi\u00f9 grandi centri astronomici del mondo. \nAmministrativamente \u00e8 sotto il controllo del Ministero dell'educazione nazionale, e il suo statuto \u00e8 simile a quello di un'universit\u00e0 pubblica. Oltre ad effettuare ricerca in campo astronomico ed astrofisico, offre anche corsi universitari, di dottorato ed \u00e8 aperto al pubblico. \u00c8 attualmente articolato su tre sedi: l'osservatorio di Parigi vero e proprio (61, avenue de l'Observatoire), l'osservatorio di Meudon e il radiotelescopio di Nan\u00e7ay.\nStoria.\nLa sua fondazione \u00e8 dovuta all'ambizione di Jean-Baptiste Colbert di estendere il potere marittimo e i traffici internazionali della Francia nel XVII secolo. Luigi XIV diede inizio alla sua costruzione nel 1667, e fu completato nel 1671. L'architetto fu probabilmente Claude Perrault, il cui fratello, Charles, era segretario di Colbert e sovrintendente ai lavori pubblici. Gli strumenti ottici furono costruiti da Giuseppe Campani. L'edificio fu ampliato nel 1730, 1810, 1834, 1850 e 1951. Nell'ultima ristrutturazione \u00e8 stata costruita la sala del Meridiano, progettata da Jean Prouv\u00e9, sul pavimento della quale \u00e8 stato tracciato il meridiano di Parigi. \nIl primo almanacco nazionale del mondo, il \"Connaisance des temps\", fu pubblicato dall'osservatorio nel 1679, utilizzando le eclissi dei satelliti di Giove per stabilire la longitudine. \nFra il 1740 ed il 1793, sotto la direzione di C\u00e9sar-Fran\u00e7ois Cassini e suo figlio Jean-Dominique Cassini, l'Osservatorio di Parigi effettu\u00f2 la rilevazione sistematica dell'intero territorio francese mediante triangolazione geodetica. Era la prima volta nella storia che questo tipo di operazione veniva svolta \"a tappeto\", coprendo la superficie di un'intera nazione. Sulla base di tali rilevamenti fu pubblicata la \"Carte g\u00e9om\u00e9trique de la France\", spesso chiamata \"carta di Cassini\", che viene perci\u00f2 considerata la prima carta topografica moderna.\nNel 1887 il direttore dell'osservatorio di Parigi Am\u00e9d\u00e9e Mouchez si rese conto delle possibilit\u00e0 offerte dalle nuove tecniche fotografiche, che rivoluzionavano il processo di realizzazione delle carte celesti. Cos\u00ec ide\u00f2 il progetto della \"Carte du Ciel\", che avrebbe occupato 22.000 lastre fotografiche dell'intero cielo, ognuna di dimensioni 2\u00b0\u00d72\u00b0, e stil\u00f2 una lista di osservatori nel mondo, ad ognuno dei quali assegn\u00f2 una sezione separata del cielo su cui lavorare."}
{"id": "497403", "revid": "1305772", "url": "https://it.wikipedia.org/wiki?curid=497403", "title": "Blonde on Blonde", "text": "Blonde on Blonde \u00e8 il settimo album discografico di Bob Dylan pubblicato nel 1966 dalla Columbia Records.\nIl disco \u00e8 ritenuto il primo significativo album doppio della storia del rock, anticipando di un mese \"Freak Out!\" di Frank Zappa, e segna il definitivo passaggio dall'era del 45 giri a quella del 33 giri. Viene spesso indicato dalla critica come uno dei pi\u00f9 grandi album di tutti i tempi.\nIl disco conclude la cosiddetta \"trilogia elettrica\" di Dylan, cominciata con \"Bringing It All Back Home\" e proseguita con \"Highway 61 Revisited\" (ambedue del 1965). Le sessioni di registrazione ebbero inizio a New York nell'ottobre del 1965, con la partecipazione di numerosi session men, inclusi i membri della backing band di Dylan dal vivo, i The Hawks (pi\u00f9 tardi The Band). Le sedute continuarono fino al gennaio 1966, ma soltanto una traccia che fin\u00ec sull'album fu completata, \"One of Us Must Know (Sooner or Later)\". Dietro suggerimento del produttore Bob Johnston, Dylan, accompagnato dal tastierista Al Kooper e dal chitarrista Robbie Robertson, si trasfer\u00ec a Nashville, Tennessee. Queste sessioni, con l'apporto di alcuni musicisti della scena locale, furono maggiormente fruttuose, e nel febbraio-marzo '66 si ebbe la registrazione di tutte le rimanenti canzoni dell'album.\nL'album raggiunse la posizione numero 9 nella classifica statunitense \"Billboard\" 200, diventando doppio disco di platino, e la posizione numero 3 in Gran Bretagna. Dall'album furono estratti due singoli di successo: \"Rainy Day Women #12 &amp; 35\" e \"I Want You\".\nTre canzoni presenti sull'album, \"Sad Eyed Lady of the Lowlands\", \"Just Like a Woman\" e \"Visions of Johanna\", sono considerate tra le migliori composizioni di Dylan. Nel 2003 l'album si aggiudic\u00f2 la posizione numero 9 nella lista della classifica dei 500 migliori album di tutti i tempi, sempre stilata da \"Rolling Stone\", venendo poi retrocesso alla posizione numero 38 nella versione del 2020 della stessa classifica.\nDescrizione.\nLa grande quantit\u00e0 dei brani registrati da Dylan costrinse la casa discografica a stampare il disco su due LP. Anni dopo, la maggior capienza dei compact disc, permise di ristampare l'album su disco singolo. L'album \u00e8 rilevante perch\u00e9 coniuga il blues rock elettrico di Dylan, consolidatosi su \"Highway 61 Revisited\", con delle sonorit\u00e0 maggiormente eclettiche influenzate dal folk rock, dal country, dal gospel e dall'R&amp;B. Secondo alcuni le musiche dell'album segnano il passaggio del rock da semplice musica d'intrattenimento a vera e propria forma d'arte, aprendo la strada alla psichedelia. Particolarmente rilevanti sono le liriche surreali dell'album, che testimoniarono come anche nel rock si potessero realizzare testi creativi. L'album sancisce la fine di un periodo importante nella carriera dell'artista, il quale, dopo l'uscita del disco, rimarr\u00e0 coinvolto in un incidente motociclistico che gli causer\u00e0 il ritiro dalle scene per ben due anni (e un radicale cambiamento del suo approccio musicale e del suo stile).\nRegistrato tra New York e Nashville, \"Blonde on Blonde\" fu prodotto da Bob Johnston e venne acclamato da critica e pubblico alla sua uscita, per la sua sofisticatezza musicale, la sua forza controllata e il suo lirismo surreale. Altri pensarono anche che l'album fosse pi\u00f9 accessibile musicalmente rispetto agli ultimi dischi di Dylan, trovando le canzoni d'amore in esso contenute, pi\u00f9 armoniose e di ampio respiro.\nCopertina.\nLa foto di copertina, che occupa le due facciate esterne del doppio album, scattata da Jerry Schatzberg, raffigura Bob Dylan lievemente sfuocato appoggiato a un muro, con indosso una giacca di pelle scamosciata marrone e una sciarpa annodata al collo, mentre guarda intensamente in macchina con un'espressione leggermente infastidita. Nel 1968, la Columbia modific\u00f2 la copertina interna del disco, rimuovendo una fotografia dell'attrice Claudia Cardinale che era stata inserita senza il suo permesso. Le versioni originali comprendenti anche la foto della Cardinale sono diventate nel corso degli anni un raro oggetto per i collezionisti.\nRegistrazione.\nAll'epoca fece scalpore la decisione di Dylan di registrare l'album nel profondo sud, a Nashville, la patria del country, perch\u00e9 ai tempi lui era considerato la quintessenza del beatnik artistoide newyorchese.\nPi\u00f9 avanti, con l'uscita dell'album \"Nashville Skyline\", lo stesso Dylan dimostrer\u00e0 di essere sempre stato affine alle atmosfere rurali e agresti e nondimeno un grande appassionato di country &amp; western.\nLa controversa esibizione al Newport Folk Festival nel luglio 1965, che aveva segnato la grande svolta \u201celettrica\u201d di Dylan, era stato il primo tentativo di riprodurre in concerto il suo nuovo sound. Il suo prossimo tentativo si sarebbe materializzato in due concerti tenuti alla fine di agosto insieme agli Hawks come gruppo di spalla.\nNew York.\nGrazie al buon riscontro di queste esibizioni, Dylan decise di portarsi gli Hawks, i futuri The Band, in studio di registrazione. Una seduta prodotta da Bob Johnston si tenne tra il 5 e il 6 ottobre, allo Studio A della Columbia a New York. La session era incentrata su due canzoni: \"I Wanna Be Your Lover\" e \"Can You Please Crawl Out Your Window?\", che per\u00f2 non trovarono collocazione sull'album in uscita.\nIl 30 novembre, Dylan e gli Hawks registrarono il brano \"Freeze Out\", successivamente reintitolato \"Visions of Johanna\", \"Freeze Out\" era una composizione ambiziosa, dieci minuti di epica surreale. Ma nemmeno con l'ausilio dei musicisti di studio Bruce Langhorne, Paul Griffin, e Al Kooper, Dylan fu in grado di registrare una versione del brano che lo soddisfacesse.\nDylan non effettuer\u00e0 altre sessioni fino all\u2018anno nuovo; il 21 gennaio 1966, ritorn\u00f2 in studio per registrare un'altra lunga composizione, \"She's Your Lover Now\". Anche questa seduta fall\u00ec e Dylan non ritent\u00f2 pi\u00f9 di registrare ancora la canzone, ma una take del 21 gennaio riemerger\u00e0 anni dopo, sul cofanetto \"The Bootleg Series Volumes 1\u20133 (Rare &amp; Unreleased) 1961\u20131991\".\nDopo aver fallito la registrazione di due potenziali brani da includere sul nuovo disco, Dylan si fece perplesso sull'uso degli Hawks come band di studio. Fece un'altra session allo Studio A il 25 gennaio, ma questa volta insieme al batterista Bobby Gregg, al bassista William E. Lee, al pianista Paul Griffin, e con Al Kooper all'organo; Robbie Robertson suon\u00f2 ugualmente durante queste sessioni, e molti membri degli Hawks presenziarono in studio, ma la loro presenza \u00e8 incerta per la mancanza di documentazione attendibile. Comunque, due nuove canzoni furono finalmente registrate: \"Leopard-Skin Pill-Box Hat\" e \"One of Us Must Know (Sooner or Later)\".\nUn'altra seduta si tenne il 27, ma non ne usc\u00ec niente di buono. Quindi, la difficolt\u00e0 di completare i brani e i lenti progressi delle session, contribuirono alla decisione di Dylan di cancellare le ultime tre sedute di registrazione gi\u00e0 prenotate in precedenza. Tempo dopo Dylan incontrer\u00e0 il critico Robert Shelton e gli confesser\u00e0: \"\u00abOh, ero veramente gi\u00f9. Voglio dire, in dieci sedute, non siamo riusciti a registrare una sola canzone [...] Era colpa del gruppo. Ma, allora non lo sapevo. Non volevo pensarlo\u00bb.\"\nNashville.\nCirca in questo periodo, Dylan decise che cambiare scenario avrebbe aiutato a migliorare la situazione. Il produttore Bob Johnston aveva gi\u00e0 avuto qualche esperienza precedente agli studi Columbia di Nashville (Tennessee), lavorando con esperti veterani come Grady Martin e Floyd Cramer, quindi si decise di spostare l\u00ec le sedute di registrazione per l'album.\nIl 14 febbraio 1966, Dylan tenne la sua prima seduta di registrazione al Music Row Studios di Nashville. In aggiunta a Al Kooper, Dylan e Johnston reclutarono il noto suonatore d'armonica, chitarrista e bassista Charlie McCoy, i chitarristi Wayne Moss e Joe South, e il batterista Kenny Buttrey.\nTre canzoni furono registrate in questa prima sessione, \"Fourth Time Around\" e \"Visions of Johanna\" furono finalmente completate per l'inclusione sull'album. Ulteriori tentativi di ri-registrare \"Leopard-Skin Pill-Box Hat\", invece, si rivelarono insoddisfacenti.\nIl giorno dopo, Dylan fece un'estesa seduta che dur\u00f2 fino alle prime ore del mattino del 16 febbraio. Fu durante questa sessione che Dylan registr\u00f2 un'altra composizione epica, \"Sad-Eyed Lady of the Lowlands\", che andr\u00e0 ad occupare un'intera facciata del disco in uscita.\nUn'altra session, il 17 febbraio fu dedicata alla registrazione di una delle canzoni dal titolo pi\u00f9 celebre e bizzarro tra quelli scritti da Dylan, \"Stuck Inside of Mobile with the Memphis Blues Again\". Un nastro master completo della canzone fu completato con successo e successivamente incluso nell\u2018album finale.\nL'8 marzo furono registrate \"Absolutely Sweet Marie\", \"Just Like A Woman\", e \"Pledging My Time\". Un'ultima, lunghissima sessione durata tutta la notte tra il 9 e il 10 marzo, produsse nastri definitivi di \"Most Likely You Go Your Way (And I'll Go Mine)\", \"Temporary Like Achilles\", \"Rainy Day Women #12 &amp; 35\", \"Obviously Five Believers\", \"I Want You\", e \"Leopard-Skin Pill-Box Hat\", tutte completate e pronte per essere pubblicate.\nDylan rimase molto soddisfatto delle session di Nashville, e quando supervision\u00f2 il mix finale di \"Blonde on Blonde\", in aprile a Los Angeles, si accorse di avere abbastanza materiale per un album doppio.\n\"\u00abIl tipo di suono che pi\u00f9 si avvicina a quello che avevo sempre avuto in mente, \u00e8 quello sul disco Blonde on Blonde\u00bb\", affermer\u00e0 Dylan nel 1978. \"\u00abUn sottile e teso suono al mercurio. Metallico e rilucente. Quello \u00e8 il tipo di sonorit\u00e0 che cerco. Non sono sempre stato in grado di ottenerla. Il pi\u00f9 delle volte mi sono dovuto accontentare di una combinazione di chitarra, armonica e organo\u00bb.\"\nDescrizione dei brani.\n\"Rainy Day Women #12 and 35\".\nSecondo lo scrittore Andy Gill, iniziando il suo nuovo album con il suono di quella che sembrava \"una demenziale banda di paese... costituita da gente fuori di testa strafatta di erba\", Dylan diede un grosso choc ai suoi ex fan del periodo folk. Il biografo di Bob Dylan Clinton Heylin suggerisce che la connotazione da Vecchio Testamento dell'essere \"lapidato\" (in inglese \"stoned\" con doppio significato anche di \"strafatto\" dalle droghe) con un sottofondo musicale da banda dell'esercito della salvezza potesse essere un'ironica punzecchiatura ai fondamentalisti religiosi. Il ritornello della traccia, sempre secondo Heylin, deriverebbe dal brano \"Let's Go Get Stoned\" di Ray Charles che Dylan aveva sentito alla radio. Invece, per quel che riguarda l'enigmatico titolo della canzone, Heylin lo collega al biblico Libro dei Proverbi, capitolo 27, versetto 15: \"\u00abA continual dropping in a very rainy day and a contentious woman are alike\u00bb\". Pubblicata su singolo il 22 marzo 1966, \"Rainy Day Women\" raggiunse la seconda posizione nella classifica di \"Billboard\" riservata ai singoli, e la numero 7 nel Regno Unito.\n\"Pledging My Time\".\nDopo il divertimento spensierato di \"Rainy Day Women #12 and 35\", \"Pledging My Time\", influenzata dal blues di Chicago, stabilisce lo stile malinconico e ombroso dell'album. Il pezzo si basa su diverse canzoni blues tradizionali, inclusa l'incisione di Elmore James di \"It Hurts Me Too\". Secondo il critico Michael Gray, la strofa del testo che recita: \"\u00abSomebody got lucky but it was an accident\u00bb\" riecheggia la frase \"\u00abSome joker got lucky, stole her back again\u00bb\" presente in \"Come On in My Kitchen\" di Robert Johnson, a sua volta ispirata alla registrazione del 1931 ad opera di Skip James del brano \"Devil Got My Woman\". Gray suggerisce che \"i sussultanti movimenti delle frasi melodiche\" derivino dalla melodia di \"Sitting on Top of the World\", incisa da Mississippi Sheiks nel 1930. Dietro al cantato di Dylan e al break strumentale improvvisato all'armonica, il sound generale della canzone \u00e8 fornito dalla chitarra di Robbie Robertson, dal pianoforte blues di Hargus \"Pig\" Robbins, e dalle percussioni suonate da Ken Buttrey. Una versione editata della traccia venne pubblicata su singolo come lato B di \"Rainy Day Women #12 &amp; 35\".\n\"Visions of Johanna\".\nConsiderata da molti critici come uno dei brani capolavoro di Dylan, \"Visions of Johanna\" si rivel\u00f2 difficile da mettere su nastro. Heylin colloca la composizione della canzone alla fine del 1965, quando Dylan viveva al Chelsea Hotel con la moglie incinta Sara. Il 30 novembre, nello studio di registrazione a New York, Dylan annunci\u00f2 la sua nuova epica composizione con queste parole: \u00abThis is called \"Freeze Out\"\u00bb (\"Questa si intitola \"Freeze Out\"\"). Dylan guid\u00f2 la band attraverso 14 take della canzone, incerto di come volesse che suonasse la traccia. Dieci settimane dopo, \"Visions of Johanna\" venne riprovata negli studi di Nashville venendo finalmente completata. Nel 1999, il professore universitario di letteratura e poesia, Andrew Motion, proclam\u00f2 che la composizione aveva il miglior testo mai scritto per una canzone di musica leggera e arriv\u00f2 a proporre la candidatura di Bob Dylan al Premio Nobel per la letteratura.\n\"One of Us Must Know (Sooner or Later)\".\nQuando Dylan arriv\u00f2 in studio il 25 gennaio 1966, non aveva ancora deciso il testo e il titolo di quella che sarebbe diventata la traccia di chiusura del primo lato di \"Blonde on Blonde\". Mentre Dylan metteva insieme i pezzi della canzone, e il ritornello che titola il brano venne aggiunto alla quinta take, la sessione dur\u00f2 tutta la notte proseguendo fino alla mattina del giorno dopo. Solo alla diciottesima take venne registrata una versione completa della canzone. La successiva take, diciannovesima, concluse la seduta e fin\u00ec sull'album quattro mesi dopo.\n\"One of Us Must Know\" \u00e8 un resoconto unilaterale della fine di una relazione amorosa. Dissezionando le cose andate per il verso sbagliato, il narratore assume un atteggiamento difensivo in una conversazione univoca (e senza possibilit\u00e0 di replica alcuna) con la sua ex amante. Come illustrato dalla frase introduttiva del brano, egli \u00e8 incapace di condurre una relazione normale: \"\u00abI didn't mean to treat you so bad. You don't have to take it so personal. I didn't mean to make you so sad. You just happened to be there, that's all\u00bb.\" (\"Non avevo intenzione di trattarti cos\u00ec male. Non devi prenderla cos\u00ec sul personale. Non volevo renderti cos\u00ec triste. \u00c8 successo soltanto che tu fossi qui, questo \u00e8 tutto.\") \"One of Us Must Know\" fu la prima traccia completata per l'inclusione in \"Blonde on Blonde\", e l'unica selezionata dalle sessioni svoltesi a New York. Il brano venne estratto come primo singolo e pubblicato il 14 febbraio 1966, il medesimo giorno nel quale Dylan iniziava a registrare a Nashville. Non riusc\u00ec ad entrare in classifica in America, ma raggiunse la posizione numero 33 in Gran Bretagna.\n\"I Want You\".\nBrano tra i pi\u00f9 orecchiabili sull'album, possiede una melodia di facile presa ma un testo altres\u00ec alquanto criptico nel quale sfilano bizzarri personaggi come un \"becchino colpevole\" (\"a guilty undertaker\"), un \"suonatore d'organo solitario\" (\"a lonesome organ grinder\"), \"padri piangenti\" (\"weeping fathers\"), salvatori addormentati (\"sleeping saviors\"), la Regina di Picche (\"the Queen of Spades\"), e quel \"fanciullo danzante con l'abito da cinese\" (\"dancing child with his Chinese suit\") nel quale spesso si \u00e8 voluto vedere un riferimento velato a Brian Jones dei The Rolling Stones. \u00c8 infatti stato spesso affermato che la canzone riguardasse Anita Pallenberg, all'epoca fidanzata di Jones. Altre interpretazioni del testo da parte di critici e musicologi, fanno invece riferimento all'eroina come oggetto dei ripetuti \"\u00abI Want You\u00bb\" (it: \"Ti voglio\") che Dylan canta nel testo, anche se \u00e8 pi\u00f9 plausibile che la materia del brano tratti semplicemente dell'espressione sincera del suo desiderio per Sara Lownds con la quale Dylan si era da poco sposato. Pubblicata su singolo nel giugno del 1966, \"I Want You\" raggiunse la posizione numero 20 in classifica negli Stati Uniti, e la numero 16 in Gran Bretagna.\n\"Stuck Inside of Mobile with the Memphis Blues Again\".\nIncisa a Nashville, la composizione si dipana in nove complesse strofe, ognuna delle quali descrive bozzetti surreali che illustrano l'alienazione contemporanea. Alla fine il narratore \u00e8 sopraffatto dal susseguirsi di assurdit\u00e0 che gli capitano, come se la sua vita fosse diventata una giostra da luna park dalla quale non riesce pi\u00f9 a scendere. In studio, la canzone si svilupp\u00f2 attraverso svariate revisioni musicali, giungendo alla forma conosciuta solo dopo numerose registrazioni.\n\"Leopard-Skin Pill-Box Hat\".\n\"Leopard-Skin Pill-Box Hat\" \u00e8 un blues dal tono sarcastico e misogino che mette in ridicolo il materialismo, la moda, e il consumismo di una ragazza dell'epoca. Il brano deriva la sua melodia e parte delle liriche stesse dalla canzone \"Automobile (Blues)\" di Lightnin' Hopkins.\nLa traccia si svilupp\u00f2 nel corso di sei versioni differenti incise a New York, di altre 13 take registrate a Nashville, ed infine da una singola prova il 10 marzo, che poi fu proprio quella a finire sull'album. Un anno dopo la sua registrazione, \"Leopard-Skin Pill-Box Hat\" divenne il quinto singolo estratto da \"Blonde on Blonde\", raggiungendo la posizione numero 81 nella classifica \"Billboard\" Hot 100.\n\"Just Like a Woman\".\nBrano tra i pi\u00f9 famosi ed acclamati tra quelli scritti da Dylan, \"Just Like a Woman\" \u00e8 stata oggetto di numerose analisi da parte di critica e pubblico con l'obiettivo di indovinare la destinataria delle liriche della canzone. Il brano ha come soggetto una figura femminile che si comporta, appunto, \"proprio come una donna\" (traduzione del titolo in italiano). \"Parla proprio come una donna, fa l'amore proprio come una donna, ma va in crisi proprio come una bimba\" canta Dylan nel ritornello, descrivendo le due personalit\u00e0 differenti della protagonista. Dylan scrisse questa gentile ballata il giorno del ringraziamento del 1965 mentre si trovava in tour a Kansas City. \u00c8 opinione ampiamente diffusa che la canzone faccia riferimento a Edie Sedgwick, un'attricetta del giro della \"Factory\" di Andy Warhol, con la quale Dylan avrebbe avuto una fugace relazione all'epoca.\n\"Most Likely You Go Your Way (And I'll Go Mine)\".\nUn brillante blues sulla separazione di due amanti, \"Most Likely You Go Your Way (And I'll Go Mine)\" \u00e8 una di quelle tracce dal testo pi\u00f9 comprensibile dell'intera produzione del Dylan del periodo 1965\u20131966. Il narratore \u00e8 stanco di portare avanti una relazione stagnante e si accinge a lasciare andare l'ex compagna per la sua strada (e lui per la propria). Come gi\u00e0 in \"Just Like a Woman\" e \"Absolutely Sweet Marie\", egli attende l'ultima strofa per assestare il \"colpo finale\", che in questo caso arriva dal titolo del brano stesso. \"Most Likely You Go Your Way\" venne pubblicata su singolo nel marzo 1967, come B-side di \"Leopard-Skin Pill-Box Hat\".\n\"Temporary Like Achilles\".\nSi tratta di un lento e lamentoso blues contraddistinto dal sound paludoso del pianoforte di Hargus \"Pig\" Robbins. Nella canzone, il narratore \u00e8 stato abbandonato dall'amata, fuggita con un altro uomo. Riferendosi al suo rivale in amore con il nome dell'eroe mitico \"Achille\", il narratore ironizza sulle vanterie dell'uomo, chiedendosi come sia stato possibile che la ragazza abbia scelto proprio lui.\n\"Absolutely Sweet Marie\".\nQuesta canzone, descritta come uno \"shuffle blues in up-tempo, pura Memphis\" e un esempio di \"ovvia sensibilit\u00e0 pop con una melodia compulsiva\", venne registrata in quattro take il 7 marzo 1966. Le parole del testo sono una serie di metafore sessuali, inclusa l'espressione \"beating on my trumpet\" (\"battere sulla mia tromba\"), che derivano da brani tradizionali blues. Nondimeno, la traccia contiene una delle massime pi\u00f9 celebri di Bob Dylan, e cio\u00e8 l'affermazione che: \"\u00abto live outside the law you must be honest\u00bb\" (\"per vivere come un fuorilegge, bisogna essere onesti\"), presa a modello e manifesto da molti hippie bohemienne e contestatori vari.\n\"4th Time Around\".\nUna leggenda piuttosto fondata, vuole che questa canzone, fosse un'acida parodia del brano dei Beatles (scritto da John Lennon) \"Norwegian Wood (This Bird Has Flown)\" presente sull'album \"Rubber Soul\" del 1965, dove Lennon descriveva una sua scappatella extraconiugale facendo uso di un linguaggio criptico, surreale, molto dylaniano. Infatti Dylan ben sapeva che all'epoca Lennon era un suo grande ammiratore, e notando che la canzone risentiva molto del suo stile e della sua influenza sul Beatle, volle scrivere una risposta ironica al pezzo, mettendo in risalto (e anche in ridicolo) la somiglianza della canzone con le sue composizioni del tempo. Quindi Dylan, sentendosi in dovere di restituire il favore, scrisse una canzone anch'essa in tempo 3/4, copiando la tonalit\u00e0 e la struttura circolare della traccia dei Beatles, ma spingendo il racconto di Lennon in una direzione maggiormente oscura. Lo scrittore Sean Wilentz cos\u00ec descrive il risultato finale: \"sembra di sentire Bob Dylan che imita John Lennon che imita Bob Dylan\".\n\"Obviously 5 Believers\".\n\"Obviously 5 Believers\", \u00e8 sostanzialmente una canzone d'amore blues simile nella melodia e nella struttura a \"Me and My Chauffeur Blues\" di Memphis Minnie, e venne descritta da Robert Shelton come \"la miglior canzone R&amp;B sull'album\". Registrata nelle prime ore della mattina del 9-10 marzo a Nashville con il titolo di lavorazione \"Black Dog Blues\", la traccia \u00e8 sorretta dalla chitarra di Robertson, dall'armonica di Charley McCoy, e dalla batteria di Ken Buttrey.\n\"Sad Eyed Lady of the Lowlands\".\nScritta nello spazio di otto ore durante una sessione a Nashville, la notte del 15\u201316 febbraio, la lunga \"Sad Eyed Lady\", con i suoi undici e pi\u00f9 minuti di durata, and\u00f2 ad occupare l'intera quarta facciata di \"Blonde On Blonde\". La critica fece subito notare come il termine \"Lowlands\" fosse simile a \"Lownds\", il cognome da nubile della moglie di Dylan, Sara, che Bob aveva sposato solo tre mesi prima. Quindi fu ben presto chiaro che la composizione era un'ode alla neo-sposa, descritta con gli \"occhi tristi\", la \"pelle come seta\" e il \"viso di cristallo\", ma fu solo nel 1976 sull'album \"Desire\" che Dylan fug\u00f2 ogni dubbio su chi fosse il soggetto della canzone, quando cant\u00f2 nel brano \"Sara\", dedicato alla moglie, le seguenti strofe:\nOuttakes.\nI seguenti brani furono provati e registrati durante le sessioni per \"Blonde on Blonde\" ma non trovarono posto sul disco. \"Tell Me Momma\" veniva abitualmente eseguita durante i concerti del 1966 ma rimase ufficialmente inedita fino all'inclusione in \"\" nel 1998, dove appare in una versione dal vivo.\nPubblicazione e accoglienza.\nL'album raggiunse la posizione numero 9 nella classifica statunitense \"Billboard\" 200, conquistandosi il doppio disco di platino, e la posizione numero 3 nel Regno Unito. Dall'album furono estratti ben cinque singoli: \"One of Us Must Know (Sooner or Later)\" (n. 119 USA, n. 33 UK), \"Rainy Day Women #12 &amp; 35\" (n. 2 USA, n. 7 UK), \"I Want You\" (n. 20 USA, n. 16 UK), \"Just Like a Woman\" (n. 33 USA), e \"Leopard-Skin Pill-Box Hat\" (n. 81 USA).\n\"Blonde on Blonde\" \u00e8 stato pubblicato in non meno di undici edizioni diverse, con differenze significative nei mixaggi e nella durata dei brani. Nessuna specifica versione \u00e8 stata mai dichiarata quella ufficiale. Anche la data di pubblicazione dell'album \u00e8 incerta; mentre la Columbia riporta come data ufficiale il 16 maggio 1966, molti esperti della discografia Dylaniana hanno avanzato dubbi sulla data in questione, facendo notare che l'entrata del disco nella classifica di \"Billboard\" risale solo al 23 luglio, ben due mesi abbondanti dopo la presunta uscita di maggio. Ci sono poi anche significative differenze tra i mixaggi mono e stereo dell'album.\nAl di l\u00e0 di tutto, sin dalla sua uscita, l'album fu gi\u00e0 salutato come una pietra miliare nel mondo del rock: Paul McCartney disse che nessuno avrebbe pi\u00f9 potuto incidere un disco di una tale intensit\u00e0 artistica; Eric Clapton, dopo averlo ascoltato, abbandon\u00f2 il blues classico per interessarsi al rock; infine, si dice che l'album piacesse cos\u00ec tanto ai Rolling Stones, che quando, nel 1967, Mick Jagger, Keith Richards e Marianne Faithfull furono arrestati a casa di Richards durante un'orgia di sesso e droga, la polizia trov\u00f2 sul giradischi proprio \"Blonde on Blonde\" che risuonava a tutto volume nella stanza.\nNell'agosto del 1995 \"Blonde on Blonde\" si piazz\u00f2 all'ottavo posto nel sondaggio dei pi\u00f9 grandi album di tutti i tempi della rivista \"Mojo\". Nel 1997, raggiunse la sedicesima posizione nel sondaggio \"Music of the Millennium\" realizzato da HMV, Channel 4, The Guardian e Classic FM. Nel 1998, i lettori della rivista \"Q\" lo posizionarono al numero 47 tra i migliori dischi di sempre. Inoltre, l'album si \u00e8 piazzato al nono posto nelle classifiche dei pi\u00f9 grandi album di tutti i tempi sia di VH1 che di \"Rolling Stone\"."}
{"id": "497404", "revid": "110157", "url": "https://it.wikipedia.org/wiki?curid=497404", "title": "Keila (comune rurale)", "text": "Keila era un comune rurale dell'Estonia centrale, nella contea di Harjumaa. Dal 2017 fa parte del nuovo comune rurale L\u00e4\u00e4ne-Harju. Il comune rurale (in estone \"vald\") amministrava il contado della citt\u00e0 (in estone \"linn\") di Keila, che costituisce ancora un comune a s\u00e9;\nLocalit\u00e0.\nOltre al capoluogo, il comune comprende tre borghi (in estone \"alevik\"), Karjak\u00fcla, Klooga e Keila-Joa, e 19 localit\u00e0 (in estone \"k\u00fcla\"):\nIllurma, Keelva, Kersalu, Kloogaranna, Kulna, K\u00e4esalu, Laok\u00fcla, Laulasmaa, Lehola, Lohusalu, Maeru, Merem\u00f5isa, Nahkjala, Niitv\u00e4lja, Ohtu, P\u00f5llk\u00fcla, Tuulna, T\u00f5mmiku e Valkse.\nIl campo di concentramento di Klooga.\nIl borgo di Klooga durante l'occupazione nazista dell'Estonia, nella seconda guerra mondiale, \u00e8 stato sede di un sottocampo di lavoro forzato dipendente dal campo di concentramento di Vaivara."}
{"id": "497405", "revid": "110877548", "url": "https://it.wikipedia.org/wiki?curid=497405", "title": "Cartello di Norte del Valle", "text": "Il Cartello di Norte del Valle \u00e8 stata un'associazione criminale non pi\u00f9 attiva nel campo del traffico di stupefacenti che operava principalmente a nord del Dipartimento di Valle del Cauca, in Colombia. Ha assunto rilevanza soprattutto dopo la seconda met\u00e0 degli anni '90 a causa della frammentazione degli altri due grandi cartelli colombiani, il cartello di Medell\u00edn e il cartello di Cali.\nI capi del cartello di Norte del Valle furono Diego Le\u00f3n Montoya S\u00e1nchez, alias \"Don Diego\", Wilber Varela, alias \"Jab\u00f3n\" (\"Sapone\"), e Hernando G\u00f3mez Bustamante, alias \"Rasgu\u00f1o\" (\"lo Sfregiato\"). Diego Montoya \u00e8 stato in passato incluso nella lista dei dieci pi\u00f9 pericolosi latitanti redatta dall'FBI (\"Ten Most Wanted Fugitives\").\nAttivit\u00e0.\nSecondo le relazioni dell'FBI, Montoya S\u00e1nchez \u00e8 coinvolto nella produzione ed esportazione di tonnellate di cocaina verso gli Stati Uniti d'America. Inoltre \u00e8 considerato, insieme alla sua organizzazione, strettamente correlato a gruppi di estrema sinistra e di estrema destra classificati dal governo statunitense come gruppi terroristici.\nSecondo il RICO statunitense, tra il 1990 e il 2004, il cartello di Norte del Valle ha esportato pi\u00f9 di 500 tonnellate di cocaina per un valore di 10 miliardi di dollari statunitensi dalla Colombia negli Stati Uniti. Attraverso il Messico il cartello avrebbe, inoltre, commissionato diversi omicidi, soprattutto quelli di esponenti appartenenti a clan rivali e quelli di affiliati sospettati di essere informatori della polizia. Il RICO, inoltre, ha affermato che diversi membri del cartello sono stati militanti delle Forze Unite per la Difesa della Colombia (AUC), un gruppo paramilitare terrorista, con lo scopo di difendere i laboratori della droga e gli affiliati al gruppo. L'AUC \u00e8 uno dei 37 gruppi terroristici ufficialmente riconosciuti dal Dipartimento di Stato degli USA nel 2004.\nI leader del cartello, tra le altre cose, hanno corrotto forze dell'ordine e giudici colombiani per bloccare le pratiche di estradizione di molti boss negli Stati Uniti. Secondo la relazione, infine, il cartello si \u00e8 servito di intercettazioni telefoniche ed ambientali per prevedere le mosse delle organizzazioni rivali e delle stesse forze di polizia.\nLe divisioni interne.\nAlcune frammentazioni interne al gruppo ci sono state nel 2003, quando Hernando G\u00f3mez, Wilber Varela ed altri elementi di spicco, forse per il sempre maggiore numero di estradizioni negli USA, sembrarono aver trovato un accordo con la DEA, mossa che fu fortemente respinta da Diego Le\u00f3n Montoya S\u00e1nchez e dai suoi fedelissimi.\nQuesta situazione incandescente port\u00f2 ad una guerra tra fazioni (i \"Los Machos\", che appoggiavano Montoya S\u00e1nchez, e i \"Los Rastrojos\", fedelissimi di Varela) e ad oltre mille morti tra il 2003 e il 2004 nella sola regione di Valle del Cauca.\nNel 2004-2005 furono arrestate oltre 100 persone accusate di omicidio, di entrambe le fazioni, tra cui Julio C\u00e9sar L\u00f3pez (alias \"Ojitos\", \"Occhi piccoli\"), e il braccio destro di Montoya S\u00e1nchez, Carlos Jos\u00e9 Robayo Escobar (alias \"Guacamayo\"). Seguirono sequestri per centinaia di milioni di dollari, suddivisi tra lussuose propriet\u00e0 e veicoli di lusso, compreso un sottomarino che sarebbe dovuto servire per trasportare la droga negli Stati Uniti.\nTutti questi eventi hanno spinto parecchi affiliati al cartello ad accordarsi col governo colombiano e con la DEA, e molti di loro sono entrati a far parte del programma protezione testimoni previsto in questi casi."}
{"id": "497406", "revid": "1812835", "url": "https://it.wikipedia.org/wiki?curid=497406", "title": "Microscopio elettronico", "text": "Il microscopio elettronico \u00e8 un microscopio che utilizza come radiazione gli elettroni anzich\u00e9 la luce, utilizzata nel tradizionale microscopio ottico. Fu inventato dai tedeschi Ernst Ruska e Max Knoll nel 1931.\nSi basa sul fatto che il potere di risoluzione \u00e8 inversamente proporzionale alla lunghezza d'onda della radiazione utilizzata, che \u00e8 minore per un fascio di elettroni rispetto a uno di fotoni, permettendo un guadagno di parecchi ordini di grandezza.\nStoria.\nLa prima lente elettromagnetica fu sviluppata nel 1926 da Hans Busch.\nSecondo Denes G\u00e4bor, il fisico Le\u00f3 Szil\u00e1rd tent\u00f2 nel 1928 di convincere Busch a fabbricare un microscopio elettronico, per il quale egli aveva ottenuto un brevetto.\nIl fisico tedesco Ernst Ruska e l'ingegnere elettronico Max Knoll costruirono nel 1931 il prototipo di un microscopio elettronico con un potere d'ingrandimento di quattrocento; l'apparato costitu\u00ec la prima dimostrazione dei principi sui quali si basa il microscopio elettronico. Due anni dopo, nel 1933, Ruska costru\u00ec un microscopio elettronico che superava la risoluzione ottenibile con un analogo strumento ottico. Per di pi\u00f9, Reinhold Rudenberg, il direttore scientifico della Siemens-Schuckertwerke, ottenne il brevetto per un microscopio elettronico nel maggio del 1931.\nNel 1932, Ernst Lubcke della Siemens &amp; Halske ottenne immagini dal prototipo di un microscopio elettronico applicando i concetti descritti nella domanda di brevetto di Rudenberg.\nCinque anni dopo, nel 1937 finanzi\u00f2 le ricerche di Ernst Ruska e di Bodo von Borries, impiegando il fratello di Ernst, Helmut Ruska, per lo sviluppo di applicazioni del microscopio elettronico, specialmente su campioni biologici. \nSempre nel 1937, Manfred von Ardenne speriment\u00f2 il microscopio elettronico a scansione.\nIl primo \"pratico\" microscopio elettronico fu costruito nel 1938 presso l'Universit\u00e0 di Toronto da Eli Franklin Burton e dagli studenti Cecil Hall, James Hillier e Albert Prebus. La Siemens produsse il primo modello \"commerciale\" di microscopio elettronico a trasmissione (TEM) nel 1939.\nSebbene gli attuali microscopi elettronici, quali strumenti scientifici, siano capaci d'un potere d'ingrandimento di due milioni, essi rimangono basati sul prototipo di Ruska.\nMicroscopio elettronico a scansione.\nNel microscopio elettronico a scansione (SEM da \"Scanning Electron Microscope\", in italiano abbreviato in MES) un fascio di elettroni colpisce il campione che si vuole osservare.\nDal campione vengono emesse numerose particelle fra le quali gli elettroni secondari. Questi elettroni vengono rilevati da uno speciale rivelatore e convertiti in impulsi elettrici. Il fascio non \u00e8 fisso ma viene fatto \"scandire\": viene cio\u00e8 fatto passare sul campione in una zona rettangolare, riga per riga, in sequenza.\nMicroscopio elettronico a trasmissione.\nIn un microscopio elettronico a trasmissione (TEM da \"Transmission Electron Microscope\", in italiano abbreviato in MET) gli elettroni che costituiscono il fascio attraversano una sezione dove \u00e8 stato creato precedentemente il vuoto, per poi passare completamente attraverso il campione.\nAltri microscopi elettronici.\nNell'ambito della microscopia elettronica, sono state messe a punto diverse altre tecniche, che consentono prestazioni ancora migliori di quelle dei modelli tradizionali. Il microscopio elettronico a scansione e a trasmissione (Scanning Transmission Electron Microscope, STEM), ad esempio, combina le caratteristiche di un SEM con quelle di un TEM e ha potere risolutivo estremamente elevato, tale da arrivare a distinguere perfino gli atomi del campione."}
{"id": "497407", "revid": "1305772", "url": "https://it.wikipedia.org/wiki?curid=497407", "title": "Haylie Duff", "text": "Conosciuta per il suo ruolo di Sandy Jameson in \"Settimo cielo\", \u00e8 la sorella maggiore di Hilary Duff. \nDall'inizio della sua carriera, assieme alla sorella, ha recitato in numerose serie televisive, tra cui \"Lizzie McGuire\", \"That's so Raven,\" \"American Dreams\", \"Boston Public\", e \"Chicago Hope,\" arrivando raggiungendo il successo entrando nel cast di \"Settimo cielo\" dal 2005. Ha inoltre fatto parte dei cast dei film \"Lizzie McGuire - Da liceale a popstar\", \"Napoleon Dynamite\", \"Material Girls\" e \"Cattive gemelle\". Ha inoltre recitato a Broadway negli spettacoli \"Hairspray\" (2006) e \"Love, Loss, and What I Wore\" (2010). L'attrice ha vinto per le sue performance un Teen Choice Award e un Young Artist Award.\nTra il 2014 e il 2015 ha condotto il programma culinario \"The Real Girl's Kitchen,\" nominato agli Emmy Award, e dal 2016 conduce il programma culinario \"Haylie's America.\"\nNel corso degli anni ha collaborato nei progetti musicali della sorella, scrivendo alcuni brani per gli album \"Metamorphosis, Hilary Duff, Dignity\", apparendo vocalmente in alcune tracce, tra cui nel singolo \"Our Lips Are Sealed\" che esordisce nelle Top10 delle classifiche di Canada e Australia.\nDal 2019 \u00e8 co-proprietaria del marchio di prodotti beauty e per bambini Naturalena Brands, assieme alla sorella Hilary.\nBiografia.\n1997-2004: \"Lizzie McGuire, Napoleon Dynamite\" e debutto musicale.\nAssieme alla sorella Hilary, all'et\u00e0 di 12 anni inizia a sostenere diversi provini accompagnata dalla madre e produttrice cinematografica Susan Colleen Duff. Nel 1997 ottiene una parte nei film TV \"True Women\" e \"Hope\", quest'ultimo diretto da Goldie Hawn. Negli anni successivi ottiene altre parti, tra cui nel film TV \"La famiglia Addams si riunisce\" del 1998, per il quale ottiene il Young Artist Award come miglior attrice non protagonista, e in un ruolo ricorrente in \"Chicago Hope\" nel 2000. Nel 2002 entra a far parte del cast di \"Lizzie McGuire\", dove la sorella ricopre il ruolo di protagonista, recitando poi nel film legato alla serie televisiva \"Lizzie McGuire - Da liceale a popstar\". Nel corso del 2003 recita in \"Squadra emergenza\" e \"American Dreams\". \nNel 2003 intraprende inoltre la carriere come autrice, componendo \"Sweet Sixteen\" e \"Inner Strength\" per il secondo progetto discografico della sorella \"Metamorphosis\". Nell'anno successivo scrive altre tre brani per il terzo album della sorella, intitolato \"Hilary Duff\", e duetta sempre con Hilary nel singolo \"Our Lips Are Sealed\", colonna sonora del film \"A Cinderella Story\", che esordisce nelle Top10 canadese e australiana.\nNel 2004 debutta sul grande schermo nel film \"Napoleon Dynamite\", riscuotendo consenso dalla critica cinematografica ed ottenendo il Teen Choice Award come rivelazione dell'anno. Da voce inoltre ad un personaggio del film di animazione \"Alla ricerca di Babbo Natale\" della Walt Disney Animation Studios. Nel corso dello stesso anno recita in un episodio di \"Raven\" e \"One on One\". \n2005-2010: \"7th Heaven\" e il debutto a Broadway.\nNel 2005, Haylie ha recitato in \"Settimo cielo\", nel ruolo di Sandy Jameson, la migliore amica della ragazza di Simon Camden, che rimane incinta di Martin Brewer nella decima stagione ed ha un bambino di nome Aaron. Nello stesso anno recita nel film \"I Love Your Work,\" ed entra a far parte del cast della seconda stagione della serie televisiva \"Joan of Arcadia\". \nNell'estate 2006, l'attrice \u00e8 entrata a far parte del cast del musical di Broadway \"Hairspray\", impersonando \"Amber Von Tussle\". Ha inoltre recitato in \"Material Girls,\" con la sorella, \"Dishdogz\" e \"My Sexiest Year\" del 2007. Dopo aver lasciato il cast di \"Settimo cielo\", nel 2008 recita nei film \"Legacy\" e \"Backwoods,\" concentradosi prevalentemente al primo progetto discografico con la \"Hollywood Records\", sebbene terminato il periodo di registrazione, l'album che si sarebbe dovuto chiamare \"Walk the Walk\", non venne mai pubblicato dalla casa discografica.\nTra il 2009 e il 2010 torna a recitare in alcuni film: \"My Nanny's Secret, Fear Island, Tug e Slightly Single.\" Nel 2010 ritorna a Broadway recitando in \"Love, Loss, and What I Wore\" al fianco di Nick Zano.\n2011-2015: \"The Real Girl's Kitchen\" e progetti cinematografici.\nDopo aver preso parte al film \"Video Girl\" (2011), presta voce a due film di animazione: \"Foodfight!\", \"Golden Winter\" e nella serie animata \"Napoleon Dynamite,\" rinterpetazione del film in cui aveva recitato nel 2004\".\" Nel corso del 2012 recita in un episodio di \"La vita segreta di una teenager americana\" e viene scelta come protagonista della serie televisiva statunitense \"Blackout.\" Tra il 2013 e il 2014 viene scelta nel cast di \"Slightly Single in L.A.,\" al fianco di Lacey Chabert, Kip Pardue e Jenna Dewan, \"The Wedding Pact\" con Chris Soldevilla, \"A Belle for Christmas\" e \"Naughty &amp; Nice.\" \nNel 2013 pubblica il libro \"Real Girl's Kitchen\", progetto editoriale che narra la vita dell'attrice in parallelo a ricette e pietanze legati ai ricordi. Dal libro \u00e8 stato tratto il programma televisivo condotto dalla Duff, \"The Real Girl's Kitchen,\" andato in onda dal 2014 al 2015 per Food Network US. Il programma ha ricevuto una nomina agli Emmy Award.\n2016-presente: \"Haylie's America\" e nuovi progetti.\nNel 2016 \"The Real Girl's Kitchen\" viene sostituito con il programma \"Haylie's America,\" che vede la Duff in un viaggio culinario negli Stati Uniti. Nel 2017 recita nella serie televisiva \"Real Rob\" e nei film \"The Sandman, The Bachelor Next Door, The Lease\" e \"Hacker.\" Nel 2018 recita nel film televisivo \"Deadly Delusion.\"\nNel 2017 Haylie realizza la sua linea di moda per bambini chiamata Little Moon Society. Nel novembre 2019, le sorelle Duff annunciano di essere co-proprietarie della linea di prodotti Naturalena Brands, comprendenti il marchio di prodotti per bambini \"Happy Little Camper\" di Haylei e i prodotti per la cura femminile \"Veeda\" di Hilary.\nVita privata.\nDal 2013 \u00e8 fidanzata con Matt Rosenberg, ma la relazione \u00e8 stata annunciata ai mass media solo nell'aprile 2014. I due hanno avuto una figlia, Ryan, nata l'11 maggio 2015.Il 5 giugno 2018 \u00e8 nata la loro seconda figlia Lulu Grey Rosenberg.\nDoppiatrici italiane.\nNelle versioni in italiano dei suoi film, Haylie Duff \u00e8 stata doppiata da:"}
{"id": "497408", "revid": "124259866", "url": "https://it.wikipedia.org/wiki?curid=497408", "title": "Lingua proto-vasconica", "text": "La lingua proto-vasconica \u00e8 l'ipotetica lingua preindoeuropea e paleoeuropea da cui discenderebbe la famiglia delle lingue vasconiche.\nClassificazione.\nLa famiglia linguistica vasconica, allo stato attuale, \u00e8 composta da due lingue riconosciute: la lingua basca e l'estinta lingua aquitana. Se la parentela tra queste due lingue resta un fatto indiscusso, \u00e8 ancora vivo il dibattito tra linguisti e glottologi su quale sia il rapporto esistente tra queste due lingue; infatti, sono state attualmente formulate due ipotesi:\nPertanto, secondo la prima ipotesi, sussisterebbe una sostanziale coincidenza tra la lingua aquitana, la lingua proto-basca e la lingua proto-vasconica. Oppure, in accordo con la seconda ipotesi, la lingua proto-vasconica rappresenterebbe l'antenato comune da cui discenderebbero la lingua aquitana e la lingua proto-basca. Tuttavia, va chiarito come la lingua proto-basca e la lingua proto-vasconica non dispongano di alcun tipo di attestazione scritta, pertanto, si \u00e8 potuto ricostruirle solo attraverso il metodo della ricostruzione interna, la cui accuratezza \u00e8 stata spesso messa in dubbio.\nIpotesi del substrato vasconico.\nTheo Vennemann individu\u00f2 nella lingua proto-vasconica la spiegazione all'ipotesi del substrato preindoeuropeo nel proto-germanico, a sua volta proposta da Sigmund Feist, costruendo la sua ipotesi del substrato vasconico. Infatti, Vennemann tent\u00f2 di giustificare le presunte radici non indoeuropee di una parte dei vocaboli individuati da Feist e di una lunga serie di toponimi europei attribuendole a un antichissimo gruppo di lingue imparentate fra loro, le quali sarebbero state parlate nell'Europa del Paleolitico, prima dell'arrivo degli Indoeuropei e dell'espansione dell'agricoltura del Neolitico. Pertanto, secondo Vennemann i migranti di lingua indoeuropea incontrarono nel nord Europa persone di lingua vasconica, che avevano gi\u00e0 denominato fiumi, montagne e insediamenti. Questa famiglia linguistica, che sarebbe all'origine di gran parte dei substrati preindoeuropei in Europa e di cui la moderna lingua basca dovrebbe essere l'ultima sopravvissuta, viene classificata da Vennemann un ramo delle protolingue denecaucasiche.\nLe presunte radici vasconiche presenti nell'idronimia europea.\nSecondo Vennemann, gran parte dei fiumi in Europa porterebbe nomi che sembrerebbero riferirsi a poche parole o elementi lessicali. Ad esempio, ha proposto un collegamento tra le parole basche, \"ibai\" \"fiume\" e \"ibara\" \"valle, foce del fiume\" e i seguenti nomi di fiumi:\nUn altro collegamento proposto da Vennemann sussisterebbe tra il termine basco \"iz\" \"acqua\" e l'elemento \"is\" (anche \"eis\"), che compare in pi\u00f9 di 200 nomi, dalla Norvegia all'Italia, dalla Spagna alla Russia:\nDisseminati altrettanto frequentemente sono i nomi di corsi d'acqua con \"ur\" (\"aur\"), \"var\" (\"ver\"),\"sal\" (\"salm\") o \"al\" (\"alm\"). Alcuni esempi di nomi in \"ur-\" (corso d'acqua, ruscello) sono:\nTra i nomi in \"var-\" esistono in Germania:\nTra i nomi in \"sal-\":\nTra i nomi in \"al-\" in Germania:\nmentre nella penisola iberica:\nBaschi e Berberi.\nL'idea di una connessione tra le lingue celtiche insulari e le lingue afroasiatiche risale a John Davies (1632) e fu ampliato da John Morris-Jones nel 1913. Vennemann riprese queste ipotesi per ampliare la sua ipotesi del substrato vasconico; infatti, individu\u00f2 alcuni toponimi sulla costa atlantica che a sua avviso non erano n\u00e9 vasconici n\u00e9 indoeuropei. Pertanto, lo studioso tedesco propose che la loro origine vada individuata in lingue imparentate con il gruppo camito-semita, che Vennemann chiam\u00f2 \"lingue atlantiche\". Questi parlanti di lingua afroasiatiche, che Vennemann associ\u00f2 alla cultura megalitica europea, avrebbero fondato colonie costiere in Europa dal V millennio a.C. e successivamente occupato alcune regioni dell'entroterra. Il lascito di queste popolazioni sarebbero stati influenze nel lessico e nella struttura delle lingue indoeuropee, in particolare un superstrato nelle lingue germaniche e un substrato nelle lingue celtiche insulari. Vennemann costru\u00ec la sua ipotesi sull'affermazione che le presunte radici non-indoeuropee presenti nelle lingue germaniche appartengono molto spesso a campi semantici tipici dei prestiti di una lingua superstratum, come la guerra, il diritto e la vita comunitaria. Cos\u00ec Vennemann propose etimologie afroasiatiche per parole di origine sconosciuta o controversa; per esempio, mise in relazione l'inglese \"bee\" \"ape \"con l' egiziano \"bj-t\" o l'endonimo \"\u00c9ire\", derivato da \"*\u012bwerij\u016b\" con \"*\u02bcj-wr\u02bc(m)\", \"isola (di) rame\", accostandolo all'accadico \"weri\u02bcum\" \"rame\". Altre prove di un superstrato afroasiatico che Vennemann porta includerebbero un'influenza afroasiatica sulla forma germanica del sistema ablaut indoeuropeo e somiglianze tra il paganesimo germanico e la mitologia mesopotamica, come il parallelismo tra Freyja e Ishtar, dee della guerra e dell'amore. Per quanto riguarda le lingue celtiche insulari, un fattore chiave era l'ordine delle parole dominante, rispetto ad altre lingue indoeuropee, insieme alle corrispondenze lessicali. Inoltre, Vennemman identific\u00f2 Pitti come un gruppo di Fenici. Le posizioni di Vennemann incontrarono il sostegno di Julius Pokorny (1927-1949) e di Heinrich Zimmer (1898).\nCritiche all'ipotesi del substrato vasconico.\nLe ipotesi di Vennmann sono state ampiamente respinte dalla maggioranza dei glottologi. Gi\u00e0 il linguista Hans Krahe riusc\u00ec a spiegare l'idronimia antica europea come di origine indoeuropea (tuttavia, anch'essa ampiamente criticata), mentre le ipotesi di Vennemann sulla toponomastica e l'idronimia sono state contrastate da vari linguisti come Kitson (1996), e Baldi e Richard (2006), che hanno sottolineato come sia di gran lunga pi\u00f9 probabile un'etimologia indoeuropea per la maggior parte degli idronimi europei pi\u00f9 insoliti. Il linguista tedesco Dieter H. Steinbauer ha sostenuto che \u00e8 difficile argomentare sulla base del basco in quanto il suo status di lingua isolata implica l'assenza di dati storici sufficienti alla ricostruzione di un sostrato ilinguistico, inoltre, il basco stesso ha adottato molte parole dalle lingue indoeuropee. Steinbauer critic\u00f2 Vennemann anche per aver supposto che una lingua substratale vasconica condividesse necessariamente con il basco caratteristiche dei gruppi di consonantici presenti nelle radici e per diversi difetti metodologici, concludendo che \u00abun discorso scientifico con Vennemann deve affrontare ostacoli insormontabili\u00bb. Hayim Y. Sheynin, professore di letteratura ebraica al Gratz College, recens\u00ec criticamente l'opera \"Europa Vasconica \u2013 Europa Semitica\" (2003) nella quale Vennemann espose le sue argomentazioni a favore dell'esistenza di un superstrato afroasiatico nelle lingue germaniche. Sheynin concluse che gli argomenti di Vennemann erano inaccettabili per diversi motivi. Not\u00f2 che Vennemann basava parti importanti della sua ipotesi su una letteratura obsoleta e criticamente rifiutata, che molte delle parole presentate da Vennemann come prova di un superstrato afroasiatico non erano altro che \"semplici somiglianze sonore ad hoc\" e che le affermazioni di Vennemann potevano essere classificate in una gamma che andava dal \"discutibile\" al \"ridicolo\". In sintesi, Sheynin concluse sostenendo \u00abche [Vennemann] ha fallito in questo libro non solo come linguista comparativo, o etimologo, ma anche nella sua ristretta specializzazione come germanista [...]. In breve, consideriamo il libro un completo fallimento\u00bb. Il libro \u00e8 stato recensito nel 2006 anche da Baldi e Page (in \"Lingua\", vol. 116, n. 12). I due studiosi furono critici anche per quel che concerne le ipotesi in merito alle lingue celtiche insulari, poich\u00e9 non esistono iscrizioni fenicie in Gran Bretagna, quindi la prova di una presenza stanziale di mercanti fenici sull'isola dipendeva esclusivamente da prove di tipo linguistico. Baldi e Page affermarono che la forza delle proposte di Vennemann risiedeva solo nelle sue argomentazioni lessicali, che meritavano una seria considerazione. Tuttavia, rispetto ad altre teorie, il V millennio a.C. \u00e8 una datazione troppo alta per la presenza di parlanti celtici in Gran Bretagna, pertanto Mallory ritenne pi\u00f9 probabile datarne la presenza attorno al 1000 a.C. Eska (1994) sostenne che il cambiamento dall'ordine delle parole dal celtico continentale al celtico insulare \u00e8 molto pi\u00f9 probabilmente legato a cause interne. La visione di Vennemann sulla cultura megalitica non \u00e8 supportata dalla comunit\u00e0 archeologica, che interpreta l'origine della loro costruzione a livello locale, seguita da una diffusione lungo l'Europa oceanica. In ogni caso, ci\u00f2 sarebbe avvenuto molto prima della comparsa della cultura del vaso campaniforme o di qualsiasi possibile influenza della cultura della ceramica cardiale dal Mediterraneo. Nonostante l'origine dei Pitti rimanga poco chiara, la teoria di gran lunga pi\u00f9 accettata li ritiene una popolazione celtica, in quanto mancano prove evidenti di una loro appartenenza a qualsivoglia gruppo preindoeuropeo."}
{"id": "497409", "revid": "110157", "url": "https://it.wikipedia.org/wiki?curid=497409", "title": "Kernu", "text": "Kernu era un comune rurale dell'Estonia settentrionale, nella contea di Harjumaa. Dal 2017, Kernu fa parte del comune rurale di Saue. Il centro amministrativo del comune era la localit\u00e0 (in estone \"k\u00fcla\") di Haiba.\nGoverno locale.\nL'attuale sindaco (\"vallavanem\") \u00e8 Enn Karu, il presidente del consiglio comunale (\"volikogu esimees\") \u00e8 Karl-Erik Tender.\nLocalit\u00e0.\nOltre al capoluogo, il comune comprende altre 16 localit\u00e0:"}
{"id": "497415", "revid": "110157", "url": "https://it.wikipedia.org/wiki?curid=497415", "title": "Kiili", "text": "Kiili \u00e8 un comune rurale dell'Estonia settentrionale, nella contea di Harjumaa. Il centro amministrativo del comune \u00e8 l'omonimo borgo (in estone \"alevik\") di circa 1.200 abitanti, a sud della capitale Tallinn.\nGeografia fisica.\nIl territorio di Kiili si presenta, come del resto tutta l'Estonia settentrionale, come pianeggiante. \u00c8 caratterizzato dal susseguirsi di foreste, pascoli e campi, questi ultimi coltivati essenzialmente a frumento (dato che le pessime condizioni atmosferiche di gran parte dell'anno rendono improduttiva ogni altra coltura).\nLe strade sono perlopi\u00f9 asfaltate, soprattutto a nord del comune; alcune localit\u00e0 (come Someru o Nabala), poste specialmente nella zona meridionale, sono collegate tra loro da strade in terra battuta. Esse sono comunque sufficientemente larghe.\nLocalit\u00e0.\nOltre al capoluogo, il comune comprende 15 localit\u00e0 (in estone \"k\u00fcla\"):"}
{"id": "497416", "revid": "123707575", "url": "https://it.wikipedia.org/wiki?curid=497416", "title": "Emmy Rossum", "text": "Biografia.\nNata a New York, sua madre Cheryl \u00e8 un'ebrea americana di origine russa, mentre suo padre \u00e8 protestante di famiglia inglese ed olandese. I genitori divorziano prima della sua nascita e lei viene affidata alla madre: incontra il padre soltanto due volte durante la crescita.\nAll'et\u00e0 di sette anni Emmy viene invitata ad unirsi al \"Metropolitan Opera Children's Chorus\" dalla direttrice Elena Doria: nei cinque anni successivi canta con il coro e ha la possibilit\u00e0 di esibirsi con grandi figure dell'opera come Pl\u00e1cido Domingo e Luciano Pavarotti. All'et\u00e0 di dodici anni, comincia a interessarsi alla carriera di attrice e a prendere lezioni con Flo Salant Greenberg.\nHa frequentato la Spence School, scuola privata di Manhattan, prima di lasciarla per cominciare a recitare. Riceve il diploma di scuola superiore a quindici anni attraverso dei corsi online offerti dal programma educativo per giovani dotati della Stanford University. Frequenta in seguito la Columbia University, ma interrompe gli studi.\nFilantropia.\nEmmy Rossum \u00e8 ambasciatrice di YouthAIDS e portavoce di \"PiNKiTUDE\", una campagna di sensibilizzazione sul cancro al seno. \u00c8 anche ambientalista ed \u00e8 comparsa in diversi annunci del Natural Resources Defense Council; lavora anche con Global Green USA nella raccolta di fondi per la protezione ambientale. Il 26 maggio 2009 ha partecipato a una marcia per protestare contro la California Proposition 8.\nVita privata.\nNel febbraio 2008, Rossum sposa Justin Siegel, che chiede il divorzio il 25 settembre 2009. Le pratiche vengono concluse a dicembre 2010.\nIl 28 maggio 2017 si \u00e8 sposata con il regista e sceneggiatore Sam Esmail, dal quale ha avuto una figlia il 24 maggio 2021.\nCinema e televisione.\nIl debutto televisivo avviene nel 1997 in un episodio di \"Law &amp; Order - I due volti della giustizia\" come Alison Martin. Nel 1999, ottiene il ruolo ricorrente di Abigail Williams nella soap opera \"Cos\u00ec gira il mondo\" ed \u00e8 anche guest star nella serie televisiva \"Spie\". Nello stesso anno viene nominata per un Young Artist Awards come \"Best Performance in a TV Movie\" per il film \"Genio incompreso... ma non troppo\". Nel 2000 interpreta una giovane Audrey Hepburn nel film \"The Audrey Hepburn Story\".\nIl debutto al cinema \u00e8 nel 2000 con il film \"Songcatcher\", che debutta al Sundance Film Festival vincendo il premio speciale della giuria \"Outstanding Ensemble Performance\". Per il suo ruolo, Rossum riceve una nomination agli Independent Spirit Award come \"Miglior performance di debutto\" e ha l'opportunit\u00e0 di cantare un duetto con Dolly Parton per la colonna sonora.\nIl primo film in cui interpreta la protagonista \u00e8 \"In fuga per la libert\u00e0\" del 2001; \u00e8 la protagonista anche nel film del 2003 \"Nola\". Nello stesso anno \u00e8 nel film di Clint Eastwood \"Mystic River\", nel quale interpreta Katie Markum, la figlia di Jimmy Markum, al quale d\u00e0 il volto Sean Penn. In seguito a \"Mystic River\", \u00e8 Laura Chapman nel film catastrofico \"The Day After Tomorrow - L'alba del giorno dopo\"; tornata a New York, fa l'audizione per il ruolo di Christine Daa\u00e9 in \"Il fantasma dell'Opera\", adattamento dell'omonimo musical teatrale del 1986: per questa performance viene nominata come \"Migliore attrice in un film commedia o musicale\" ai Golden Globe. Riceve anche altri premi, tra i quali un \"Critics' Choice Award alla miglior attrice\" e un \"Saturn Award per il miglior attore emergente\" nel 2005.\nNel 2006, appare in \"Poseidon\", remake di \"L'avventura del Poseidon\" del 1972, e nella produzione teatrale di \"Romeo e Giulietta\" al Williamstown Theatre Festival, nel quale interpreta Giulietta Capuleti.\nNel 2007 si unisce al cast di \"Dragonball Evolution\", film in uscita nel 2009, nel ruolo di Bulma. Nel 2009 \u00e8 nel film indie \"Dare\", che partecipa al Sundance Film Festival.\nA dicembre 2009 entra nel cast della serie televisiva \"Shameless\" insieme a William H. Macy e Justin Chatwin, nel 2018, dopo nove stagioni decide di lasciare la serie. Nell'estate del 2011 partecipa al film \"Inside\".\nNel 2012, entra nel cast del film \"Beautiful Creatures\", tratto dal romanzo \"La sedicesima luna\", nel quale interpreta la strega Ridley al fianco di Emma Thompson e Viola Davis. Viene scritturata anche per \"Way Down South\".\nNel 2014 \u00e8 nel cast di \"Qualcosa di buono\", accanto a Hilary Swank, dove interpreta Bec, una studentessa assunta per assistere una donna malata di SLA negli ultimi giorni della sua vita. L'uscita nelle sale italiane \u00e8 avvenuta nell'agosto del 2015.\nNel 2019, Rossum veste il ruolo di regista per l'episodio \"Makes You Uncomfortable\" della serie di Amazon Prime, \"Modern Love\", in cui recitano Shea Whigham e Julia Garner.\nCantante.\nIn seguito al suo ruolo in \"Il fantasma dell'Opera\", Rossum riceve diverse proposte per registrare album di musica classica, ma rifiuta, optando per una musica pi\u00f9 moderna. Il suo primo album, \"Inside Out\", viene prodotto da Stuart Brawley ed esce il 23 ottobre 2007. A dicembre rilascia tre canzoni di Natale nell'EP \"Carol of the Bells.\" Sempre nel 2007 canta due volte l'inno nazionale e si esibisce all'Hollywood Christmas Celebration e all'accensione dell'albero di Natale ad Atlanta.\nNell'estate del 2008 annuncia di essere in procinto di scrivere il suo secondo album. Nel 2010 canta la canzone \"Cruel One\" nell'album di debutto \"We've All Been There\" di Alex Band. A novembre 2012 Rossum annuncia che il suo secondo album, \"Sentimental Journey\", verr\u00e0 pubblicato dalla Warner Bros. Records il 29 gennaio 2013. A differenza del primo, il secondo \u00e8 una collezione di cover di classici che vanno dagli anni venti agli anni sessanta.\nDoppiatrici italiane.\nNelle versioni in italiano dei suoi film, Emmy Rossum \u00e8 stata doppiata da:"}
{"id": "497424", "revid": "32658", "url": "https://it.wikipedia.org/wiki?curid=497424", "title": "Anassila di Reggio", "text": ""}
{"id": "497428", "revid": "32658", "url": "https://it.wikipedia.org/wiki?curid=497428", "title": "Gerone I di Siracusa", "text": ""}
{"id": "497429", "revid": "1543377", "url": "https://it.wikipedia.org/wiki?curid=497429", "title": "Don Casmurro", "text": "Don Casmurro (\"Dom Casmurro\") \u00e8 un romanzo dello scrittore brasiliano Machado de Assis di stile realista. Fu pubblicato nel 1899 ed \u00e8 uno dei libri pi\u00f9 tradotti della letteratura brasiliana. \u00c8 considerato all'unanimit\u00e0 il capolavoro della letteratura brasiliana e fu definito \"l'Otello brasiliano\" dalla critica letteraria Hellen Caldwell.\nIn questo romanzo Machado de Assis continua un processo di innovazione della scrittura incominciato con la pubblicazione di Memorie postume di Br\u00e1s Cubas nel 1881. L'impiego di capitoli corti, l'ironia e il pessimismo caratteristici dell'autore, le forme narrative innovative e l'uso del metalinguaggio e dell'intertestualit\u00e0 sono largamente presenti in questa opera.\nPersonaggi principali.\nBentinho (Don Casmurro): Protagonista del romanzo, innamorato dell'amica Capitu. \u00c8 un ragazzo estremamente legato alla figura della madre e forse per l'iperprotezione che riceve da questa \u00e8 un ragazzo timido e insicuro. Questo fattore ha probabilmente generato la sua gelosia e la sua sospettosit\u00e0 verso Capitu. Bentinho \u00e8 estremamente dipendente da Capitu e dalla sua famiglia. \nCapitu: \u00c8 la vicina di Bentinho, proveniente da una famiglia di bassa classe sociale. Capitu, diversamente da Bentinho, \u00e8 una ragazza sicura di s\u00e9, perspicace e di personalit\u00e0 indipendente.\nEscobar: \u00e8 il migliore amico di Bentinho, che l'ha conosciuto in seminario. La sua amicizia con Capitu generer\u00e0 in seguito una forte gelosia da parte di Bentinho.\nDona Gloria: madre di Bentinho, \u00e8 una donna estremamente religiosa e dedita al proprio figlio, ma a causa di un voto fatto anni prima \u00e8 costretta a mandarlo in seminario.\nJos\u00e9 Dias: coabitante che vive a casa di Dona Gloria. \u00c8 estremamente legato alla famiglia di Bentinho e lo protegge in modo paterno. Usa molto il superlativo; \u00e8 dotato di grandi doti di persuasione e ha una grande influenza su Dona Gl\u00f3ria. Con il passare del tempo acquisisce una certa autorit\u00e0 all'interno della famiglia.\nTrama.\nIl romanzo pu\u00f2 essere considerato un'autopsicanalisi di Bento Santiago, che viene chiamato anche Bentinho o Don Casmurro, che ha vissuto una storia di amore dal finale tragico (crede di essere stato tradito dalla moglie). La storia comincia anni dopo la morte di questa, quando Don Casmurro decide di scrivere un libro raccontando la storia della sua vita; ha inizio quindi una lunga narrazione in flashback.\nBentinho vive a Rio de Janeiro, in via Matacavalos, insieme con la madre Dona Gloria, allo zio Cosmo, alla cugina Justina e al coabitante della famiglia, Jos\u00e9 Dias. Nella casa vicina vive la sua amica Capitu (o Capitolina). Bentinho \u00e8 destinato, a causa di un voto fatto dalla madre, a diventare sacerdote, ma per molti anni questo voto viene dimenticato. La storia incomincia proprio quando Jos\u00e9 Dias, notando il nascere di teneri sentimenti tra Bentinho e Capitu, fa in modo che Dona Gloria si ricordi del voto e sottolinea la necessit\u00e0 di mandarlo subito in seminario; Bentinho, per\u00f2, era ormai innamorato dall'amica.\nBentinho, contro la sua volont\u00e0, entra in seminario, ma non vi rimane per molto tempo, perch\u00e9 con l'aiuto di Capitu e dello stesso Jos\u00e9 Dias riesce a convincere la madre a rinunciare al voto. Passano alcuni anni e cresce l'amore tra Bentinho e Capitu. Nel frattempo tra l'uscita dal seminario e il suo matrimonio, Bentinho si laurea in Diritto e diviene amico di Escobar, un ex compagno di seminario che pi\u00f9 tardi sposer\u00e0 Sancha, un'amica di Capitu. Le due famiglie diventano estremamente unite e per alcuni anni vivono in completa felicit\u00e0. L'amicizia tra Capitu e Escobar, per\u00f2, comincia a far sorgere in Bentinho sentimenti di gelosia. Due anni dopo il matrimonio nasce un figlio, Ezequiel. Bentinho incomincia a vedere una rassomiglianza tra il bambino ed Escobar. \nAlcuni anni dopo Escobar muore annegato e le copiose lacrime di Capitu durante il funerale turbano Bentinho. Con il passare degli anni la gelosia e l'insicurezza di Bentinho emergono sempre pi\u00f9 ed egli comincia a vedere in Ezequiel la figura di Escobar. Bentinho medita di suicidarsi, di uccidere la moglie e il figlio e infine decide di separarsi dalla moglie; abbandona quindi Capitu ed Ezequiel in Svizzera dove la donna muore alcuni anni dopo. Ezequiel, gi\u00e0 adulto, si laurea in archeologia e prima di partire per l'Egitto, dove trover\u00e0 la morte, si reca a Rio per visitare Bentinho, che lo trova identico a Escobar.\nBentinho diventa sempre pi\u00f9 solitario e perturbato e passa a vivere di ricordi; costruisce una casa uguale a quella natia di Matacavalos cercando di unire le due facce della sua vita ma \u00e8 troppo tardi: Bentinho \u00e8 ormai vecchio e \"casmurro\" (termine popolare usato per definire una persona taciturna e chiusa).\nLo stile della narrativa.\nQuello che viene considerato il punto forte di Don Casmurro non \u00e8 la storia in s\u00e9, ma il modo in cui questa viene narrata. In Don Casmurro, la narrativa assume la forma di un'autobiografia del protagonista, Bentinho. Prima di tutto \u00e8 necessario che il lettore distingua l'autore dal narratore, sapendo che la narrazione del secondo, partendo dal punto di vista di un personaggio, sar\u00e0 sempre parziale.\nLa narrazione non ci permette di sapere se davvero si sia compiuto un adulterio, dato che la presenza di un narratore interno narratore-personaggio non ci pu\u00f2 garantire l'imparzialit\u00e0 del resoconto dei fatti. La trama \u00e8 narrata dal punto di vista di un marito geloso che crede nel tradimento della moglie, ma nel corso della narrativa emergono sia elementi che confermano la sua colpa, sia altri che la smentiscono. Tutto questo fa in modo che il tema centrale di Don Casmurro sia la gelosia e non l'adulterio, giacch\u00e9 non \u00e8 possibile sapere se Capitu abbia di fatto tradito Bentinho.\nLa vicenda \u00e8 raccontata attraverso un flashback. Il narratore, Bentinho cerca attraverso le sue memorie di ricostruire il passato e il risultato \u00e8 una narrativa non lineare e abbastanza frammentaria. Questo processo di scrittura fa in modo che il lettore segua la storia come una specie di complice del narratore, un compare a cui viene dato il compito di rispondere al grande dubbio: Bentinho \u00e8 stato tradito o no? Si tratta di una domanda senza risposta, dal momento che nel libro abbondano indizi tanto della colpa quanto dell'innocenza di Capitu. Tutti i personaggi e gli avvenimenti vengono filtrati attraverso il punto di vista del narratore, che emerge dal suo stesso racconto come un uomo conservatore, patriarcale, insicuro; \u00e8 infatti la personalit\u00e0 del narratore che ci fa sorgere il dubbio se Capitu lo abbia veramente tradito o se egli, narrando la propria storia sotto il peso delle proprie insicurezze e della propria fragilit\u00e0 emotiva, non stia, deliberatamente o inconsapevolmente, alterando i fatti."}
{"id": "497430", "revid": "29727", "url": "https://it.wikipedia.org/wiki?curid=497430", "title": "Melanoceto", "text": ""}
{"id": "497433", "revid": "767487", "url": "https://it.wikipedia.org/wiki?curid=497433", "title": "I Cavalieri dello zodiaco - L'ultima battaglia", "text": " \u00e8 un film d'animazione del 1989 diretto da Masayuki Akehi.\n\u00c8 il quarto lungometraggio di animazione de \"I Cavalieri dello zodiaco\", che vede cinque protagonisti affrontare Lucifero e i suoi quattro demoni ascesi per conquistare il mondo. \u00c8 stato proiettato per la prima volta in Giappone il 18 marzo 1989 (lo stesso giorno in cui fu trasmesso l'episodio 112, il terzultimo della serie animata) e si pone in parte come seguito di due dei tre film precedenti, riprendendo i personaggi di Discordia e Apollo.\nCome i tre film precedenti anche di questo lungometraggio \u00e8 presente una versione ridoppiata dalla Dynamic Italia nel 2000, con il titolo tradotto in Saint Seiya - Seiya il sacro guerriero - I combattenti dell'ultima guerra sacra, con nomi e dialoghi pi\u00f9 fedeli all'edizione originale. Entrambe le tracce sono disponibili nell'edizione in DVD edita da Yamato Video.\nTrama.\nLucifero, il signore degli Inferi, \u00e8 giunto sulla Terra con ostili intenzioni: un tempo egli era l'angelo pi\u00f9 bello del Paradiso, ma a causa della sua smodata ambizione venne confinato da Dio nell'Inferno. Ora Lucifero vuole prendersi la sua vendetta e con l'aiuto di Apollo, Nettuno e Discordia, gli dei sconfitti dai Cavalieri dello zodiaco, vuole sottomettere l'umanit\u00e0 e dominare il mondo intero. Atena, che in passato \u00e8 stata rivale di Lucifero, vuole impedire che i piani del signore degli Inferi si realizzino, ma l'unico modo che ha per salvare la Terra \u00e8 sacrificarsi al dio nemico presso il risorto tempio di Lucifero e tra atroci sofferenze.\nLady Isabel si reca al palazzo di Lucifero, pronta a sacrificarsi per salvare l'umanit\u00e0. I Cavalieri dello zodiaco vogliono evitare il sacrificio di Atena e la seguono al tempio del signore degli Inferi. Nel proprio percorso Pegasus, Sirio, Cristal ed Andromeda si imbattono nei demoni seguaci di Lucifero e ingaggiano con loro una dura battaglia. Per primo Dragone deve affrontare insieme Astaroth e Belzeb\u00f9: il Cavaliere del Dragone riesce a sconfiggere Astaroth, ma poi viene battuto da Belzeb\u00f9. Il Cavaliere di Andromeda si scontra con Eligor, ma si trova in seria difficolt\u00e0 e rischia di essere sconfitto. Egli viene salvato solo grazie all'intervento di Phoenix: con il \"Fantasma Diabolico\" il Cavaliere della Fenice sconfigge Eligor, per poi lasciare il fratello svenuto a terra e recandosi direttamente da Lucifero. Cristal affronta nel frattempo Molock: il Cavaliere del Cigno riesce a prevalere al termine di una lotta molto dura.\nMentre lady Isabel \u00e8 intenta ad attraversare una scalinata coperta di spine e Phoenix viene sconfitto da Lucifero, Pegasus si scontra con Belzeb\u00f9, che per\u00f2 si rivela essere un ostico avversario. Nonostante lo svantaggio iniziale, il giovane eroe non si d\u00e0 per vinto e unisce il suo cosmo a quello degli altri Cavalieri di Atena. In aiuto del Cavaliere di Pegasus giunge l'armatura d'oro del Sagittario, che si dispone sul corpo del giovane eroe. Sconfitto con facilit\u00e0 Belzeb\u00f9, Pegasus scocca contro Lucifero la \"Freccia d'Oro\", nella quale converge la potenza di tutti i Cavalieri d'oro: Lucifero viene ucciso ed insieme a lui cadono Apollo, Nettuno e Discordia. Il tempio del signore degli Inferi crolla, ma lady Isabel e i suoi Cavalieri si salvano. Lucifero \u00e8 condannato a rimanere nell'Inferno e la giustizia torna a regnare sulla Terra.\nPersonaggi.\nNuovi personaggi.\nCome i precedenti lungometraggi, il film introduce dei nuovi personaggi esclusivi della pellicola, nello specifico il Lucifero (il diavolo della tradizione biblica) ed i quattro caduti con lui durante la ribellione contro Dio.\nNoto anche come \"Figlio dell'Aurora\" e \"Satana\", \u00e8 il diavolo della tradizione biblica: un angelo caduto che aspira a divenire il dio dell'Universo intero. Sconfitto da divinit\u00e0 di varie mitologie (fra cui Atena), giunge sulla Terra grazie al potere dei numi precedentemente affrontati dai Cavalieri (Discordia, Nettuno ed Apollo) che tramite lui cominciano a devastare il pianeta. Dopo aver deturpato il Grande Tempio, fa un patto con Atena: in cambio della vita della dea, lui fermer\u00e0 le devastazioni, costringendo Isabel ad affrontare una scalinata di spine fino al suo trono. Alla fine per\u00f2 viene colpito dalla freccia d'oro del Sagittario scoccata da Pegasus. \nAngelo Serafino della passione, \u00e8 il capo dei quattro angeli caduti ed il suo simbolo \u00e8 il Garu\u1e0da. Insieme ai suoi compagni sconfigge i Cavalieri d'oro rimasti nelle Dodici Case per poi fronteggiare i Cavalieri di bronzo Pegasus, Cristal e Andromeda, ferendoli gravemente. Quando i Cavalieri di Atena si recano al Palazzo degli Intrighi per salvare Isabel, Belzeb\u00f9 e il compagno Astaroth tentano di fermarli, venendo per\u00f2 affrontati da Sirio il Dragone. Dopo che questi riesce a sconfiggere Astaroth, Belzeb\u00f9 batte il Cavaliere con il suo colpo segreto, per poi recarsi verso il trono di Lucifero a fermare gli altri Cavalieri. Qui riesce a tenere testa a tutti e cinque i Cavalieri di Bronzo, ma viene battuto da Pegasus quando questi indossa l'Armatura di Sagitter. La sua tecnica segreta \u00e8 chiamata \"Ali degli inferi\" (\"Garuda Hell Wings\").\nAngelo Cherubino della conoscenza il cui simbolo \u00e8 un cobra bianco bicefalo. Dopo aver sconfitto i Cavalieri d'oro ferisce gravemente Pegasus, Andromeda e Cristal, ma viene poi battuto da Sirio quando (insieme a Belzeb\u00f9) cerca di bloccare l'avanzata dei Cavalieri di Bronzo per salvare Atena. La sua tecnica d'attacco \u00e8 il \"Colpo finale del bianco serpente bicefalo\" (\"Killer Fanged Cobra\"). \nDetto il \"cacciatore di anime\", \u00e8 l'angelo Trono della quiete ed ha come simbolo una farfalla. Durante la corsa dei Cavalieri di Bronzo per fermare il sacrificio di Isabel si scontra con Cristal, che mette in difficolt\u00e0 nascondendosi dietro l'illusione della madre Natasha. Il demone riesce a tenerlo in scacco a lungo, minacciandolo di estinguere completamente il ricordo della donna, qualora fosse stato attaccato. Il Cavaliere del Cigno tuttavia sceglie di sconfiggere il nemico a qualsiasi costo, riuscendo a batterlo. La sua tecnica segreta \u00e8 denominata \"Fantasmi infernali\" (\"Demon Fantasia\").\nAngelo virt\u00f9 della forza detto la \"mantide d'oro\", ha come simbolo (appunto) una mantide religiosa. Inizialmente si presenta chiuso all'interno di un bozzolo, per poi assumere l'aspetto di un guerriero mascherato e provvisto di lunghi artigli. Si scontra con Andromeda, riuscendo facilmente a batterlo con la sua tecnica, ma viene successivamente sconfitto dal \"Fantasma Diabolico\" di Phoenix. La sua tecnica viene chiamata sia \"Falce d'oro\" che \"Colpo della mantide\" (\"Seima Toro-ken\").\nColonna sonora.\nLa colonna sonora del film \u00e8 stata curata nuovamente da Seiji Yokohama e distribuita in Giappone da Nippon Columbia l'8 aprile 1989 \"Saint Seiya Original Soundtrack VIII ~ Saish\u016bseisen no senshitachi\". \nA differenza dei tre lungometraggi precedenti come sigla di apertura del film viene utilizzata la seconda opening della serie animata: \"Soldier Dream\", cantata da Hironobu Kageyama.\nProduzione.\nIl film \u00e8 stato pubblicizzato per la prima volta sul numero 12 di \"Weekly Shonen Jump\" del 6 marzo 1989 in coda alla prima parte del capitolo 70 del manga (ambientato all'inizio della serie di Hades).\nDistribuzione.\nIl film ha debuttato nelle sale giapponesi il 18 marzo 1989 (stesso giorno del terz'ultimo episodio della serie TV).\nEdizione italiana.\nCome i precedenti film, anche \"L'ultima battaglia\" presenta sia un adattamento fedele a quello utilizzato nella serie TV (con i dialoghi curati da Irene Cantoni e Stefano Cerioni), sia uno pi\u00f9 fedele all'originale. La prima versione \u00e8 stata poi trasmessa da Italia 1 nei primi anni 2000, assieme alla serie TV.\nIl primo doppiaggio vede il ritorno dei doppiatori storici sia per i protagonisti che per Nettuno ed Apollo (fa eccezione Discordia, doppiata in questo film da Caterina Rochira e non da Maddalena Vadacca). A differenza degli altri film non sono presenti grandi cambiamenti di nome fra i nuovi antagonisti, ad esclusione del demone Moa (ribattezzato nella versione italiana Molock). Fu anche il primo film dei Cavalieri rilasciato a seguito del fallimento della Granata Press da parte di Dynamic Italia nel 1996. Il doppiaggio \u00e8 avvenuto sia presso lo Studio P.V. di Milano (per le voci dei protagonisti e delle divinit\u00e0 apparse nelle precedenti pellicole) che presso la Cooperativa Eddy Cortese di Roma (per il doppiaggio di Lucifero ed i suoi demoni), rispettivamente sotto la doppia direzione di Ivo De Palma e Fabrizio Mazzotta, il quale successivamente lament\u00f2 intromissioni nella scelta di Alessandra Di Sanzo come voce di Lucifero da parte di suo fratello Francesco, allora responsabile di Dynamic.\nLa seconda edizione italiana (intitolata \"Saint Seiya - Seiya il sacro guerriero - I combattenti dell'ultima guerra sacra\") \u00e8 stata rilasciata sempre da Dynamic Italia in edizione home video, insieme ad un ridoppiaggio completo degli altri tre film con un cast completamente nuovo, l'uso di nomi e termini originali ed un nuovo adattamento curato da Valerio Manenti. Come la precedente edizione, anche quest'ultima presenta un doppiaggio effettuato in parte a Milano presso lo studio Logos con la direzione di Manenti, ed una a Roma presso la SEFIT-CDC diretto da Isabella Pasanisi.\nEdizioni home video.\nIl film venne distribuito per la prima volta in formato VHS da parte della Dynamic con il primo doppiaggio nel 1996. Fra il 1999 ed il 2000 venne rilasciata la seconda edizione italiana in videocassetta, la quale conteneva vari extra come la versione karaoke delle sigle originali. Nel 2002 la Dynamic rilasci\u00f2 poi un'edizione in \"Memorial Box\" che comprende le rispettive VHS dei quattro film. A novembre 2006 la Yamato Video ha rilevato i diritti dei primi quattro film, pubblicandoli per la prima volta in DVD con doppio audio italiano e originale giapponese ."}
{"id": "497434", "revid": "640091", "url": "https://it.wikipedia.org/wiki?curid=497434", "title": "Carere debet omni vitio qui in alterum dicere paratus est", "text": "Carere debet omni vitio qui in alterum dicere paratus est \u00e8 un motto in lingua latina traducibile con: \"Deve essere privo di ogni vizio chi si appresta a criticare un altro\".\nLa frase \u00e8 contenuta in un'orazione contro Sallustio attribuita a Marco Tullio Cicerone.\n\u00c8 inscritta alla base dell\"Uomo di pietra\", scultura romana posta a Milano e indicata anche con i nomi dialettali \"Scior Carera\" (da \"Carere\", prima parola dell'iscrizione) e \"Omm de preja\".\nLa morale della frase \u00e8 semplice e anticipa il detto biblico del \"Chi \u00e8 senza peccato scagli la prima pietra\"; poich\u00e9: \"affinch\u00e9 si possa criticare il prossimo occorrerebbe essere prima privi di ogni tipo di difetto\"."}
{"id": "497435", "revid": "919135", "url": "https://it.wikipedia.org/wiki?curid=497435", "title": "Teoremi di Pappo-Guldino", "text": "In matematica, i teoremi di Pappo-Guldino (o teoremi del centroide di Pappo) sono due teoremi collegati che permettono di calcolare la superficie (primo teorema) e il volume (secondo teorema) di solidi di rotazione, quando si conoscono le coordinate del baricentro.\nPrimo teorema.\nL'area di una superficie di rotazione ottenuta ruotando una curva piana formula_1 di un angolo formula_2 attorno ad un asse ad essa complanare \u00e8 pari a\ndove formula_4 \u00e8 la distanza del baricentro della curva dall'asse attorno a cui ruota e formula_5 \u00e8 la lunghezza di formula_1.\nSecondo teorema.\nIl volume di un solido di rotazione formula_7 ottenuto ruotando una figura piana formula_8 di un angolo formula_2 attorno ad un asse ad essa complanare \u00e8 pari a\ndove formula_4 \u00e8 la distanza del baricentro della figura piana dall'asse attorno a cui ruota e formula_12 \u00e8 l'area di formula_8."}
{"id": "497439", "revid": "1315817", "url": "https://it.wikipedia.org/wiki?curid=497439", "title": "Luigi Valentino Brugnatelli", "text": "Biografia.\nNato a Pavia, frequent\u00f2 ivi la Scuola di Farmacia creata dal conte Carlo Giuseppe di Firmian e fu allievo di Giovanni Antonio Scopoli. Laureatosi nel 1784 in Medicina con una tesi sull'analisi chimica dei succhi gastrici (fu allievo, tra l'altro, di Lazzaro Spallanzani), esercit\u00f2 per qualche tempo la professione medica, senza per\u00f2 trascurare i suoi interessi per la chimica, esortato dal suo maestro, Giovanni Antonio Scopoli, con saltuaria attivit\u00e0 di insegnamento nell'ateneo pavese, in cui divenne titolare dell'insegnamento di Chimica nel 1796 (nel 1813 ne divenne rettore).\nAmico personale di Alessandro Volta, lo accompagn\u00f2 a Parigi nel 1801 per illustrare l'invenzione della pila. Nel 1802 effettu\u00f2 con successo i primi esperimenti di doratura mediante galvanoplastica, di cui \u00e8 oggi riconosciuto il vero inventore.\nImprenditore editoriale, Brugnatelli ebbe un ruolo molto importante nello stimolare le pubblicazioni scientifiche in Italia, contribuendo a diffondervi conoscenze avanzate di chimica, fisica e scienze naturali.\nFu il primo ad adottare e a far conoscere in Italia le nuove teorie e la nuova nomenclatura introdotta nella chimica da Lavoisier. Tent\u00f2 di introdurre a sua volta nuovi concetti e nuova terminologia (per esempio, al posto di \"azoto\" \"senza vita\" propose dapprima \"fossigeno\" \"generatore di luce\" e poi \"septone\" \"putrido\"), ma queste innovazioni, pur con qualche riconoscimento anche all'estero, non vennero in definitiva accolte.\nIl 28 novembre 1790 divenne socio dell'Accademia delle scienze di Torino."}
{"id": "497442", "revid": "46931", "url": "https://it.wikipedia.org/wiki?curid=497442", "title": "Cartel de Cali", "text": ""}
{"id": "497443", "revid": "2128340", "url": "https://it.wikipedia.org/wiki?curid=497443", "title": "Eintracht Frankfurt", "text": "L'Eintracht Frankfurt (tedesco per \"Concordia Francoforte\"), noto in lingua italiana come Eintracht Francoforte, o semplicemente Eintracht, \u00e8 una societ\u00e0 polisportiva tedesca con sede a Francoforte sul Meno, la cui sezione pi\u00f9 conosciuta \u00e8 quella calcistica, fondata l'8 marzo 1899 e militante attualmente nella Bundesliga, la massima divisione del campionato tedesco.\nNella sua storia ha vinto un campionato tedesco (nel 1958-1959) e cinque Coppe di Germania. A livello internazionale si \u00e8 aggiudicato la Coppa UEFA 1979-1980 (sconfitta esterna per 3-2 e vittoria casalinga per 1-0 in finale contro i connazionali del Borussia M\u00f6nchengladbach) ed \u00e8 giunto in finale di Coppa dei Campioni nel 1959-1960, quando fu sconfitto dal .\nIl club, che conta 91\u00a0000 membri, comprende anche altri 17 dipartimenti sportivi. I colori sociali sono il rosso, il bianco e il nero. La squadra di calcio disputa le partite interne alla Deutsche Bank Park, gi\u00e0 Waldstadion, stadio situato nel distretto di Sachsenhausen di Francoforte.\nStoria.\nDalle origini alla seconda guerra mondiale.\nLe origini del club risalgono al 1899, quando vengono fondati sia il \"Frankfurter Fu\u00dfball-Club Viktoria von 1899\", considerato l'originaria squadra di calcio nella storia del club, che il \"Frankfurter Fu\u00dfball-Club Kickers von 1899\". Queste due squadre si uniscono nel maggio 1911 per dar vita al \"Frankfurter FV (Kickers-Viktoria)\", che si unisce a sua volta nel 1920 al club di ginnastica \"Frankfurter Turngemeinde von 1861\" per formare il \"TuS Eintracht Frankfurt von 1861\"; le due squadre si separarono nuovamente nel 1927, dando vita al \"Turngemeinde Eintracht Frankfurt von 1861\" e allo \"Sportgemeinde Eintracht Frankfurt (FFV) von 1899\".\nPrima della nascita della Bundesliga il campionato tedesco \u00e8 composto da vari tornei locali e regionali, che selezionano le squadre partecipanti alla fase nazionale ad eliminazione. L'Eintracht dalla fine degli anni venti accede varie volte alla fase nazionale, dove per\u00f2 non fa mai molta strada. Solo nell'edizione 1931-1932, trascinato anche dai gol del capocannoniere Karl Ehmer giunge alla finale; qui viene per\u00f2 battuto 2-0 dal .\nNel 1933 la Germania nazista riorganizza il calcio tedesco: vengono create sedici \"Gauligen\", e l'Eintracht gioca nella \"S\u00fcdwest\". Qui i rossoneri finiscono quasi sempre nella prima met\u00e0 della classifica, e arrivano a vincere il campionato nel 1938. Si qualificano in questa occasione al campionato nazionale, ma si fermano alle fasi eliminatorie.\nDal dopoguerra alla Bundesliga.\nDopo la seconda guerra mondiale il formato del campionato non cambia di molto, con l'Eintracht viene inserito nell'Oberliga S\u00fcd. I rossoneri vincono questo torneo una prima volta nel 1953 e sono secondi l'anno successivo; in questi due anni la squadra partecipa al campionato nazionale, ma senza troppa fortuna. Nell'estate del 1954 si disputa il campionato mondiale di calcio, vinto dalla nazionale tedesca occidentale a cui appartiene anche Alfred Pfaff. I rossoneri vincono nuovamente l'Oberliga nel 1959 e a questa vittoria segue il titolo tedesco, ottenuto sconfiggendo in finale il Kickers Offenbach per 5-3.\nDopo la vittoria del campionato, i tedeschi partecipano alla Coppa dei Campioni 1959-1960; arrivati in semifinale, sconfiggono per 12-4 i Rangers nel doppio confronto e accedono cos\u00ec alla finale del 18 maggio 1960 a Glasgow, davanti a 127 621 spettatori. La partita vede opposti ai rossoneri i vincitori di tutte le quattro edizioni precedenti del torneo, gli spagnoli del . I rossoneri, che possono contare sul trio d'attacco formato da Richard Kre\u00df, Dieter Lindner e Erwin Stein si portano in vantaggio con Kre\u00df, ma successivamente subiscono due gol di Alfredo Di St\u00e9fano e quattro di Ferenc Pusk\u00e1s. Alla fine l'incontro finisce 7-3 per i madrileni: segna infatti un altro gol Di St\u00e9fano, mentre per i tedeschi va due volte a segno Stein. \u00c8 la finale con pi\u00f9 reti della manifestazione.\nL'esperienza in Bundesliga.\nLa stagione 1963-1964 segna la nascita della Bundesliga. L'Eintracht \u00e8 una delle sedici formazioni che prende parte al nuovo campionato e nella prima edizione si classifica terzo, ottenendo il suo miglior risultato di sempre; nella stessa stagione arriva a disputare la finale della coppa nazionale, dove \u00e8 sconfitto dal Monaco 1860.\nI tedeschi partecipano nelle stagioni successive alla Coppa delle Fiere, ottenendo in questa competizione un risultato di tutto rispetto: il raggiungimento delle semifinali nell'edizione 1966-1967, dove sono sconfitti dai futuri vincitori della Dinamo Zagabria. Solo quattro anni pi\u00f9 tardi, per\u00f2, al termine del campionato 1970-1971, la squadra finisce quindicesima ad un solo punto dalla zona retrocessione. Tuttavia gi\u00e0 l'anno seguente l'Eintracht si classifica al quinto posto, garantendosi in questo modo la partecipazione alla Coppa UEFA 1972-1973, dove affronta subito la squadra che sar\u00e0 poi campione, il Liverpool, da cui viene eliminato.\nIl primo trofeo nazionale, la coppa, la squadra di Francoforte lo vince nella stagione 1973-1974 battendo l'Amburgo per 3-1 ai tempi supplementari; in estate anche J\u00fcrgen Grabowski e Bernd H\u00f6lzenbein si laureano campioni del mondo con la nazionale tedesca occidentale, mentre i rossoneri si aggiudicano la coppa nazionale anche nell'edizione successiva. Grazie a questo successo la squadra partecipa alla Coppa delle Coppe 1975-1976 e raggiunge un'altra volta le semifinali in una manifestazione europea: viene qui eliminata dal West Ham.\nL'Eintracht vince un trofeo continentale nella stagione 1979-1980, quando, allenato da Friedel Rausch, mette in bacheca la Coppa UEFA; tra i giocatori c'\u00e8 anche Karl-Heinz K\u00f6rbel, il giocatore con pi\u00f9 presenze in Bundesliga. I tedeschi eliminano durante il loro cammino anche il Feyenoord e arrivano poi in semifinale, dove trovano altre tre squadre della Germania Ovest; eliminano prima il Bayern, poi sconfiggono in finale la compagine detentrice del trofeo, il Borussia M\u00f6nchengladbach.\nNella stagione 1980-1981 l'Eintracht vince per la terza volta la coppa nazionale e l'anno successivo viene eliminato ai quarti della Coppa delle Coppe 1981-1982 dal Tottenham. In Bundesliga, per\u00f2, negli anni a seguire la squadra si trova spesso nella parte inferiore della graduatoria, tanto che nella stagione 1983-1984 si si vede costretta a disputare lo spareggio promozione-retrocessione contro il per evitare la caduta in seconda serie. L'Eintracht sconfigge i rivali per 6-1 nel doppio confronto, ma un'analoga situazione si verifica nella stagione 1988-1989: questa volta ad essere sconfitto \u00e8 il Saarbr\u00fccken. Intanto nel 1989 i rossoneri, con la vittoria della quarta coppa nazionale dell'anno precedente, raggiungono un'altra volta i quarti di finale in Coppa delle Coppe; qui sono eliminati dai campioni in carica del Mechelen.\nAnni novanta.\nGli anni novanta si aprono con il terzo posto ottenuto nel campionato 1989-1990, con J\u00f8rn Andersen capocannoniere; nell'estate seguente Uwe Bein diventa campione del mondo con la nazionale tedesca occidentale. In seguito la squadra francofortese centrer\u00e0 altri due terzi posti, nel 1991-1992, a soli due punti dai campioni dello , e nel 1992-1993. Sempre in questo periodo i tedeschi raggiungono per due volte i quarti di finale in Coppa UEFA, nella stagione 1993-1994 e in quella successiva; curiosamente vengono eliminati in entrambi i casi dalla squadra che sar\u00e0 vicecampione, rispettivamente il Casino Salisburgo e la Juventus, ma riescono ad eliminare il Napoli.\nDopo gli eventi turbolenti della stagione 1994-1995, tra cui la sospensione dei giocatori Jay-Jay Okocha, Anthony Yeboah e Maurizio Gaudino voluta dal tecnico Jupp Heynckes, la stagione 1995-1996 inizia con l'allenatore Charly K\u00f6rbel, che aveva sostituito Heynckes gi\u00e0 nell'aprile 1995. Le aspettative riposte sulla squadra sono grandi, vista la campagna di rafforzamento che ha previsto gli arrivi di Markus Schupp, Johnny Ekstr\u00f6m e il rientrante Maurizio Gaudino. Prima dell'inizio del campionato la squadra perde i quarti di finale della Coppa Intertoto contro il di Bixente Lizarazu e Zin\u00e9dine Zidane (3-0). Il primo turno della Coppa di Germania vede una vittoria di misura (2-1) contro il e dopo la quinta giornata di campionato l'Eintracht \u00e8 secondo in Bundesliga, per poi scivolare al quinto posto. La discesa prosegue malgrado l'arrivo, nel settembre 1995, dell'attaccante Ivica Mornar dall'. L'eliminazione dalla coppa nazionale giunge gi\u00e0 al secondo turno contro il in malo modo (1-5), mentre nelle successive cinque partite di campionato l'Eintracht ottiene un solo punto e scivola al sedicesimo e terzultimo posto della graduatoria, ma vincendo per 4-1 contro il quotato il Francoforte sembra porsi alle spalle la crisi. Rinforzata in parte la difesa con l'arrivo, a dicembre, di Ned Zeli\u0107 dal , l'Eintracht risale al decimo posto, ma una nuova crisi \u00e8 alle porte: dalla diciottesima alla ventinovesima giornata arriva una sola vittoria e dopo la sconfitta casalinga contro il il tecnico Charly K\u00f6rbel \u00e8 rimpiazzato da Dragoslav Stepanovi\u0107, che non riesce, tuttavia, ad invertire la rotta. La stagione si conclude a quota 32 punti, con il diciassettesimo e penultimo posto e la prima retrocessione della storia del club. Ad accompagnare l'Eintracht in Zweite Bundesliga c'\u00e8 anche il , un'altra delle squadre che fino a quel momento aveva sempre militato in Bundesliga. Il declino sportivo si accompagna a quello amministrativo: i soci ritirano la fiducia al presidente Matthias Ohm e poco dopo si dimette anche il tesoriere Erbs. In estate il portiere dell'Eintracht Andreas K\u00f6pke vincer\u00e0 da titolare il con la nazionale tedesca.\nLa prima stagione in Zweite Bundesliga \u00e8 deludente per l'Eintracht, che alla fine del girone d'andata si ritrova financo in zona retrocessione, al quindicesimo posto, mentre in Coppa di Germania \u00e8 eliminato gi\u00e0 al secondo turno dai rivali di campionato del . La panchina passa da Dragoslav Stepanovi\u0107 a Horst Ehrmantraut, che riesce a risollevare la squadra nel girone di ritorno, risalendo sino al settimo posto finale. Nel 1997-1998 l'Eintracht riguadagna la massima serie vincendo il campionato di seconda divisione con tre punti di vantaggio sul , subendo solo 4 sconfitte in 34 giornate.\nTornato in massima divisione per la stagione 1998-1999, l'Eintracht vive un'annata travagliata. Dopo il licenziamento Ehrmantraut, a dicembre prende le redini della squadra Bernhard Lippert, che \u00e8 sostituito da Reinhold Fanz, avvicendato a sua volta da J\u00f6rg Berger. La compagine del Meno si ritrova all'ultima giornata a non essere ancora matematicamente salva, ma poi la vittoria per 5-1 sui campioni uscenti del Kaiserslautern e la contemporanea sconfitta interna del Norimberga fanno s\u00ec che a retrocedere sia proprio quest'ultima squadra a causa degli scontri diretti sfavorevoli. Decisivo \u00e8 per l'Eintracht il gol all'89\u00ba minuto del norvegese Jan \u00c5ge Fj\u00f8rtoft. Nel marzo 1999 il club celebra il proprio centenario dandosi un nuovo stemma: la tradizionale aquila rossa torna, in veste leggermente modificata, dopo diciannove anni (dal 1980 il sodalizio utilizzava come logo un'aquila stilizzata in bianco e nero).\nAnni duemila.\nNel 1999-2000 il club viene penalizzato di due punti dalla federcalcio tedesca per violazioni finanziarie, ma, dopo il cambio di allenatore da J\u00f6rg Berger a Felix Magath (nominato tecnico il 27 dicembre 1999), si salva grazie alla vittoria in extremis per 2-1 sulla diretta concorrente all'ultima giornata, riuscendo a chiudere con quattro punti di vantaggio sulla zona retrocessione e come terza squadra per rendimento nel girone di ritorno. La nuova retrocessione arriva, tuttavia, al termine della Bundesliga 2000-2001. Nonostante un inizio positivo nelle prime cinque giornate, la squadra subisce sei sconfitte consecutive che conducono al licenziamento dell'allenatore Felix Magath il 29 gennaio 2001. In panchina subentra il direttore sportivo Rolf Dohmen, che guida la compagine del Meno in dieci partite, fino alla nomina di Friedel Rausch, che non riesce a scongiurare la caduta in seconda serie.\nLa stagione 2001-2002 si conclude per l'Eintracht con il settimo posto in seconda serie, ma alla fine del torneo emerge nel bilancio del club un buco di 8 milioni di euro e la squadra rischia l'esclusione dal successivo campionato di seconda divisione. Il 17 luglio 2002 la Corte d'appello federale respinge il ricorso presentato dall', che, retrocesso in terza serie sul campo, ha presentato domanda di riammissione in seconda serie al posto dell'Eintracht, di cui ha chiesto la retrocessione d'ufficio per un errore nei documenti di licenza. L'Eintracht rimane cos\u00ec in seconda serie.\nLa stagione 2002-2003 si apre con l'ascesa alla presidenza di Volker Sparmann, che passa dal consiglio di sorveglianza al consiglio di amministrazione. L'Eintracht allenato da Willi Reimann riesce a tornare in Bundesliga non senza patemi: dopo essere stata ai vertici della classifica per quasi tutta l'annata, alla trentunesima giornata, a causa della sconfitta sul campo del , la squadra scivola al quinto posto, ma ottiene comunque la promozione all'ultima giornata con due gol segnati a tempo scaduto nella partita vinta per 6-3 contro il , risultato che consente all'Eintracht di agguandare il terzo posto finale. In Coppa di Germania la compagine di Francoforte elimina il , ma esce al secondo turno contro l'.\nNella stagione 2003-2004 di Bundesliga l'Eintracht Francoforte si batte per non retrocedere, ma invano. Uscita dalla Coppa di Germania contro il al secondo turno (dopo aver eliminato il ), nel girone di ritorno di campionato vince solo tre volte. Peter Schuster \u00e8 rimpiazzato da Heiko Beeck nel ruolo di amministratore delegato, prima dell'insediamento, nel dicembre 2003, di Heribert Bruchhagen. Nella finestra invernale di calciomercato la squadra si rinforza e ottiene tre vittorie e due pareggi all'inizio del girone di ritorno, ma tutto sar\u00e0 inutile. Il 20 marzo 2004, a causa delle vibranti proteste contro il quarto uomo Thorsten Schriever nella partita persa per 0-2 contro il , l'allenatore Willi Reimann \u00e8 punito con una squalifica di cinque partite e un'ammenda di 25.000 euro. Nella seconda met\u00e0 del girone di ritorno l'Eintracht vive una crisi di risultati culminata nel sedicesimo posto finale, che vuol dire terza retrocessione della storia in seconda serie.\nNell'estate del 2004 assume la guida tecnica dell'Eintracht Friedhelm Funkel, che imposta l'organico su un nugolo di giovani arrivati in prestito. Dopo una brutta partenza in Zweite Bundesliga (quattordicesimo posto dopo undici giornate), la squadra risale fino a ritrovarsi quinta prima della pausa invernale e nel girone di ritorno risulta la squadra che ha guadagnato pi\u00f9 punti. Alla 34\u00aa giornata arriva la promozione in massima serie, grazie ad una vittoria per 3-0 contro il . In Coppa di Germania la squadra elimina e , per poi perdere per 0-2 contro lo , futuro finalista di coppa.\nNella stagione 2005-2006 di Bundesliga il neopromosso Eintracht disputa un girone d'andata fruttuoso, concluso al decimo posto con 21 punti. Malgrado una seconda parte di stagione in affanno (seconda peggiore squadra del girone di ritorno), la squadra del Meno riesce a ottenere la salvezza alla 33\u00aa e penultima giornata, per poi chiudere il campionato al quattordicesimo posto, con 36 punti. Molto positivo \u00e8 il percorso nella coppa nazionale, nella quale l'Eintracht raggiunge persino la finale eliminando (2-1), (6-0), (5-2), (3-1) e (1-0). In finale, il 29 aprile 2006, \u00e8 sconfitto per 1-0 dal Bayern Monaco, che vince anche il campionato, liberando cos\u00ec un posto nelle coppe europee per la finalista di DFB-Pokal, l'Eintracht, che pertanto si qualifica per la Coppa UEFA per la prima volta dal 1994.\nNella stagione 2006-2007 l'Eintracht torna dunque a giocare in Coppa UEFA, dove, superato il nel preliminare, arriva alla fase a gruppi. Con una sconfitta interna contro il (1-2) e tre pareggi contro (1-1 esterno), (0-0 interno) e (2-2 esterno) in quattro partite, \u00e8 eliminato a causa dell'ultimo posto nel girone. In Coppa di Germania raggiunge la semifinale, dove \u00e8 eliminato dal , mentre in campionato ottiene la salvezza. Inizia con una vittoria e sette pareggi nelle prime otto partite di Bundesliga e alla fine del girone di andata si ritrova decimo con 20 punti, proprio come l'anno precedente. La seconda parte della stagione, segnata da punti persi a causa di molti gol subiti negli ultimi minuti, inizia con sei partite senza vittorie e la caduta in zona retrocessione. L'esonero di Funkel sembra dare la svolta alla stagione: con le vittorie contro (4-0) e (2-1) alla terzultima e alla penultima giornata, la squadra si salva. Il piazzamento finale \u00e8 il quattordicesimo posto con 40 punti, equamente bilanciati tra quelli ottenuti in casa (20) e in trasferta (20).\nNella stagione 2007-2008 l'Eintracht fa registrare il miglior piazzamento degli ultimi tredici anni, il nono posto, che era stato ottenuto l'ultima volta nella stagione 1994-1995. In Coppa di Germania elimina l' (4-1), ma esce al secondo turno contro il poi finalista (1-2). Il campionato comincia bene, con quattro vittorie e due sconfitte nelle prime nove partite. Dopo la pesante sconfitta sul campo del (5-1) inanella una serie di sette risultati utili consecutivi. Concluso il girone d'andata al nono posto con 23 punti, nella pausa invernale ingaggia Caio e Martin Fenin rispettivamente per 4 e 3,5 milioni di euro, stabilendo due dei tre acquisti pi\u00f9 costosi nella storia del club. Nelle prime nove partite del girone di ritorno ottiene 19 punti, arrivando alla 26\u00aa giornata in settima posizione, a tre punti dalla zona Champions. Nelle restanti otto partite, tuttavia, ottiene solo quattro punti, chiudendo la stagione in nona posizione, la migliore dal 1994-1995, con 46 punti, di cui 28 in casa e 18 in trasferta.\nNella stagione 2008-2009 l'obiettivo stagionale \u00e8 ottenere pi\u00f9 dei 46 punti dell'anno precedente, ma non \u00e8 raggiunto. In Coppa di Germania perde in casa per 1-2 contro l' ed \u00e8 eliminato al secondo turno. Il campionato inizia con sette partite consecutive senza vittorie, il che provoca aspre critiche all'indirizzo di Friedhelm Funkel da parte dei tifosi. Con tre vittorie nelle successive quattro partite l'Eintracht raggiunge nuovamente la met\u00e0 della classifica e chiude il girone d'andata con 19 punti, al dodicesimo posto. Nel girone di ritorno l'Eintracht delude di frequente, facendo registrare solo tre vittorie. Si tratta del peggiore girone di ritorno di tutti i club della Bundesliga, con soli 14 punti ottenuti. Malgrado la conquista della salvezza, l'Eintracht annuncia la separazione da Funkel gi\u00e0 prima della fine della stagione, alla vigilia dell'ultima giornata. La stagione \u00e8 chiusa al tredicesimo posto, con 33 punti. Nonostante le prestazioni deludenti, si tratta del secondo miglior piazzamento dell'Eintracht dal 1994-1995.\nAnni duemiladieci.\nIl 5 giugno 2009 \u00e8 nominato allenatore Michael Skibbe. In Coppa di Germania, dopo le vittorie contro i rivali locali del Kickers Offenbach e dell'Alemannia Aquisgrana, nel secondo turno la squadra esce di scena contro il Bayern Monaco (0-4). In campionato la partenza \u00e8 buona, con l'imbattibilit\u00e0 estesa alle prime sette giornate. Il girone d'andata si conclude con 24 punti e il decimo posto, per il miglior girone d'andata dal 1993-1994. Anche nella seconda parte della stagione la squadra ha successo e battaglia per un piazzamento utile per la qualificazione alle coppe europee. Un calo accusato prima della fine della stagione (solo due punti nelle ultime cinque partite), provoca tuttavia lo scivolamento al decimo posto finale. Prima della pausa invernale del campionato la squadra era decima con 46 punti.\nLa retrocessione in seconda serie arriva nuovamente al termine della stagione 2010-2011. L'inizio di stagione \u00e8 negativo, con soli tre punti nelle prime cinque giornate e lo scivolamento in piena zona retrocessione, ma l'Eintracht disputer\u00e0 uno dei migliori gironi di andata nella storia del club, concluso al settimo posto con 26 punti, sulla spinta dei gol del neoacquisto greco Theofan\u012bs Gekas (saranno 14 in stagione). Nel girone di andata i rossoneri riescono anche a sconfiggere per 1-0 i futuri campioni del alla diciassettesima giornata, la squadra inizia il girone di ritorno con otto partite consecutive senza riuscire a segnare, per un totale di dieci partite di fila senza vittorie. Da qui alla fine del campionato l'Eintracht vince una sola partita, quella con il St. Pauli, che sar\u00e0 anch'esso retrocesso. A nulla serve l'esonero di Skibbe, avvenuto il 22 marzo 2011. Il successore Christoph Daum non \u00e8 in grado di salvare l'Eintracht, che stabilisce un nuovo record negativo, con soli 8 punti ottenuti nel girone di ritorno.\nIl 16 maggio 2011 Daum si dimette dalla guida tecnica del club, che il 31 maggio passa nelle mani di Armin Veh. Sotto la sua guida la squadra torna immediatamente in Bundesliga vincendo il campionato di Zweite Bundesliga 2011-2012 con largo anticipo, il 23 aprile 2012 battendo per 3-0 l'Alemannia Aquisgrana. Alex Meier \u00e8 capocannoniere del torneo con 17 gol insieme a Olivier Occ\u00e9an del e Nick Proschwitz del .\nL'Eintracht disputa il campionato 2012-2013 di Bundesliga ad alti livelli e, dopo aver occupato a lungo il quarto posto valevole per l'accesso ai preliminari di Champions League, i rossoneri chiudono il campionato al sesto posto, qualificandosi cos\u00ec per i play-off dell'Europa League 2013-2014. Nel 2013-2014 l'Eintracht si qualifica per la fase gruppi di Europa League, che conclude al primo posto del proprio raggruppamento. Ai sedicesimi di finale \u00e8 eliminato dal Porto: ad Oporto l'incontro finisce 2-2, ma il 3-3 a Francoforte sul Meno premia i portoghesi, che avanzano grazie alla regola dei gol fuori casa. Il campionato \u00e8 chiuso al tredicesimo posto.\nDopo il nono posto dell'anno seguente, nella stagione 2015-2016 l'Eintracht chiude, con il subentrato tecnico Niko Kova\u010d, il campionato al terzultimo posto, ma riesce a ottenere la salvezza dopo aver vinto lo spareggio promozione-retrocessione contro il . Nella stagione successiva i rossoneri chiudono in undicesima posizione e riescono a raggiungere la finale della Coppa di Germania, ma vengono battuti dal . \nNella stagione 2017-2018 l'Eintracht chiude il campionato all'ottavo posto, ma riesce ad aggiudicarsi la quinta coppa nazionale della sua storia, la prima dopo trent'anni, grazie alla vittoria per 3-1 in finale contro il favorito , assicurandosi cos\u00ec un posto in Europa League per l'anno successivo.\nL'annata 2018-2019, la prima dell'allenatore austriaco Adi H\u00fctter, si apre con la sconfitta (5-0) contro il Bayern Monaco nella gara che assegna la Supercoppa di Germania. Il cammino in Europa League dell'Eintracht prosegue invece molto bene: la squadra conclude il proprio girone al primo posto a punteggio pieno (unico club della competizione a riuscirvi assieme al ) ed elimina lo ai sedicesimi d\u00ec finale, l'Inter agli ottavi e il ai quarti, per poi arrendersi in semifinale contro il solo ai tiri di rigore (dopo due pareggi). In campionato l'Eintracht si piazza al settimo posto. \nAnni duemilaventi.\nPi\u00f9 complicata \u00e8 la stagione 2019-2020, nella quale la squadra, a causa del nono posto finale, non riesce a centrare la qualificazione alle coppe europee e viene eliminata agli ottavi di finale dell'Europa League (giocata nel mese di agosto e a porte chiuse a seguito della sospensione di tutte le competizioni UEFA per evitare l'espansione della pandemia di COVID-19) dal , che si impone in entrambi i match (3-0 all'andata e 1-0 al ritorno). Decisamente migliore quella 2020-2021, dove l'Eintracht finisce quinto a un punto dal quarto posto e con gran parte del girone di ritorno in zona Champions.\nColori e simboli.\nLo stemma della squadra deriva dal simbolo della citt\u00e0 di Francoforte sul Meno, un'aquila imperiale del XIII secolo.\nIl simbolo ha subito lievi cambiamenti fino al 1980, quando si decise di porre nello stemma un'aquila bianca e nera stilizzata. Nel 1999, in occasione del centenario del club, la dirigenza decise di ripristinare un'aquila pi\u00f9 tradizionale. Dal 2006 l'Eintracht ha una mascotte, l'aquila dorata \"Attila\" del vicino zoo di Hanau, molto popolare tra i tifosi.\nI colori sociali sono rosso, nero e bianco e derivano da quelli dei club fondatori dell'Eintracht, il \"Frankfurter FC Viktoria\" e il \"Frankfurter FC Kickers\", che indossavano rispettivamente maglia rossonera e maglia bianconera. Il rosso e il bianco sono mutuati dallo stemma cittadino, mentre il bianco e il nero campeggiano nello stemma della Prussia. Alla fusione i due club decisero di adottare i colori di entrambi i sodalizi. Dato che il , vicino club rivale, adotta il rosso e il bianco, l'Eintracht evita di adottare tale divisa e preferisce giocare in tenuta rossonera o bianconera.\nI giocatori della squadra sono soprannominati \"Die Adler\" (le Aquile). Un nomignolo ancora popolare tra i tifosi \u00e8 \"SGE\", acronimo del vecchio nome del club, \"Sportgemeinde Eintracht\" (Frankfurt), tedesco per \"Comunit\u00e0 Sportiva Concordia\".\nIl soprannome \"Launische Diva\" (diva lunatica) era diffuso nei primi anni '90, quando la squadra era nota perch\u00e9 riusciva a battere spesso squadre pi\u00f9 quotate, ma era poi sconfitta non di rado da compagini pi\u00f9 deboli.\nStrutture.\nStadio.\nDal 1925 il club disputa le proprie gare interne nel Deutsche Bank Park, che pu\u00f2 ospitare 51.500 spettatori ed \u00e8 dotato di un tetto retrattile che pu\u00f2 coprire interamente il campo. Noto nel tempo anche come \"Waldstadion\" e \"Commerzbank-Arena\" sorge a Francoforte, pi\u00f9 precisamente nel distretto di Sachsenhausen.\nNella sua storia \u00e8 stato generalmente utilizzato per ospitare le manifestazioni internazionali che si sono tenute nel Paese. In particolare si sono disputati qui cinque incontri del , tra cui quello decisivo per l'accesso alla finale tra la padrona di casa e la , ed altrettanti nel 2006; tra questi spicca il quarto di finale tra e . Si sono tenute qui anche due partite del e quattro della FIFA Confederations Cup 2005, tra cui la finale tra e .\nIn passato \u00e8 stato utilizzato anche dal , squadra cittadina di football americano.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1933-1934 alla stagione 2021-2022 compresa, la squadra ha partecipato a:\nPartecipazione alle coppe europee.\nNelle competizioni europee l'Eintracht Francoforte ha ottenuto contro i polacchi del la miglior vittoria in assoluto, un 9-0 nei trentaduesimi della Coppa UEFA 1992-1993, mentre la peggior sconfitta, un 5-0, \u00e8 avvenuta contro i danesi del Br\u00f8ndby nel primo turno della Coppa UEFA 1990-1991.\nAlla stagione 2019-2020 il club ha ottenuto le seguenti partecipazioni alle coppe europee:\nStatistiche individuali.\nPer quanto riguarda le competizioni internazionali, Karl-Heinz K\u00f6rbel \u00e8 il giocatore con pi\u00f9 presenze totali, 48, mentre Bernd H\u00f6lzenbein \u00e8 il miglior marcatore, avendo realizzato 18 reti durante tutta la sua militanza nel club. K\u00f6rbel \u00e8 anche il giocatore con pi\u00f9 presenze in Bundesliga, 602, tutte con la maglia dell'Eintracht, mentre all'ottavo e al decimo posto della classifica generale figurano due giocatori che hanno militato anche in altre squadre, Willi Neuberger e Uli Stein. Per quanto riguarda i gol nel massimo campionato tedesco, H\u00f6lzenbein e Bernd Nickel si trovano rispettivamente all'undicesimo e al quattordicesimo posto.\nTifoseria.\nNel 2007 un sondaggio diede all'Eintracht 10 milioni tra tifosi e simpatizzanti in Germania.. I tifosi dell'Eintracht sono discutibilmente conosciuti come i tifosi pi\u00f9 facinorosi della Germania. Il gruppo ultr\u00e0 del club \u00e8 chiamato \"Ultras Frankfurt (UF97)\" ed \u00e8 stato fondato il 7 luglio 1997.\nGemellaggi e rivalit\u00e0.\nGemellaggi e amicizie.\nLe amicizie pi\u00f9 sentite attualmente sono quelle con i tifosi dell'Atalanta, nata anni fa col gruppo \"Nomadi\" e sviluppatasi nel corso degli anni con tutta la CurvaNord, con i \"Diablos\" del Chemie Leipzig, con gli Ultras Mannheim ed i \"Verr\u00fcckte K\u00f6pfe\" del Wacker Innsbruck.\nRivalit\u00e0.\nL'Eintracht disputa il derby del Meno con l'Offenbacher Kickers. L'altra partita sentita tra i tifosi \u00e8 quella contro il . Vengono considerate come derby anche tutte le altre partite contro squadre assiane. Storicamente, le principali rivalit\u00e0 (maturate negli anni caldi del tifo) sono quelle con Darmstadt e Kassel. A livello europeo non scorre buon sangue neanche con la a causa di visioni politiche contrastanti tra le due tifoserie.\nOrganico.\nRosa 2021-2022.\n\"Rosa aggiornata al 31 gennaio 2022.\""}
{"id": "497452", "revid": "125974765", "url": "https://it.wikipedia.org/wiki?curid=497452", "title": "Carlos Lehder", "text": "Lehder costitu\u00ec il suo impero grazie al traffico di cocaina, con base sull'isola di Norman's Cay, a 210 miglia dalla costa della Florida, a sud delle Bahamas. \u00c8 stata anche accertata la militanza di Lehder, con ruoli primari, nel Movimento Quint\u00edn Lam\u00e9, un'organizzazione di guerriglieri amerindi della Colombia, e nelle Forze Armate Rivoluzionarie della Colombia (FARC). Fu condannato a 115 anni, poi ridotti a 55 quando decise di collaborare ed entrare nel Programma di protezione dei testimoni a inizio degli anni Novanta. Liberato nel giugno 2020, dopo avere scontato 33 anni, si \u00e8 trasferito definitivamente a Berlino, sfruttando il cognome e l\u2019ascendenza tedesca del padre.\nBiografia.\nLe prime attivit\u00e0 e la prigione.\nLehder nasce ad Armenia, nel dipartimento di Quind\u00edo, il 7 settembre del 1949, figlio di Guillermo Lehder (nato Klaus Wilhelm Lehder), un ingegnere civile tedesco, e di Helena Rivas, colombiana, proveniente da una benestante famiglia di gioiellieri originari di Manizales (nel dipartimento di Caldas). Lehder avvi\u00f2 la propria carriera criminale come ricettatore d'auto rubate fra gli Stati Uniti e il Canada e come spacciatore di marijuana. Mentre scontava una sentenza per furto d'auto nella prigione federale di Danbury, nel Connecticut, Lehder decise che, dopo il suo rilascio, avrebbe tratto profitto dal fiorente mercato della cocaina negli Stati Uniti, e reclut\u00f2 il suo compagno di cella e spacciatore d'erba, George Jung, come futuro partner. Jung aveva esperienza nel trasporto di marijuana entrando negli Stati Uniti dal Messico con piccoli aerei, restando al di sotto dei segnali radar e atterrando sui letti di laghi prosciugati.\nIspirato da ci\u00f2, Lehder decise di applicare il concetto al trasporto di coca e form\u00f2 un'alleanza con Jung. Mentre era in prigione si preoccup\u00f2 di imparare e raccogliere quante pi\u00f9 informazioni possibili nel business della cocaina, in modo da trarne il massimo vantaggio una volta uscito. Lehder avrebbe speso ore interrogando il compagno circa il riciclaggio di denaro e il contrabbando. Jung riport\u00f2 che Lehder prendeva costantemente appunti e ne conservava un'infinit\u00e0.\nIl piano definitivo di Lehder era rivoluzionare il commercio di cocaina trasportando la droga negli Stati Uniti usando piccoli aeroplani. In precedenza gli spacciatori dovevano affidarsi a \"muli umani\" che trasportavano la droga contenuta nelle valigie sui normali voli commerciali. Nella visione di Lehder potevano essere trasportati maggiori quantitativi usando piccoli aerei privati, riducendo il rischio d'intercettazioni.\nInizio del suo impero.\nDopo il loro rilascio (per entrambi in libert\u00e0 vigilata) Lehder e Jung misero su una piccola fonte di reddito attraverso il tradizionale contrabbando di narcotici basato sui \"muli\": mandarono due ragazze statunitensi in vacanza pagata ad Antigua per prendervi la cocaina e tornarsene con la droga nelle valigie negli USA. Ripetendo il procedimento un po' di volte, ben presto ebbero abbastanza soldi per comprarsi un aereo.\nUsando un piccolo aereo e un pilota professionista, Lehder e Jung cominciarono a smerciare coca negli Stati Uniti passando per le Bahamas, aumentando le loro risorse finanziarie e stabilendo collegamenti e un rapporto di fiducia coi rifornitori colombiani, dando al contempo mazzette agli ufficiali del governo delle Bahamas in modo da garantirsi immunit\u00e0 politica e giudiziaria. Il loro inusuale metodo di spaccio cominciava ad acquistare credibilit\u00e0.\nFu questa rete di traffico in rapida crescita a diventare famoso col nome di \"Cartello di Medell\u00edn\" (ufficialmente nato nel 1981). La societ\u00e0 Lehder-Jung si occupava del trasporto e della distribuzione, mentre il re colombiano della droga Pablo Escobar si occupava di produzione e rifornimento. Altri elementi del cartello, come i fratelli Ochoa, si occupavano dei contatti politici in Colombia. La violenza senza scrupoli era parte integrante del processo come la cocaina stessa.\nNorman's Cay.\nVerso la fine degli anni 70, i rapporti fra Lehder e Jung iniziarono a incrinarsi, a causa della combinazione fra la megalomania di Lehder, la mancanza di fiducia in lui di Jung, e il piano segreto di Lehder di avere un'isola alle Bahamas da utilizzare come quartier generale per le sue operazioni. Quest'isola era Norman's Cay che allora consisteva in un piccolo porto, uno yacht club, circa 100 abitazioni e una piccola striscia per l'atterraggio aereo. Nel 1978 Lehder cominci\u00f2 ad acquistare le propriet\u00e0, maltrattare e minacciare i residenti. A un certo punto fu trovato alla deriva uno yacht con uno dei proprietari a bordo, morto. Quando Lehder ebbe cacciato la popolazione e cominciato ad assumere il controllo dell'isola, il primo ministro delle Bahamas, Lynden Pindling, il quale si crede abbia intascato ingenti somme in bustarelle da Lehder e soci, non fece nulla. Norman's Cay divenne il dominio privato e senza legge di Lehder. Da quel momento, Jung venne tagliato fuori dalle operazioni e dovette usare i suoi precedenti contatti per mettere su un modesto contrabbando indipendente da Escobar, senza intralciare il traffico di Lehder.\nDal 1978 fino al 1982, Norman's Cay fu il principale centro del contrabbando di droga dei Caraibi, il nascondiglio e il terreno di gioco tropicale di Lehder e soci. La cocaina era importata dalla Colombia dai jet, poi ricaricata in piccoli aerei e distribuita in Georgia, Florida e Carolina del Sud.\nLehder costru\u00ec una pista di atterraggio lunga pi\u00f9 di 1 km, protetta da radar, guardie del corpo e dobermann addestrati. All'apice dell'attivit\u00e0 criminale, sarebbero arrivati a Norman's Cay 3000 kg di cocaina ogni ora, aumentando continuamente il patrimonio di Lehder , gi\u00e0 stimato in miliardi. Lehder si offr\u00ec di pagare il debito estero colombiano per due volte: nel 1978 lo propose al presidente Alfonso L\u00f3pez Michelsen, in cambio di uno spazio libero per il traffico di droga, e nel 1982 tramite Pablo Escobar, allora membro del Congresso, per evitare la sua estradizione. Ma, all'inizio degli anni '80, la DEA prima e la polizia delle Bahamas dopo intervennero sull'isola per smantellare l'impero dei narcos. Lehder, fuggito dall'isola il 10 luglio 1982, lanci\u00f2 sul Parco Clifford di Nassau migliaia di volantini con la scritta \"DEA go home\" (DEA vai a casa), molti dei quali erano banconote da 100 dollari.\nCaduta e fuga.\nIl Cartello era in grado di sopravvivere e di comandare solo con l'aiuto della violenza perpetrata contro politici e giudici. Si crede che Lehder sia stato coinvolto, almeno parzialmente, negli omicidi di 11 giudici della Corte suprema colombiana (in un attacco armato che port\u00f2 alla morte di altre 84 persone), 28 giornalisti e un incalcolabile numero di poliziotti, ufficiali governativi, membri della sua stessa organizzazione, e del ministro della giustizia colombiano Rodrigo Lara Bonilla. \u00c8 stato quest'ultimo omicidio (29 aprile 1984) che ha portato al declino del cartello di Medell\u00edn. La politica di Bonilla era diretta contro le attivit\u00e0 dei cartelli ed il suo omicidio port\u00f2 ad un'importante presa di posizione da parte del governo. Il presidente Belisario Betancur, che si era precedentemente opposto all'estradizione dei signori della droga colombiani negli Stati Uniti, annunci\u00f2 che ora era intenzionato ad estradare questi malviventi. Carlos Lehder era il primo nome della lista.\nMentre i maggiori esponenti del cartello di Medell\u00edn trovarono la protezione di Manuel Noriega a Panama e iniziavano a progettare un'ampia organizzazione l\u00e0, Lehder, non credendo a Noriega, trov\u00f2 protezione in Nicaragua, pagando il regime sandinista. In seguito, ancora fuggitivo, Lehder si reintrodusse in Colombia dove si nascose fra i guerriglieri; apparve brevemente in televisione nel 1985 dove denunci\u00f2 l'imperialismo americano e i trattati estraditivi, giocando con il sentimento del nazionalismo colombiano. Catturato in localit\u00e0 Berracal (Guarne - Antioquia), vicino a Medell\u00edn, nel 1987 \u00e8 stato estradato negli Stati Uniti e condannato a pi\u00f9 135 anni di carcere, ridotti a 55 anni quando \u00e8 diventato un collaboratore di giustizia."}
{"id": "497455", "revid": "1516087", "url": "https://it.wikipedia.org/wiki?curid=497455", "title": "Sensualit\u00e0 a corte", "text": "Sensualit\u00e0 a corte \u00e8 uno sketch comico nato nel 2005 per il programma satirico \"Mai dire luned\u00ec\" di Italia 1, in cui \u00e8 apparso per cinque anni. Nel gennaio 2012 lo sketch \u00e8 stato riproposto nel programma televisivo \"Quelli che il calcio\" in onda su Rai 2, fino a maggio 2013. Nel 2017 \u00e8 apparso nuovamente come parte di \"Rai dire Ni\u00f9s\", nel 2018 nella trasmissione \"Mai dire talk\" e nel 2021 nella trasmissione \"Honolulu\".\nLo sketch, parodia delle fiction televisive, \u00e8 diretto da Marcello Cesena che interpreta anche i panni del protagonista, il \"baronetto\" Jean-Claude. Gli episodi, della durata di circa 4 minuti, si basano sulla ripetizione di uno schema fisso, mentre dalla quinta stagione si presenta uno svolgimento pi\u00f9 libero delle scene. Nei programmi \"Mai dire...\", durante gli sketch, era presente anche il commento con voce fuori campo della Gialappa's Band.\nL'ambientazione nominale della fiction \u00e8 \"Parigi, 1794\" (1799 dall'ottava stagione), ma si tratta di un'informazione umoristica: i protagonisti infatti, interagiscono con pi\u00f9 scenari ed utilizzano spesso elementi tecnologici dei nostri giorni.\nNel 2008 era stata annunciata la realizzazione di un film dedicato alla serie: \"Sensualit\u00e0 a corte - Il film\". Tuttavia, la pellicola non \u00e8 mai stata realizzata.\nPersonaggi e interpreti.\nJean Claude.\nInterpretato da Marcello Cesena, Jean Claude \u00e8 il personaggio principale della storia; \u00e8 un \"baronetto\" omosessuale venticinquenne della nobilt\u00e0 francese di fine Settecento (precisamente la serie \u00e8 ambientata nel 1794, cio\u00e8 durante la rivoluzione, sebbene non vi sia alcun segno della medesima) dai modi raffinati. In ogni puntata si trova in conflitto con la madre; \u00e8 costantemente in cerca del partner di turno, che viene cambiato ad ogni stagione: nella prima \u00e8 Batman (nella serie chiamato Renato), nella seconda Dart Fener (che Jean Claude chiama Stefano), nella terza Diabolik (detto Armando), nella quarta Robin Hood (chiamato Titti) e nell'ultima Wonder Woman, (soprannominata Daiana). Solitamente Jean Claude tenta di aiutare il partner, ma finisce goffamente per metterlo nei guai, e nonostante riceva l'aiuto della madrina, ogni puntata incappa in una disavventura diversa.\nMadre.\nLa dispotica e collerica Madre, interpretata da Simona Garbarino, \u00e8 la causa primaria del disagio di Jean Claude. Non si sa nulla del suo passato, se non che ha sposato il padre di Jean Claude per \"ragioni fiscali\" e che ha partorito Jean Claude e suo fratello a 40 anni. Narcisista all'impossibile, \"Madre\" (non ne conosciamo il nome, tutti la chiamano cos\u00ec) coinvolge Jean Claude nelle sue insoddisfazioni personali, costringendolo senza successo a vedere in lei non una madre, ma una desiderabile adolescente appena pronta alle gioie dell'amore e di nuovi compagni. Quando Jean Claude infrange i tab\u00f9 che lei gli impone, e disvela la sua et\u00e0, la vecchiaia o la goffaggine, sistematicamente lei gli lancia sciagure o a volte tenta di ucciderlo.\nMadrina.\nA frenare gli anatemi di Madre, Jean Claude pu\u00f2 fare conto su Madrina, interpretata da Mauro Pirovano, che ricalca la figura della fata madrina; i suoi consigli, tuttavia, non sono utili quanto si possa pensare. Nella maggior parte degli episodi, infatti, \u00e8 proprio lei a procuragli la morte: di solito i suoi consigli sono troppo vaghi o troppo complicati per Jean Claude, che non esita a fraintendere o che si rivela non all'altezza della situazione. Il baronetto \u00e8 spesso condotto da Madrina in luoghi inospitali in cerca di un posto migliore per vivere (o, nella terza stagione, alla ricerca di un'indefinita \"Belisaria\") o a chiedere aiuto ad un certo \"Ras Tafari Implacable\", che dovrebbe aiutarlo se gli fosse rivolta da Jean Claude una \"domanda intelligente\", prova che il baronetto non esita a fallire; in questi luoghi bizzarri Jean Claude trova sempre una morte assai ingloriosa.\nBatman/Renato, Dart Fener/Stefano e Robin Hood/Titti.\nSe \u00e8 contorta la vita di Jean Claude, la sua sessualit\u00e0 lo \u00e8 ancora di pi\u00f9. Non sembra quasi mai riuscire ad avere un rapporto compiuto n\u00e9 coi suoi partner n\u00e9 con sua moglie Cassandra. Gli uomini di cui si innamora sono personaggi moderni e mascolini (in particolare Renato-Batman e Stefano-Dart Fener), che per\u00f2 nella fiction si rivelano isterici o infantili, e l'intimit\u00e0 fra questi personaggi e il baronetto \u00e8 sempre tragica; Jean Claude ne viene fuori sempre mortificato e spesso \u00e8 causa della morte dei partner, con la complicit\u00e0 del digitale terrestre. Complicato \u00e8 anche il rapporto Titti (alias Robin Hood), cui Jean Claude fa fallire i colpi a causa della sua idiozia. Tutti quanti sono interpretati da Fabrizio Lo Presti.\nDart Fener/Stefano.\nParticolarmente frustrante per Jean Claude \u00e8 il rapporto con Dart Fener (che lui chiama Stefano): il famoso Sith infatti non ricambia minimamente i sentimenti del baronetto, anzi lo detesta apertamente, definendolo spesso \"idiota\", \"cretino\" o \"essere grottesco\". Jean Claude cerca di conquistarlo tramite vari metodi progressivamente sempre pi\u00f9 assurdi, a cui Dart Fener replicher\u00e0 distruggendolo con il lato oscuro della forza. Quando non \u00e8 disturbato da Jean Claude, Dart Fener \u00e8 impegnato in vari progetti di conquista, spesso contro citt\u00e0 italiane (La Spezia, Spoleto, Trento, Segrate, Carugate) o quartieri milanesi (Molino Dorino, Lambrate).\nIl fantasma di Renato.\nA peggiorare il rapporto tra Jean Claude e Madre, nella seconda e terza stagione compare il fantasma di Batman/Renato; lo spirito compare questa volta sempre a viso scoperto ed \u00e8 intenzionato a consigliare il baronetto nei suoi problemi sentimentali. Questo tuttavia non lo aiuta affatto; quando infatti a Jean Claude vengono proposte soluzioni per l'incomunicabilit\u00e0 fra lui e i suoi amanti, queste si rivelano sempre frasi sbagliate, insolenti, inadeguate, e l'azione di Jean Claude si risolve in un disastro di proporzioni immani.\nCassandra.\nCassandra, interpretata da Marcella Silvestri, \u00e8 la ninfomane moglie di Jean Claude, sposata in un matrimonio combinato dal padre di lui per ragioni fiscali. Ella sembra essere l'unica a non accorgersi dell'orientamento sessuale di Jean Claude. Nelle prime puntate Cassandra \u00e8 intenta alla realizzazione di piani diabolici, con l'impiego di fantomatiche arti magiche attorno ad un pentolone in ebollizione. Successivamente, Cassandra cercher\u00e0 inutilmente di trasformare Jean Claude nell'amante dei suoi sogni, tramite incantesimi, medicinali o gadget di dubbia utilit\u00e0 (come uno spray della dottoressa Tirone); i tentativi falliranno tutti miseramente.\nDiabolik ed Eva Kant.\nNella terza stagione Jean Claude si innamora di Diabolik/Armando (Fabrizio Lo Presti), e lo vediamo intromettersi sempre tra lui ed Eva Kant (Francesca Faiella). La fiction si arricchisce cos\u00ec di una nuova coppia e il personaggio dell'amante di Jean Claude acquisisce una certa autonomia. Eva e Diabolik si scambiano in continuazione e ossessivamente apprezzamenti sessuali ed esternazioni del loro eccitamento reciproco. Diabolik inoltre non mostra le isterie dei precedenti personaggi amati da Jean Claude, ma non riesce a controllare le pulsioni della moglie. Ogni volta che parte per un furto, le raccomanda di mettersi in una certa \"posa da letto\" proprio sulla scena del crimine. Alla fine, Jean Claude fa sempre arrestare Diabolik, irrompendo con la sua presenza ingombrante e attivando i sistemi d'allarme.\nWonder Woman/Daiana.\nInterpretata da Fabrizio Lo Presti, \u00e8 la fidanzata di Jean Claude e compare per la prima volta nella quinta stagione. \u00c8 una donna baffuta, dal fisico prorompente e mascolino, da cui per\u00f2 Madre \u00e8 ammaliata, e ritiene il figlio \"rinsavito\" per averle finalmente portato una ragazza a casa. Daiana, millantando lauree in universit\u00e0 inesistenti (per esempio la Sorbona di Gallarate), causa sempre dei disastri che danneggiano Madre e ne incolpa puntualmente Jean Claude. In una puntata della quinta stagione lei stessa si lascia scappare di chiamarsi Ettore, causando le ire di Madre.\nStagioni.\nPrima stagione (2005).\nLa prima stagione conta 8 episodi che mantengono sempre la stessa struttura. Ciascun episodio \u00e8 preceduto da un riassunto degli eventi precedenti.\nLa prima stagione si conclude con il rapimento di Jean Claude da parte degli alieni.\nSeconda stagione (2005).\nLa seconda stagione conta dieci episodi (trasmessi nelle puntate fra il 29 settembre e il 28 novembre) e mantiene essenzialmente la stessa struttura della prima. Nella finzione narrativa, questa stagione viene presentata come trasmessa in 3D, usufruibile grazie a degli occhiali allegati a delle riviste erotiche presentate in ogni episodio, tranne nel primo. Lo schema fisso \u00e8 sempre identico, ma si aggiunge una scena. L'ordine delle scene \u00e8 pi\u00f9 variabile.\nLa stagione si apre con Jean Claude, sopravvissuto al rapimento, inseguito nello spazio da Madre.\nLa sequenza dei vari episodi ricalca in linea di massima quella della stagione precedente.\nLa stagione si conclude con la morte della Madrina sul pianeta Sfighinson e con il dolore di Jean Claude per la perdita.\nTerza stagione (2007).\nAnche la terza stagione (composta da 10 episodi) mantiene la struttura narrativa delle precedenti: anche i protagonisti sono riconfermati. Vengono inoltre introdotte le figure di Diabolik, parodisticamente nuovo amante di Jean Claude, e di Eva Kant.\nLa sigla cambia ad ogni puntata, imitando alcuni film.\nGli episodi seguono la struttura delle stagioni precedenti; unica sequenza parzialmente diversa \u00e8 la seguente:\nQuarta stagione (2008).\nLa quarta stagione conta 7 episodi, trasmessi tra il 25 marzo e il 25 giugno, ed \u00e8 la pi\u00f9 breve in assoluto di Sensualit\u00e0 a Corte. La stagione inizia con l'introduzione di 3 nuovi personaggi: le sorellastre cantanti di Jean Claude Iris e Patrizia, interpretate da Paola &amp; Chiara, e Titti/Robin Hood, nuova fiamma del nostro eroe. Nella quinta puntata appare per la prima volta il gemello di Jean Claude, Jean-Francois, che tutti scambiano per lui. Cambiano anche i dialoghi: invece di minacciare Jean Claude di privarlo di qualcosa, Madre gli rivela che i regali che gli ha fatto sono falsi o imitazioni. La stagione si conclude con Jean Claude che, per la prima volta, si ribella a Madre con un sonoro \"vaffanculo\".\nAnche in questa stagione, la sigla delle diverse puntate varia.\nQuinta stagione (2009).\nLa quinta stagione (composta da 8 episodi) ha inizio nel Convento dove Madre si \u00e8 esiliata dopo che suo figlio l'ha insultata. Andando in visita da Madre, Jean-Claude la informa di essere rinsavito e di essersi cos\u00ec fidanzato con una ragazza: Wonder Woman, alias Daiana. Daiana \u00e8 in realt\u00e0 una donna baffuta, interpretata dallo stesso attore che impersonava i precedenti amanti di Jean-Claude; nonostante ci\u00f2 nessuno sembra farci caso, prestando piuttosto attenzione al suo fisico prorompente. Madre e Jean-Claude, durante i loro consueti litigi, parlano in tedesco e il dialogo viene sottotitolato. La quinta stagione finisce con un gran colpo di scena: Madre, dopo essere stata vittima di uno scherzo organizzato da Jean Claude, cerca di uccidere Jean Claude stesso, strangolandolo, quando all'improvviso interviene un uomo dalla folta barba nera che, dopo aver fermato Madre, rivela a Jean Claude di essere suo padre.\nCome nelle stagioni precedenti, anche la sigla delle puntate della quinta stagione \u00e8 variabile.\nSesta stagione (2012).\nDall'8 gennaio al 13 maggio 2012 Jean Claude, Daiana e Madre sono personaggi fissi del programma Rai \"Quelli che il calcio\", condotto da Victoria Cabello. Alla sua prima apparizione Jean Claude appare in studio come facente parte dei \"Lond\u00f2 Veneziano\", versione cinese dei pi\u00f9 famosi Rond\u00f2 Veneziano.\nGli sketch comprendono sia l'interazione dei personaggi con la conduttrice (con i loro commenti a proposito dello show e dei suoi ospiti), sia la riproposizione di scene \"classiche\" (le maledizioni di Madre, le gaffe di Jean Claude ecc.) a cui viene aggiunta la scena di Jean Claude che reclamizza le \"Tisane del dottor Waller\". Le puntate, dopo un inizio legato all'argomento calcio, sono una rivisitazione dei generi cinematografici e film di tipo fantastico come l'horror e la fantascienza. Durante questa stagione appaiono, in alcuni camei, Alba Parietti, Alberto Scrivano (ex Grande Fratello 9) e la stessa Victoria Cabello. Riappare inoltre il personaggio di Padre.\nSettima stagione (2012-2013).\nDal 16 settembre 2012 al 19 maggio 2013 Jean Claude e Madre ritornano personaggi fissi del programma Rai \"Quelli che il calcio\" condotto da Victoria Cabello, con la settima stagione di \"Sensualit\u00e0 a corte\".\nGli sketch riprendono lo stile che avevano nella precedente edizione del programma; stavolta il tema conduttore degli episodi sono \"Le avventure di Super Cool\" ovvero, secondo la descrizione che ne d\u00e0 Madre, \"un supereroe in calzamaglia rossa e con una gran faccia da cretino\" (nientemeno che Jean Claude in versione supereroe molto imbranato). In questa stagione Jean Claude si improvvisa inoltre autore di varie invenzioni (che si rivelano spesso dei veri e propri flop), mentre il personaggio di Daiana diventa di contorno e viene messa nuovamente in risalto Cassandra, la perfida moglie di Jean Claude, questa volta decisa ad avere \"amore\" da Supercool. Fa il suo ritorno in tre episodi anche Madrina, la quale per\u00f2, invece di comparire da una nube nera come in passato, sembra teletrasportarsi. Nell'ultima puntata Daiana muore uccisa da Madre con una pistola.\nOttava stagione (2018).\nDal 29 novembre 2018 la serie \u00e8 stata riproposta su Italia 1 nella trasmissione \"Mai dire talk\".\nIn questa stagione Madre \u00e8 diventata influencer e Jean Claude brama di ucciderla.\nNona stagione (2021).\nNel 2021 viene diffusa, su Italia 1 (all'interno di \"Honolulu\") e sui canali social di Marcello Cesena, la nona \"stagione\" degli sketch. La nuova stagione parodizza la serie \"Bridgerton\", di cui Madre \u00e8 convinta di fare parte.\nPuntate speciali e spin-off.\nIn \"Mai dire Grande Fratello\" (2006).\nNel corso del 2006, all'interno di \"Mai dire Grande Fratello\", \u00e8 stata inserita una serie di clip che mostra Jean Claude nel confessionale del \"Grande Fratello\". Egli \u00e8 entrato nella casa con Madre e cerca ripetutamente di nominarla per farla uscire, ma senza ottenere risultati. Al baronetto stanno tutti antipatici, specialmente Man-Lo, l'unico personaggio a cui sta simpatica Madre. Le sequenze sono queste:\nPuntata \"Limited Edition\" (2010).\nLa puntata \"Limited Edition\", prodotta espressamente per il web in occasione dei Wind Music Awards 2010, prosegue le avventure di Jean Claude dopo la quinta stagione con l'inserimento del personaggio di Padre. Questi, morente perch\u00e9 affetto da tartaro, preannuncia che Madre diverr\u00e0 una Star Multimediale Internazionale.\nIn \"Rai dire Ni\u00f9s\" (2017).\nNel corso del 2017, all'interno della trasmissione \"Rai dire Ni\u00f9s\", negli sketch delle previsioni meteo, il Colonnello dalla Cintola (interpretato da Marcello Cesena) incontra pi\u00f9 volte Madre, che si convince che lui sia Jean Claude; nel finale si scopre in realt\u00e0 che dalla Cintola non \u00e8 altri che Jean-Fran\u00e7ois, fuggito da un manicomio per raggiungere Madre e tentare di uccidere il fratello."}
{"id": "497461", "revid": "21079", "url": "https://it.wikipedia.org/wiki?curid=497461", "title": "Matrice associata", "text": ""}
{"id": "497467", "revid": "1038459", "url": "https://it.wikipedia.org/wiki?curid=497467", "title": "International Association for Plant Taxonomy", "text": "L'International Association for Plant Taxonomy (IAPT) \u00e8 un'associazione internazionale che si occupa della sistematica vegetale, di tassonomia e nomenclatura botanica. \u00c8 stata fondata il 18 luglio 1950 a Stoccolma.\nPubblica il giornale trimestrale \"Taxon\" () e la serie \"Regnum Vegetabile\" ().\nLe varie edizioni del Codice Internazionale di Nomenclatura Botanica vengono pubblicate come parte dell'ultima serie."}
{"id": "497468", "revid": "10652", "url": "https://it.wikipedia.org/wiki?curid=497468", "title": "IAPT", "text": ""}
{"id": "497469", "revid": "1776051", "url": "https://it.wikipedia.org/wiki?curid=497469", "title": "J\u00f3n \u00d6gmundsson", "text": "Nel 1106 fond\u00f2 la sede episcopale di H\u00f3lar nel nord dell'Islanda, dove fu vescovo fino alla morte e istitu\u00ec una scuola cattedrale.\nBiografia.\nPurista religioso, J\u00f3n fece dello sradicare i residui del paganesimo la sua missione. Ci\u00f2 incluse il cambiare i nomi della settimana. Quindi \"\u00f3\u00f0insdagr\", ossia il \"giorno di Odino\", divenne \"mi\u00f0vikudagr\", ossia il \"giorno di met\u00e0 settimana\" e i giorni di T\u00fdr e di Thor divennero semplicemente il \"terzo giorno\" e il \"quinto giorno\".\nI nomi dati da J\u00f3n ai giorni sono ancora in uso in Islanda ma nonostante il successo di questa riforma J\u00f3n non riusc\u00ec evidentemente a sradicare la memoria degli dei pagani. Infatti oltre un secolo dopo la sua morte furono scritte la Edda in prosa e la Edda poetica, che conservano molte informazioni sulla mitologia norrena.\nJ\u00f3n venne fatto santo locale da un decreto episcopale annunciato durante l'Althing del 1200.\nLa vita e i miracoli di J\u00f3n furono l'oggetto di uno scritto in latino e in norreno."}
{"id": "497470", "revid": "46931", "url": "https://it.wikipedia.org/wiki?curid=497470", "title": "Carlos Lehder Rivas", "text": ""}
{"id": "497471", "revid": "339392", "url": "https://it.wikipedia.org/wiki?curid=497471", "title": "Seicentosessantasei (cristianesimo)", "text": ""}
{"id": "497480", "revid": "67539857", "url": "https://it.wikipedia.org/wiki?curid=497480", "title": "Corsa critica", "text": ""}
{"id": "497486", "revid": "400694", "url": "https://it.wikipedia.org/wiki?curid=497486", "title": "Marina Sirtis", "text": "Biografia.\nNata a Hackney da genitori di origine greca, Marina Sirtis appare nel film di Faye Dunaway \"L'avventuriera perversa\". Interpreta un piccolo ruolo nell'episodio \"I sei Napoleoni\" della serie televisiva \"Le avventure di Sherlock Holmes\", con Jeremy Brett nel ruolo del detective.\nNel 1987 entra a far parte del cast fisso della serie televisiva \"\" nella parte della Betazoide Deanna Troi. Inizialmente la Sirtis avrebbe dovuto interpretare la parte di Macha Hernandez, il capo della sicurezza dell\"Enterprise D\", ruolo andato poi a Denise Crosby, che a sua volta avrebbe invece dovuto interpretare Deanna Troi. Gene Roddenberry decise per\u00f2 di invertire i ruoli, e Macha Hernandez divenne Tasha Yar. La Sirtis ricorda che il giorno che ricevette la chiamata per interpretare il ruolo di Deanna Troi stava facendo le valigie per tornare nel Regno Unito, dato che il suo permesso di soggiorno negli Stati Uniti era scaduto.\nNel 1988 partecipa come ospite ad un episodio della serie per la CBS \"Un detective in corsia\" (\"Diagnosis: Murder\"). Nel 1997 ha interpretato il ruolo di suor Margaret in \"Pianeta Terra - Cronaca di un'invasione\" (\"Earth: Final Conflict\"). Nel 1999 appare nel 10\u00ba episodio ' della sesta stagione di ', sempre nel ruolo di Deanna Troi. \nNel 1996 doppia inoltre il personaggio di D\u00e8mona in \"Gargoyles - Il risveglio degli eroi\".\nNel 2000 appare in \"Stargate SG-1\" nel ruolo della dottoressa russa Svetlana Markov e nel 2001 partecipa come ospite ad un episodio della serie televisiva della BBC \"Casualty\". Nel 2004 prende parte al film \"Crash - Contatto fisico\", vincitore di numerosi premi Oscar. Nel 2005 appare nell'episodio conclusivo di \"\", ancora nel ruolo del consigliere Deanna Troi. Nel 2007 doppia il personaggio della Matriarca Benezia per il gioco di ruolo \"Mass Effect\" per Xbox 360, convertito poi nel 2008 anche per PC. Nel 2009 interpreta la parte di Gretchen in \"The Grudge 3\".\nNel 2019 presta la propria voce per il videogioco \"\", interpretando Carina, uno dei computer di bordo COVAS (\"Cockpit Voice Assistant\"), acquistabili sullo store della Frontier Developments.\nNel 2020 riprende i panni di Deanna Troi in alcuni episodi della serie televisiva ' e ancora nello stesso anno presta la voce al suo personaggio dell'universo di \"Star Trek\" nel decimo e ultimo episodio della prima stagione della serie animata '.\nVita privata.\nIl 21 giugno 1992 l'attrice ha sposato Michael Lamper, divenendo cos\u00ec cittadina statunitense.\nDoppiatrici italiane.\nDa doppiatrice \u00e8 sostituita da:"}
{"id": "497487", "revid": "2135063", "url": "https://it.wikipedia.org/wiki?curid=497487", "title": "Joe Pesci", "text": "\u00c8 noto principalmente per l'interpretazione del mafioso italoamericano Tommy DeVito in \"Quei bravi ragazzi\" di Martin Scorsese, che gli permise nel 1991, di vincere il premio Oscar nella categoria miglior attore non protagonista. Inoltre, ha recitato in altre tre pellicole di Scorsese, \"Toro scatenato\" (1980), ruolo per cui ricevette la prima candidatura al premio Oscar, \"Casin\u00f2\" (1995) e \"The Irishman\" (2019). Per quest'ultimo, nel quale interpreta il boss mafioso Russell Bufalino, riceve le lodi della critica e viene candidato per un terzo Oscar, sempre nella sezione miglior attore non protagonista.\nBiografia.\nJoe Pesci nasce a Newark, nel New Jersey, figlio di Angelo Pesci, autista di carrello elevatore per la General Motors e barista di origini torinesi, e di Maria Mesce, una parrucchiera part-time, originaria di Aquilonia (in provincia di Avellino). Il giovane Joe cresce a Belleville, New Jersey e frequenta la Belleville High School. Negli anni sessanta lavora nella sua citt\u00e0 come barbiere.\nGli inizi.\nDebutta sul grande schermo nel 1961 nel film musicale \"Hey, Let's Twist\", diretto da Greg Garrison, dove interpreta un piccolo ruolo non accreditato di un chitarrista. Il primo ruolo da protagonista \u00e8 del 1975 in un film poliziesco a basso budget, \"Backstreet\" (\"The Death Collector\"), dove recita al fianco dell'amico Frank Vincent. Il film non ottiene il successo sperato e Pesci lascia il mondo dello spettacolo e torna nel Bronx per lavorare in un ristorante italiano.\nIl successo.\nNel 1979 riceve una telefonata da Martin Scorsese e Robert De Niro, rimasti colpiti dalla sua performance in \"Backstreet\", i quali gli offrono di interpretare il co-protagonista al fianco dello stesso De Niro, in \"Toro scatenato\". Pesci accetta e per la sua interpretazione di Joey LaMotta, fratello del pugile Jake, si aggiudica il BAFTA per il miglior attore esordiente e una candidatura al premio Oscar per il miglior attore non protagonista.\nQuesta pellicola gli conferisce una notoriet\u00e0 immediata e sancisce l'inizio del suo sodalizio artistico con Robert De Niro, che continua negli anni grazie a film di grande successo come \"C'era una volta in America\" (1984), \"Quei bravi ragazzi\" (1990), \"Bronx\" (1993), \"Casin\u00f2\" (1995) e \"The Irishman\" (2019). Nel Saturday Night Live nasce un famoso sketch chiamato \"The Joe Pesci Show\", basato proprio sull'imitazione dell'attore e del suo amico De Niro (i due fecero poi un'apparizione nello show per una puntata speciale).\nDurante gli anni ottanta recita in svariati film, tra cui \"Eureka\" (1983) di Nicolas Roeg, al fianco di Gene Hackman e Rutger Hauer; sempre nel 1983 \u00e8 in \"Soldi facili\" di James Signorelli. Nel 1984 \u00e8 nel cast di \"Tutti dentro\", diretto e interpretato da Alberto Sordi, e nel capolavoro di Sergio Leone, \"C'era una volta in America\", accanto a De Niro, James Woods e Burt Young. Nel 1987 recita in \"Pericolo in agguato\" di Elie Chouraqui. Nel 1988 recita con il cantante pop Michael Jackson nel musical \"Moonwalker\", dove interpreta l'antagonista Frankie \"Mr. Big\" LiDeo (un anagramma di uno dei produttori del film e manager di lunga data di Jackson).\nNel 1990 recita nel blockbuster per famiglie intitolato \"Mamma, ho perso l'aereo\", impersonando il personaggio di Harry Lyme, uno dei due ladri maldestri (l'altro \u00e8 Daniel Stern), che tentano di rubare nella casa del personaggio interpretato da Macaulay Culkin. Due anni dopo, riprende il suo ruolo nel sequel, \"\" (1992).\n\"Quei bravi ragazzi\" e l'Oscar.\nJoe Pesci impressiona critica e pubblico per l'interpretazione nel film dell'amico Scorsese, \"Quei bravi ragazzi\" (1990), accanto ad altri attori affermati come De Niro, Frank Vincent, Paul Sorvino e un giovane Ray Liotta, in cui impersona Tommy DeVito (ispirato al malavitoso Thomas DeSimone), un gangster con raptus d'ira e violenza, e che gli vale il Premio Oscar come migliore attore non protagonista.\nDopo il successo di \"Quei bravi ragazzi\", dimostra di sapersi destreggiare abilmente sia in ruoli drammatici sia in ruoli comici. Tra le sue interpretazioni comiche di maggiore successo vi sono i gi\u00e0 citati \"Mamma, ho perso l'aereo\" (1990) e il sequel \"Mamma, ho riperso l'aereo - Mi sono smarrito a New York\" (1992), ma soprattutto \"Mio cugino Vincenzo\" (1992), commedia brillante in cui interpreta il ruolo di un avvocato inesperto e incline alle gaffe. Partecipa anche a numerosi thriller di successo come \"JFK - Un caso ancora aperto\" (1991), diretto da Oliver Stone, e \"Occhio indiscreto\" (1992), diretto da Howard Franklin. Appare anche nel secondo e terzo e quarto capitolo della saga \"action movie\" \"Arma letale\" diretta da Richard Donner.\nNel 1999, Pesci lascia la carriera d'attore per intraprendere la carriera di musicista e godersi la vita lontano dalla macchina da presa. Ritorna a recitare nel 2006 con un cameo in \"The Good Shepherd - L'ombra del potere\", diretto da Robert De Niro, mentre nel 2010 ritorna protagonista dopo undici anni in \"Love Ranch\", dove interpreta il proprietario di un bordello. Nel 2011, insieme a Don Rickles (con cui ha recitato nel 1995 in \"Casin\u00f2\") gira uno spot televisivo della famosa marca di snack \"Snickers\".\nNel 2011 fa causa alla Fiore Films e ai produttori del film \"Gotti\", per aver infranto la promessa di scritturarlo nei panni del gangster Angelo Ruggiero. Pesci dichiara di aver preso 30 libbre (circa 14 kg) per il ruolo. Il risarcimento richiesto \u00e8 di tre milioni di dollari, che era il pagamento che gli era stato promesso. La vicenda \u00e8 risolta nel 2013, tramite un accordo tra le parti per una somma non specificata. Al termine della travagliata produzione del film, il ruolo viene assegnato a Pruitt Taylor Vince.\nNel 2016 appare nel documentario musicale \"Jimmy Scott: I Go Back Home\", in cui \u00e8 filmato durante la registrazione di \"The Folks Who Live on the Hill\", traccia presente nell'album postumo di Jimmy Scott, intitolato \"I Go Back Home\".\nNel 2019, a 24 anni di distanza da \"Casin\u00f2\", torna a lavorare con Martin Scorsese in \"The Irishman\", al fianco di Robert De Niro, Al Pacino e Harvey Keitel, in cui interpreta il ruolo del boss Russell Bufalino.\nCarriera di musicista.\nNel 1968 pubblica il suo primo album intitolato \"Little Joe Sure Can Sing\", con lo pseudonimo Joseph Richie, in cui \u00e8 accompagnato dal suo migliore amico e futuro attore Frank Vincent.\nNel 1998 esce il suo secondo album, chiamato \"Vincent LaGuardia Gambini Sings Just for You\", dal quale viene estratto il singolo \"Wise Guy\", un brano rap sul tema mafioso. \"Wise Guy\" \u00e8 stato co-scritto e prodotto dalla Poke &amp; Tone-Hip-Hop la casa di produzione pi\u00f9 nota come \"Trackmasters\". Questo album che \u00e8 al tempo stesso divertente e serio, esplora una grande variet\u00e0 di generi, anche se fondamentalmente \u00e8 un disco jazz, che rende omaggio al personaggio da lui interpretato nel film \"Mio cugino Vincenzo\" (1992), non solo attraverso il titolo dell'album, ma anche per la traccia principale \"Yo cousin Vinny\", che oltre all'inglese, \u00e8 cantato anche in italiano e spagnolo.\nIl 29 novembre 2019 esce il suo terzo album, intitolato \"Still Singing\". Il disco vede la partecipazione di Adam Levine dei Maroon 5, Jimmy Scott e il trombettista Arturo Sandoval. L'uscita \u00e8 stata anticipata dal singolo \"Baby Girl\".\nVita privata.\nNel 1964 si \u00e8 sposato e dalla prima moglie, da cui ha poi divorziato, ha avuto una figlia, nata nel 1967. Nel 1988 ha sposato l'attrice Claudia Haro da cui ha avuto una figlia; la coppia ha divorziato nel 1992. Inoltre, tra il 1995 e il 1997 \u00e8 stato fidanzato con l'attrice Leighanne Littrell, mentre, tra il 2000 e il 2008, \u00e8 stato fidanzato con l'attrice e modella Angie Everhart.\nDoppiatori italiani.\nNelle versioni in italiano dei suoi film, Joe Pesci \u00e8 stato doppiato da:"}
{"id": "497488", "revid": "1543377", "url": "https://it.wikipedia.org/wiki?curid=497488", "title": "H\u00f3lar", "text": "H\u00f3lar \u00e8 una piccola comunit\u00e0, con una popolazione inferiore ai 100 abitanti, situata nel comune di Skagafj\u00f6r\u00f0ur nell'Islanda del nord, a circa 321 chilometri da Reykjav\u00edk.\nStoria.\nH\u00f3lar fu fondata come diocesi nel 1106 dal vescovo J\u00f3n \u00d6gmundsson e ben presto divenne uno dei due principali centri di cultura dell'Islanda. H\u00f3lar svolse un ruolo importante nella politica medievale dell'Islanda, e fu la sede di Gu\u00f0mundur Arason nella sua battaglia con i capi trib\u00f9 islandesi durante l'epoca dello Stato libero d'Islanda. Sotto J\u00f3n Arason H\u00f3lar fu l'ultimo bastione del Cattolicesimo in Islanda durante la Riforma. Il pi\u00f9 famoso vescovo luterano di H\u00f3lar fu Gu\u00f0brandur \u00deorl\u00e1ksson.\nLa prima stamperia islandese fu introdotta a H\u00f3lar da J\u00f3n Arason nel 1530. \nCattedrale di H\u00f3lar.\nEdificata in pietra rossa proveniente dall'H\u00f3labyr\u00f0a, la montagna che svetta alle spalle di H\u00f3lar, la sua costruzione fu finanziata da donatori luterani di tutta la Scandinavia e fu terminata nel 1763. \nAl suo interno si trova una pala d'altare scolpita realizzata in Germania intorno al 1500 e una fonte battesimale in steatite giunta in Islanda dalla Groenlandia su una banchisa galleggiante. Nella torre campanaria c'\u00e8 un mosaico raffigurante il vescovo cattolico J\u00f3n Arason, giustiziato per essersi opposto alla Riforma danese.\nAltre strutture d'interesse.\nAccanto alla chiesa c'\u00e8 un acquario che ospita specie ittiche locali d'acqua dolce.\nDal 1882 ha sede a H\u00f3lar una scuola d'agraria per contrastare la migrazione verso ovest della popolazione pi\u00f9 giovane della zona. I corsi tenuti riguardano il turismo, l'allevamento ittico e quello equino.\nL\"'H\u00f3lar Agricultural College\" \u00e8 stato rinominato \"H\u00f3lar University College\" nel 2003."}
{"id": "497489", "revid": "2028514", "url": "https://it.wikipedia.org/wiki?curid=497489", "title": "Duty cycle", "text": "Il duty cycle (\"ciclo di lavori\" in italiano o \"D\") \u00e8 la frazione di tempo che un'entit\u00e0 passa in uno stato attivo in proporzione al tempo totale considerato. Il termine \u00e8 spesso usato per i dispositivi elettronici, ma non solo.\nIn elettronica, in presenza di un segnale sotto forma di onda rettangolare, il duty cycle \u00e8 il rapporto tra la durata del segnale \"alto\" e il periodo totale del segnale, e serve a esprimere per quanta porzione di periodo il segnale \u00e8 a livello alto (intendendo con alto il livello \"attivo\").\nIn riferimento all'immagine qui a destra, il ciclo di lavoro \u00e8:\ndove formula_2 \u00e8 la porzione di periodo a livello alto e formula_3 \u00e8 il periodo totale.\nIl risultato del rapporto \u00e8 sempre un numero compreso tra 0 e 1. Nel caso in cui si abbia un \"duty cycle\" pari a \"0\" o \"1\" si \u00e8 in presenza di segnali continui. Infatti se il \"duty cycle\" ha valore zero, significa (vedi la formula sopra) che formula_2 \u00e8 zero e quindi si ha un livello basso per tutto il periodo (segnale continuo a livello basso). Se il \"duty cycle\" ha valore uno, significa che formula_2 e formula_3 hanno stesso valore, quindi per tutto il periodo il segnale \u00e8 alto (segnale continuo a livello alto).\nSpesso il \"duty cycle\" \u00e8 indicato sotto forma di percentuale (D%): per ottenere la percentuale basta moltiplicare per 100 il risultato del rapporto formula_2/formula_3.\nLa percentuale esprime pi\u00f9 chiaramente il quantitativo di segnale alto (se D=0,4, D% = 40%, quindi significa che per il 40% del periodo totale il segnale \u00e8 a livello alto).\nIn particolare, se D=0,5 (D%=50%) significa che per met\u00e0 del periodo totale il segnale \u00e8 alto, per l'altra met\u00e0 \u00e8 basso: siamo quindi in presenza di un'onda quadra."}
{"id": "497492", "revid": "1977442", "url": "https://it.wikipedia.org/wiki?curid=497492", "title": "Fratelli Ochoa", "text": "I fratelli Fabio, Jorge e Juan David Ochoa furono degli importanti elementi del cartello di Medell\u00edn, capeggiato da Pablo Escobar, figli del patriarca Fabio Ochoa Restrepo. La loro affiliazione al cartello risale al 1975.\nFratelli Ochoa.\nI fratelli Ochoa furono i re della droga in Colombia fino a quando il Cartello non fu sterminato dalle forze governative statunitensi (DEA su tutti) e dal gruppo rivale, il cartello di Cali. Tutti e tre si avvalsero della possibilit\u00e0, offerta loro dal presidente colombiano C\u00e9sar Gaviria, di collaborare e di ottenere l'amnistia dei reati. In seguito, quando Escobar scapp\u00f2 dalla prigione di La Catedral, la DEA prov\u00f2 a reperire informazioni da loro, con poco successo.\nFabio.\nFabio Ochoa V\u00e1squez (Medell\u00edn, 2 maggio 1957) \u00e8 stato un membro di spicco dell'organizzazione criminale del Cartello di Medell\u00edn, uno dei principali gruppi di trafficanti di cocaina del mondo. \u00c8 il pi\u00f9 piccolo dei tre fratelli Ochoa, e vive a Miami negli anni settanta. Il 19 febbraio 1986 partecipa all'omicidio di Barry Seal, uno dei piloti del cartello che aveva deciso di diventare un informatore della DEA, inoltre \u00e8 accusato di esser a capo dell'operazione che, tra il 1997 ed il 1999, ha riversato nelle strade americane quasi trenta tonnellate di cocaina.\nSecondo le autorit\u00e0 messicane, Fabio sarebbe stato anche in contatto con alcuni trafficanti del cartello del millennio (cartello di droga messicano cos\u00ec chiamato perch\u00e9 costituitosi nel 2000). Nel settembre del 2001 viene estradato negli Stati Uniti dove viene condannato, nel 2003, a trent'anni di reclusione in una prigione federale per i reati di appartenenza ad associazione per delinquere finalizzata al traffico e spaccio di stupefacenti.\nJorge.\nJorge Lu\u00eds Ochoa V\u00e1squez (Medell\u00edn, 30 settembre 1950) \u00e8 stato un membro di spicco dell'organizzazione criminale del Cartello di Medell\u00edn, uno dei principali gruppi di trafficanti di cocaina del mondo. Jorge assume la leadership dell'operazione di traffico e spaccio di stupefacenti nel 1976, operazione che, di fatto, \u00e8 a base familiare visto che ne fanno parte anche il padre, Fabio Ochoa Restrepo, ed i due fratelli Fabio e Juan David. Il traffico parte nel 1978 ed il contatto di Jorge Ochoa a Miami \u00e8 Rafael Cardona Salazar.\nTra il 1981 ed il 1982 un'alleanza tra la famiglia Ochoa, Pablo Escobar, Carlos Lehder, e Jos\u00e9 Gonzalo Rodr\u00edguez Gacha d\u00e0 vita a quello che passer\u00e0 alla storia come il Cartello di Medell\u00edn. Nell'organizzazione i trafficanti cooperano tra loro per produrre, distribuire e vendere la cocaina.\nNel 1981, inoltre, viene rapita la sorella degli Ochoa, Martha Nieves Ochoa V\u00e1squez, da un gruppo di guerriglieri colombiani noti come l'organizzazione M-19\nQuesto fatto, unito al precedente rapimento del figlio di Severo Abelardo Ortega, consolida l'alleanza tra i vari membri, i quali formano un gruppo noto come \"Muerte a Secuestradores\" (MAS), annunciando l'imminente esecuzione di alcuni guerriglieri. Martha sar\u00e0 rilasciata dall'M-19 alcuni mesi pi\u00f9 tardi, illesa.\nIl 30 aprile 1984, l'uccisione del Ministro della Giustizia colombiano, Rodrigo Lara Bonilla, che aveva iniziato una crociata contro il Cartello di Medell\u00edn, provoca la reazione del presidente Belisario Betancourt che decide di concedere l'estradizione negli Stati Uniti contro i trafficanti colombiani, cosa a cui fino a quel momento si era opposto. Carlos Lehder era il primo della lista. La situazione costringe Jorge Ochoa, Escobar e Rodr\u00edguez Gacha a riparare a Panama per alcuni mesi. Mentre si trovavano a Panam\u00e1, Ochoa e Pablo Escobar si incontrano con Alfonso L\u00f3pez Michelsen, collaboratore del presidente Betancourt, offrendo le loro ricchezze pur di evitare l'estradizione. L'offerta viene rifiutata e dopo alcuni mesi Escobar viene accusato di esser il mandante dell'omicidio di Lara Bonilla, mentre i fratelli Ochoa e Rodriguez Gacha vengono indicati come gli esecutori materiali.\nIl 17 luglio 1984, il \"Washington Times\" rivela alcuni dettagli circa il successo di un informatore della DEA nella sua missione di infiltrazione presso il Cartello di Medell\u00edn nella sua base di Panam\u00e1. La storia venne pubblicata dal militare Oliver North per dimostrare il coinvolgimento del governo sandinista nicaraguense. Dieci giorni dopo, Carlos Lehder, Pablo Escobar, Jorge Ochoa e Rodr\u00edguez Gacha vennero convocati di fronte ad un grand jury federale a Miami sulla base delle prove ottenute da Seal (il quale sar\u00e0 assassinato da un killer del cartello il 19 febbraio 1986 a Baton Rouge in Louisiana). Il 15 novembre di quell'anno Jorge Ochoa viene arrestato a Madrid, dalla polizia spagnola sulla base di un mandato di cattura statunitense. Sia gli USA che la Colombia applicheranno l'estradizione. Poco dopo il cartello far\u00e0 sapere che uccider\u00e0 dieci giudici colombiani per ogni colombiano estradato.\nIl 18 novembre 1986, a Miami, il grand jury accusa Ochoa di associazione per delinquere finalizzata allo spaccio di cocaina attraverso il Nicaragua, in collaborazione con Federico Vaughan, e della partecipazione all'omicidio di Barry Seal. Il 21 novembre 1987 Jorge Ochoa viene estradato dalla Spagna e riportato in Colombia. Ventiquattro ore dopo un commando di banditi penetra nell'abitazione di Juan G\u00f3mez Mart\u00ednez, l'editore di un quotidiano di Medell\u00edn, El Colombiano. Lasciano a Mart\u00ednez un comunicato intitolato \"Gli Estradabili\", nel quale minacciano di giustiziare alcuni leader politici colombiani nel caso di concessione dell'estradizione per Jorge Ochoa.\nIl 30 dicembre 1987 Ochoa viene rilasciato grazie ad alcune dubbie circostanze legali. Sempre nel 1987 la rivista \"Forbes\" inserisce Ochoa nella classifica dei venti uomini pi\u00f9 ricchi del mondo, con patrimonio stimato intorno ai tre miliardi di dollari. Nel settembre del 1990,il Presidente colombiano C\u00e9sar Gaviria Trujillo offre ai trafficanti una riduzione di pena, da scontarsi in Colombia, per convincerli alla resa. I fratelli Ochoa si arrendono alla polizia colombiana nel gennaio del 1991. Nel luglio del 1996 Jorge e Juan David Ochoa vengono rilasciati dopo una pena detentiva di cinque anni per traffico di droga.\nJuan David.\nJuan David Ochoa V\u00e1squez (Medell\u00edn, 15 aprile 1949 \u2013 Medell\u00edn, 25 luglio 2013) \u00e8 stato un componente della famiglia Ochoa e del Cartello colombiano di Medell\u00edn.\nInizia l'attiv\u00e0 nel cartello tra il 1978 ed il 1979, inizialmente come intermediario in affari di droga a Bogot\u00e0, successivamente assume maggior indipendenza e conclude affari di propria iniziativa. Come il fratello Jorge negozia una resa con il governo colombiano che lo condanna ad un periodo di detenzione nel carcere di media sicurezza situato alle porte di Medell\u00edn. Muore nel 2013 per un attacco cardiaco."}
{"id": "497497", "revid": "123714135", "url": "https://it.wikipedia.org/wiki?curid=497497", "title": "Joey Belladonna", "text": "Biografia.\nJoey Belladonna \u00e8 l'attuale cantante degli Anthrax, avventura iniziata nel suo primo periodo nella band dal 1984 al 1992 ed era considerato della formazione classica (formata da lui, Dan Spitz, Scott Ian, Frank Bello e Charlie Benante), la quale si \u00e8 riunita e ha fatto tour durante il 2005 e 2006.\nDopo anni di assenza, il 10 maggio 2010 a grande sorpresa, lo storico gruppo thrash metal ha annunciato il ritorno di Belladonna, che battezzer\u00e0 la riunione cominciando dai palchi del Sonisphere Festival completando il quartetto del \"Big Four tour\" assieme a Metallica, Slayer e Megadeth.\nHa partecipato alla realizzazione di pi\u00f9 di 10 album che hanno venduto pi\u00f9 di 8 milioni di copie in tutto il mondo.\nIn questo lasso di tempo ha condiviso il palco con gruppi come Iron Maiden, Metallica, Megadeth, KISS, Ozzy Osbourne, Black Sabbath, Slayer, Alice in Chains, Dio, Public Enemy, Living Colour, Primus, M\u00f6tley Cr\u00fce, Bon Jovi, Whitesnake, Testament, Overkill, Exodus, Helloween e molti altri.\nMentre Joey era negli Anthrax, la band \u00e8 stata nominata per tre Grammy ed \u00e8 stato votato primo cantante metal per due anni consecutivi in Metal Forces Magazine.\n\u00c8 conosciuto per la sua estensione vocale ed \u00e8 stata paragonato a Steve Perry dei Journey.\nLasciati gli Anthrax, Joey Belladonna continua a comporre musica in una band chiamata Belladonna. Nel mezzo degli anni novanta Belladonna pubblica l'omonimo primo album, \"Belladonna\", che riceve buoni pareri sia dai fan che dalla critica. Il secondo album, \"Spells of Fear\", viene pubblicato nel 1998 e viene pesantemente criticato per la cattiva produzione e per la scarsa qualit\u00e0 dei musicisti della band. Il terzo album, o meglio la demo del terzo album che non venne mai registrato in uno studio reale, era autoprodotto dal Belladonna nel 2003. Era un ritorno a migliori testi e migliori musicisti e venne ben ricevuto dai fans.\nRecentemente, Belladonna ha annunciato che sta lavorando per un nuovo album. Joey collaborer\u00e0 con nuove facce in questo nuovo album e negli altri progetti futuri.\nRisale a maggio 2010 l'annuncio degli Anthrax con cui ufficializzano l'abbandono del precedente cantante John Bush in favore del ritorno di Belladonna."}
{"id": "497498", "revid": "2175", "url": "https://it.wikipedia.org/wiki?curid=497498", "title": "Einstenio", "text": ""}
{"id": "497499", "revid": "297059", "url": "https://it.wikipedia.org/wiki?curid=497499", "title": "Gu\u00f0brandur \u00deorl\u00e1ksson", "text": "Biografia.\nStudi\u00f2 alla scuola episcopale di H\u00f3lar e all'Universit\u00e0 di Copenaghen, e successivamente fu rettore della scuola di Sk\u00e1lholt, ministro a Brei\u00f0ab\u00f3lsta\u00f0ur e vescovo di H\u00f3lar, dal 1571 fino alla sua morte avvenuta il 20 luglio del 1627.\nEdit\u00f2 e pubblic\u00f2 almeno 80 libri mentre era vescovo, inclusa la prima traduzione completa della Bibbia in islandese nel 1584 e il Libro di legge Islandese o codice legale. \u00c8 anche noto per aver disegnato la prima buona mappa dell'Islanda nel 1590.\nEbbe almeno una figlia, di nome Steinunn, nata nel 1571 da Gu\u00f0r\u00fan G\u00edslad\u00f3ttir.\nCompare sulla banconota islandese da 50 Kr\u00f3na."}
{"id": "497500", "revid": "1782831", "url": "https://it.wikipedia.org/wiki?curid=497500", "title": "Gargoyles - Il risveglio degli eroi", "text": "Gargoyles - Il risveglio degli eroi (\"Gargoyles\") \u00e8 una serie animata realizzata dalla Disney, andata in onda dal 1994 al 1997 in Canada e Stati Uniti. \u00c8 uno dei pi\u00f9 ambiziosi progetti della Disney, una serie dai toni cupi, con storie strutturate su ampi archi narrativi e sotto trame di lunga portata.\nProtagonista della serie \u00e8 un gruppo di gargolle, creature mitologiche che si trasformano in pietra per effetto dei raggi del sole e che vivono di notte. Dopo aver dormito per mille anni a causa di un incantesimo si risvegliano nel mondo moderno, nella citt\u00e0 di New York, e dopo una serie di vicissitudini decidono di difenderla dal crimine.\nLa serie presenta una certa influenza dalle opere di Shakespeare, da cui recupera alcuni personaggi mettendoli in contatto tra di loro, in particolare dal \"Macbeth\" e dal \"Sogno di una notte di mezza estate\".\nIl fumetto \"Gargoyles\" realizzato da Greg Weisman e pubblicato dal 2006 rappresenta un sequel delle prime due stagioni della serie animata.\nDal 24 marzo 2020, la serie \u00e8 disponibile interamente sulla piattaforma Disney+.\nTrama.\nPrima serie.\nTutto inizia nella Scozia del 994 d.C. A causa di incomprensioni ed inganni, i Gargoyles vennero colpiti da una maledizione di un mago (uno dei personaggi, il Magus), personaggio dotato di magia grazie ad un libro magico denominato \"Grimorum Arcanorum\", che nell'arco della serie creer\u00e0 pi\u00f9 volte il caos. Questo mago scagli\u00f2 loro una maledizione credendo che per colpa loro la principessa, di cui egli era segretamente innamorato, fosse morta; il maleficio recitava che \"sarebbero rimasti addormentati fino a quando il loro castello non fosse giunto sopra le nuvole\".\nNel 1994, mille anni dopo, uno spietato miliardario statunitense, David Xanatos, affascinato da questa leggenda dopo averla letta nel Grimorum in suo possesso - scritta dalla stessa mano del Magus - acquista il castello, lo fa smontare dalla Scozia e ricostruire sul suo grattacielo, e cos\u00ec i Gargoyle si ritrovano nella moderna Manhattan a combattere la criminalit\u00e0 e a scoprire le invenzioni della tecnologia.\nNessuno dei Gargoyles nei tempi addietro ha mai avuto un nome proprio a parte il loro leader Golia, chiamandosi tra di loro solo fratello, o fratello di nido. Nella moderna New York decidono di darsi un nome ispirandosi a quelli dei luoghi famosi, come il quartiere di Brooklyn (gargoyle rosso), la baia dell'Hudson (il vecchio capo dei Gargoyle), la cittadina di Lexington (il giovane gargoyle marrone e il pi\u00f9 piccolo di statura), il viale Broadway (Gargoyle grasso e di colore verde) ed infine il cane, che prende nome del quartiere Bronx.\nEsiste anche una temibile Gargoyle femmina: D\u00e8mona, personaggio contorto, vendicativo e temuto, che reputa gli umani traditori e responsabili della morte di numerosi Gargoyle del suo tempo prima della maledizione dei 1000 anni. Essa \u00e8 chiamata \"l'oscuro angelo della notte\" da Golia, il leader del gruppo: si tratta della sua innamorata. Il nome le venne dato in primis dalle tre strane sorelle durante un sortilegio di nuova giovinezza che leg\u00f2 per l'eternit\u00e0 Macbeth e D\u00e8mona, infatti egli dona la sua giovinezza alla vecchia Gargoyle in cambio del suo aiuto in guerra, nessuno di loro morir\u00e0 finch\u00e9 l'altro vivr\u00e0. Le tre Strane Sorelle sono un trio di streghe potentissime che stavano a guardia di Avalon, mistica isola dove giace il Re addormentato che si rivela essere Re Art\u00f9, privo di Excalibur e dei suoi cavalieri. In tale isola non pu\u00f2 essere praticata la magia, o meglio la regola \u00e8 questa ma pu\u00f2 essere infranta in vari modi. In secondo luogo il nome gli venne attribuito da Macbeth alla sua incoronazione, avvenuta grazie all'aiuto in guerra di D\u00e8mona e del suo clan di Gargoyle, che riuscirono a combattere i loro invasori, cugini di Macbeth. In battaglia D\u00e8mona era agguerrita e crudele tanto da far enunciare a Macbeth \"Tu combatti davvero come un demone...\" da qui il nome D\u00e8mona. Nella sua corsa alla vendetta, viene in possesso di uno specchio magico (nella seconda serie) appartenente alla dinastia degli elfi (la terza razza), chiamati anche \"figli di Oberon\", da qui riesce a liberare un elfo di nome Puck, al quale sottrarr\u00e0 molti favori per distruggere gli umani, ma che poi verranno annullati.\nPuck prima di andare via fa un dono a Demona, quello di non diventare di pietra di giorno ma di restare di carne ad ossa. Enunciando le parole:\n\"Terribile creatura tu vuoi rimanere, non cambiata dal sole ma dal tuo volere, rimani cos\u00ec per tutta la notte, allora, ma che tu sia di carne ed ossa alla nuova aurora.\"\nMa il sortilegio tramuta D\u00e8mona in umana durante il giorno, rendendola come gli esseri da lei disprezzati.\nSeconda serie.\nNell'arco della seconda serie compare un nuovo gargoyle, Ailog (Thailog nell'originale), il clone di Golia, identico ad esso tranne che nel colore della pelle -nera- e dei capelli bianchi. Questi, sfruttando la sua intelligenza superiore, riesce ad estorcere 20 milioni di dollari a Xanatos, poi inscenando la sua morte sparisce da Manhattan. Soltanto in seguito si scoprir\u00e0 che Ailog si \u00e8 trasferito in Francia, a Parigi per l'esattezza presso Notre-Dame, in un castello che ora appartiene a Demona e a suo marito Macbeth, il quale \u00e8 ignaro della sua vera identit\u00e0 fino a dopo la celebrazione del matrimonio. D\u00e8mona, sfruttando il maleficio di Puck, l'elfo, figlio di Oberon, che la tramuta di giorno non pi\u00f9 in pietra ma in umana, riesce a sposarsi con Macbeth. Puck si riveler\u00e0 poi essere nientemeno che Owen, il segretario di Xanatos.\nCos\u00ec Ailog con uno stratagemma fa in modo che D\u00e8mona e Macbeth si combattano per uccidersi a vicenda e prendere lui tutte le ricchezze di Macbeth, pi\u00f9 i 20 milioni che ha preso a Xanatos, cos\u00ec diventando alla pari del suo creatore per quanto riguarda il capitale, ma qui le cose precipitano e vengono sventate da Golia e Angela, figlia biologica di Golia e D\u00e8mona, che \u00e8 stata incontrata ad Avalon. Prima di andare via da Avalon, Angela aveva espresso a Golia il desiderio di conoscere il mondo ed in modo particolare New York. Per andare via da Avalon basta un qualunque specchio d'acqua e seguire la corrente in direzione del posto desiderato, ma per Golia, Angela e la bella Elisa, che come ricordiamo \u00e8 la poliziotta amica di Golia che conosce le loro debolezze, inizia un viaggio tortuoso che dura circa un anno, portandoli di volta in volta in posti diversi del mondo dove devono risolvere dei casi legati ai Gargoyles ancora in vita sparsi per il mondo.\nThe Goliath Chronicles.\n\u00c8 molto importante riferire che questa terza serie, nel 1996, venne affidata dalla Disney ad altri produttori, che non erano gli stessi delle prime due stagioni. Greg Weisman, uno dei principali produttori delle prime due stagioni, ha avuto la sola opportunit\u00e0 di scrivere la trama del primo episodio di questa terza serie; inoltre essa ha dato una grande delusione ai fan specialmente in America e non segue il ritmo delle prime due stagioni. Per questo non \u00e8 considerata canonica (eccezion fatta per il primo episodio), in particolare da Greg Weisman. In questa terza serie, dopo che il distretto di polizia (adibito a rifugio dei gargoyles in sostituzione del castello Wyvern) viene distrutto dai cacciatori, l'umanit\u00e0 intera \u00e8 ora al corrente dell'esistenza delle creature della notte. L'ultimo cacciatore John Castaway, sfrutta la paura dei cittadini per venire legalizzato e formare una sorta di Ku Klux Klan raggruppando poliziotti, militari e cittadini volontari per dare la caccia ai gargoyles sia durante il giorno che durante la notte.\nIn questo clima Elisa e Golia iniziano una burrascosa relazione e i gargoyle possono contare su un nuovo, inaspettato alleato: David Xanatos, il quale consente a Golia ed al suo clan di ritornare al castello e pone fine alle loro ostilit\u00e0 come segno di riconoscenza per aver salvato il figlio Alex da Oberon.\nLe trame abbandonano sempre di pi\u00f9 le influenze soprannaturali delle prime due stagioni concentrandosi di pi\u00f9 sulla caccia spietata ai gargoyle, sul razzismo e sulle tematiche poliziesche ed umanitarie, vedendo il clan di gargoyle intento a farsi accettare dalla razza umana per il bene non solo proprio ma di tutti i gargoyle viventi scoperti nel corso della stagione precedente; il clan pian piano riesce a far s\u00ec che il mondo apra gli occhi sui gargoyles e su ci\u00f2 che davvero rappresentano; esemplari sono il processo di Golia, l'intervento chirurgico di Hudson e l'intervista di Broadway.\nLa serie culmina con l'arresto dell'irriducibile ultimo cacciatore e l'accettazione da parte dell'umanit\u00e0 delle creature alate come guardiani della notte.\nLe storie a fumetti.\nI fumetti prodotti dai Disney Studios.\nNel 1994 vennero prodotti le prime storie a fumetti dedicati alla serie, con un totale di 11 storie. Per la creazione di una storia divisa in due parti, \"Stone Cold\", \u00e8 stata usata la stessa idea usata nel 1995 per l'episodio della seconda stagione \"Il prezzo\". Un altro, \"The Expert\", \u00e8 stato inteso come fonte di ispirazione per il film d'animazione Disney \"Il gobbo di Notre-Dame\". Queste storie a fumetti prodotte dai Disney Studios non sono considerate canoniche nell'ordine cronologico della serie TV.\nI fumetti prodotti dalla Marvel Comics.\nNel 1995 la Marvel Comics produsse undici storie a fumetti dedicate alla serie. Dalla trama si pu\u00f2 capire che sono da collocare tra la prima e la seconda stagione. Greg Weisman non \u00e8 stato coinvolto in nessun modo nella produzione della storia ma la Marvel gli si rivolse in pi\u00f9 occasioni al fine di mantenere una maggiore accuratezza narrativa. Sfortunatamente a causa delle scarse vendite la Marvel ne interruppe la produzione. Queste storie a fumetti non sono considerate canoniche nell'ordine cronologico della serie ed erano molto pi\u00f9 dark e fantascientifiche della serie televisiva. Curiosamente nelle pagine delle storie a fumetti targate Marvel Comics compaiono \"Beth Maza\" e \"Petros Xanatos\", cronologicamente molto prima delle loro effettive comparse sugli schermi.\nI fumetti prodotti dalla Slave Labor Graphics.\nTra il 2006 e il 2009, Greg Weisman, dopo un accordo con la Disney e la Slave Labor Graphics, ha prodotto un seguito a fumetti per la serie. Finora non \u00e8 ancora prevista l'uscita all'estero di questi fumetti e quindi sono disponibili online solo in inglese.\nI fumetti prodotti dalla Joe Books.\nA partire dal 30 marzo 2016 la serie animata viene adattata dalla Joe Books in un fumetto \"cinestory\" (ricavato dai fotogrammi della serie TV). Il primo volume adatta le cinque parti dell'episodio pilota, il secondo adatter\u00e0 i successivi quattro episodi.\nPersonaggi.\nEdizione italiana.\nL'edizione italiana della serie animata venne curata dalla Royfilm, mentre il doppiaggio italiano \u00e8 stato effettuato presso la SEFIT-CDC e diretto da Anna Rita Pasanisi (che \u00e8 stata pure la dialoghista) su dialoghi di Andrea De Leonardis e Nino Prester.\nMessa in onda in Italia.\nLa serie and\u00f2 per la prima volta in onda in Italia su Rai 1 nel programma Disney Club poi all'interno di Solletico dove furono trasmesse le prime due stagioni tra il 1996 e il 1999. Nel 2005 la serie \u00e8 stata trasmessa sul canale satellitare Toon Disney, gli episodi della seconda stagione vennero dati in ordine sparso con la mancanza di due episodi, e per la prima volta venne trasmessa la terza stagione con la mancanza di un solo episodio.\nHome video.\nVHS.\nTra il 1995 e il 1996 negli Stati Uniti e Canada uscirono 5 videocassette che raccoglievano la prima stagione al completo. La prima \"Gargoyles the Movie: The Heroes Awaken\" non \u00e8 altri che un insieme di scene tagliate dei primi cinque episodi della serie.\nLe altre videocassette sono le seguenti:\nIn Italia nel 1997, quasi contemporaneamente all'arrivo della serie TV, sono uscite tre videocassette che raccolgono anch'esse la prima stagione ad eccezione degli ultimi due episodi:\nDVD.\nTra il 2004 e il 2005 sono usciti negli Stati Uniti e in Canada i primi due cofanetti della serie, Gargoyles: The Complete First Season e Gargoyles 2 Season Volume 1.\nEssi raccolgono i primi 39 episodi della serie; a causa delle scarse vendite del secondo cofanetto la Disney aveva interrotto la produzione di questi DVD. Il 26 giugno 2013 \u00e8 uscito il terzo cofanetto disponibile sul sito statunitense di Disney Movie Club. Finora non sono stati ancora esportati all'estero e sono disponibili anche online solo in inglese."}
{"id": "497501", "revid": "2110845", "url": "https://it.wikipedia.org/wiki?curid=497501", "title": "Zdenek Pouzar", "text": ""}
{"id": "497509", "revid": "10652", "url": "https://it.wikipedia.org/wiki?curid=497509", "title": "Zden\u011bk Pouzar", "text": ""}
{"id": "497511", "revid": "767487", "url": "https://it.wikipedia.org/wiki?curid=497511", "title": "Flogging Molly", "text": "I Flogging Molly sono un gruppo celtic punk di origine irlandese formatosi nel 1997 a Los Angeles, California, USA. Il nome del gruppo deriva da Molly Malone, un pub irlandese di Los Angeles intitolato alla figura di Molly Malone.\nStoria.\nNei tardi anni '90 il cantante Dave King incontr\u00f2 il chitarrista Tedd Hutt, il bassista Jeff Peters (entrambi dal gruppo Reach Around), la violinista Bridget Regan, il batterista George Schmidt e il mandolinista Toby McCallum e insieme decisero di fondare i Flogging Molly. Nel 1997 produssero il loro primo album live, \"Alive Behind the Green Door\".\nPoco tempo dopo Hutt e Peters lasciarono i Flogging per dedicarsi esclusivamente alla loro band che aveva appena ricevuto un'importante offerta discografica, insieme lasci\u00f2 anche McCallum, cos\u00ec Dave King e Bridget Regan iniziarono a cercare nuovi membri per il gruppo e, uno dopo l'altro, ne entrarono a far parte Dennis Casey (chitarrista), Matt Hensley (fisarmonica), Bob Schmidt (mandolino, banjo) e Nathen Maxwell (basso). Per l'album del 2000, \"Swagger\", entr\u00f2 temporaneamente come co-compositore e alla chitarra elettrica John Donovan, oggi noto anche come attore col nome di John Troy Donovan.\nIn seguito vennero messi sotto contratto dalla SideOneDummy Records dopo l'ottima impressione data ai proprietari dell'etichetta discografica, che assistevano a uno dei loro concerti.\nAll'inizio del 2007 Matt Hensley (accordion, concertina) lascia il gruppo per dedicare pi\u00f9 tempo alla sua famiglia, decide poi di ritornare agli inizi del 2008.\nIl 2 marzo 2010 pubblicheranno \"Live at the Greek Theatre\", doppio album e DVD dal vivo registrato il 12 settembre 2009 a Los Angeles.\nI Flogging Molly sono uno dei gruppi di folk punk di maggior successo al mondo, avendo venduto oltre un milione e mezzo di copie dei loro album. Hanno partecipato a pi\u00f9 edizioni del Vans Warped Tour, del Larry Kirwan's American Fl\u00e9adh Festival e hanno contribuito al progetto Rock Against Bush partecipando al Volume 2.\nLa loro musica \u00e8 influenzata da gruppi come i Pogues, i The Dubliners e Stiff Little Fingers, ma anche dal sound di leggende come Johnny Cash. Essa presenta moltissimi riferimenti alla musica popolare irlandese, svariando da travolgenti brani di punk rock come \"Salty Dog\" e \"Seven Deadly Sins\" a ballate come \"What's Left of the Flag\", \"Drunken Lullabies\", e \"Rebels of the Sacred Heart\", fino a comprendere malinconici brani come \"Far Away Boys\", \"The Sun Never Shines (On Closed Doors)\", e \"Death Valley Queen\"."}
{"id": "497513", "revid": "486946", "url": "https://it.wikipedia.org/wiki?curid=497513", "title": "Progetto-parallelo", "text": ""}
{"id": "497520", "revid": "47767", "url": "https://it.wikipedia.org/wiki?curid=497520", "title": "Apollonio (vescovo)", "text": "Secondo le sue agiografie, sarebbe stato Apollonio, in seguito ad una lunga frequentazione, a convertire e battezzare i santi Faustino e Giovita, patroni della citt\u00e0 di Brescia, accogliendoli nella comunit\u00e0 dei primi cristiani bresciani e in seguito consacrando Faustino presbitero e Giovita diacono. Della vita di sant'Apollonio si ricorda anche la disputa con l'eretico Valentino sulla transustanziazione e il battesimo di Calocero, ministro del palazzo imperiale e comandante della corte pretoria convertito dai santi Faustino e Giovita durante la sosta dell'imperatore Adriano a Brescia, di ritorno da una campagna militare in Gallia.\nSecondo la \"passio\" dei santi Faustino e Giovita, il vescovo Apollonio sarebbe stato martirizzato sotto l'imperatore Adriano (117-138); qualora per\u00f2 sant'Ursicino, quinto vescovo di Brescia, del quale \u00e8 documentata la partecipazione al Concilio di Sardica del 342-3, fosse stato il suo immediato successore, sarebbe allora impossibile fissare il martirio del santo nella prima met\u00e0 del II secolo.\nCulto.\n\u00c8 accertata la grande venerazione di cui godette il santo nei primi secoli del Medioevo.\nIl corpo di sant'Apollonio fu trasferito dal vescovo Landolfo nella Basilica di San Pietro de Dom nel 1025. Dopo il fortuito ritrovamento delle reliquie del santo avvenuto nella cattedrale cinque secoli pi\u00f9 tardi, nel 1503, l'ordine dei notai di Brescia commission\u00f2 una nuova arca monumentale destinata a contenerne il corpo, compiuta entro il 1510 per mano di Gasparo Cairano e collocata dapprima in San Pietro de Dom, quindi in seguito trasferita nella Rotonda e infine, nel 1674, nella nuova cattedrale cittadina, il Duomo Nuovo.\nIconografia.\nLa pi\u00f9 antica rappresentazione del vescovo bresciano \u00e8 l'iniziale miniata contenuta nel manoscritto A. 1.8 conservato presso la Biblioteca Queriniana di Brescia, opera di anonimo artista della fine del XII secolo. Il santo veste abiti vescovili ed \u00e8 raffigurato nell'atto di benedire, mentre la mano sinistra regge un libro. Tale rappresentazione \u00e8 mantenuta anche in opere successive, come il bassorilievo del XIII secolo conservato nel Duomo vecchio di Brescia o la scultura campionese che lo raffigura con san Filastrio in una nicchia del coperchio del sarcofago del vescovo Berardo Maggi, conservato nella stessa chiesa.\nA partire dal Cinquecento il santo viene spesso rappresentato in compagnia dei santi Faustino e Giovita. L'edicola sovrastante l'arca funeraria del santo, realizzata agli inizi di tale secolo e attribuita a Maffeo Olivieri, lo raffigura ancora nell'atto tradizionale di benedire, mentre i pannelli dell'arca narrano gli episodi salienti della sua vita, spesso accostandolo ai due patroni della citt\u00e0 di Brescia. I tre santi appaiono anche in diverse opere d'arte posteriori: dai dipinti del 1589 di Pietro Marone nella chiesa di San Carlo di Brescia, a quelli del 1761 di Pietro Scalvini presso la Chiesa di San Giuseppe (Brescia) a Brescia, senza dimenticare i dipinti del Romanino, che lo ritrae sul retro dello stendardo per la Confraternita dei santi Faustino e Giovita, conservato nella chiesa bresciana omonima, e lo rappresenta, in un dipinto del 1525 conservato nella chiesa bresciana di Santa Maria in Calchera, nell'atto di dare la Comunione ai santi Faustino e Giovita, a sant'Italico e a sant'Afra, tutti legati alle origini cristiane della citt\u00e0. Lo stesso tema iconografico \u00e8 ripreso da Francesco Bassano il Giovane, che lo ritrae nel \"Battesimo di Sant'Afra\", conservato nella chiesa bresciana di Chiesa di Sant'Angela Merici, e ambienta la scena nelle catacombe.\nUna statua del santo, scolpita nel 1857 da Giuseppe Pierotti, lo raffigura nell'atto di benedire, secondo la tradizione, ed \u00e8 conservata presso il Duomo di Milano.\nPatronati.\nSanto assai venerato nella provincia di Brescia, \u00e8 patrono di diversi comuni (Bovezzo, Pezzaze, Lumezzane, Prestine) e di numerose frazioni.\nVescovo di Benevento.\nNella lista dei vescovi di Benevento \u00e8 ricordato al terzo posto, dopo San Gennaro, un sant'Apollonio, vissuto attorno al 326 (Sarnelli) o 332 (bollandisti), del quale per\u00f2 si hanno notizie vaghe e assai incerte e le cui prime notizie risalgono al 1625 (Ferrari). Le reliquie del santo, gi\u00e0 custodite nella cattedrale di Benevento, nel 1687 vennero collocate sotto l'altare maggiore dall'arcivescovo, cardinale Vincenzo Orsini. Il santo \u00e8 festeggiato l'8 luglio.\nStudi pi\u00f9 recenti (Lanzoni), tuttavia, ricordando l'assenza di qualsiasi documento, ipotizzano che questo Apollonio possa identificarsi in realt\u00e0 con l'omonimo vescovo bresciano che \u2013 essendo venerato il 7 luglio anche a Benevento \u2013 pot\u00e9 passare erroneamente nella lista episcopale della citt\u00e0.\nSant'Apollonio vescovo di Brescia viene talvolta confuso anche con l'omonimo sant'Apollonio martire, senatore romano vissuto nel IV secolo."}
{"id": "497528", "revid": "81956011", "url": "https://it.wikipedia.org/wiki?curid=497528", "title": "Universit\u00e0 Federico II", "text": ""}
{"id": "497530", "revid": "767487", "url": "https://it.wikipedia.org/wiki?curid=497530", "title": "Federico Fiumani", "text": "Biografia.\nVerso la fine degli anni settanta ha formato i C.F.S. insieme a Gianni Cicchi (batteria) e Salvatore Susini (basso). Fiumani ha dato vita ai Diaframma nei primi anni ottanta, dapprima come cover band dei Joy Division e poi come band vera e propria nel 1982, quando esordiscono con il singolo \"Pioggia/Illusione ottica\". Fiumani \u00e8 inizialmente chitarrista e paroliere della band, che vede la presenza anche di Gianni Cicchi (batteria), Leandro Cicchi (basso) e Nicola Vannini (voce), che nel 1984 viene sostituito da Miro Sassolini. Dal 1989 Fiumani \u00e8 anche cantante della band.\nOltre ai numerosi album dei Diaframma, ha pubblicato gli album solisti \"Confidenziale\" nel 1994 e \"Donne mie\" nel 2006. Nel 1989 incise il singolo \"Corri ragazzo\", autoprodotto dal coautore Paolo Boccia, ma non fu distribuito nei negozi.\nNel dicembre 2014 con Piero Pel\u00f9 registra al Sounclinic Studio@ Larione 10 di Firenze il singolo \"Buchi nell'acqua\", mixato da Giovanni Gasparini e pubblicato dalla Self in formato 10\" e CD il 7 aprile 2015. In parallelo al discorso con i Diaframma, Fiumani prosegue un discorso pi\u00f9 personale e autoriale: in \"Un ricordo che vale dieci lire\", prodotto e arrangiato dal musicista Alessandro Grazian, ripropone alcune canzoni della tradizione cantautorale italiana.\nI nomi, scelti accuratamente dal cantaurocker fiorentino (di adozione), spaziano tra il conosciuto e il meno noto: da \"Souvenir\" di Francesco De Gregori a \"Danze\" di Renzo Zenobi. Il disco esce in due formati, CD ed LP. Il CD, distribuito dalla Self, viene pubblicato il 18 novembre 2014. L'edizione in vinile \u00e8 invece il risultato di una fortunata campagna sul sito di crowfunding, MusicRaiser. Tra le ricompense, consegnate ai supporter pi\u00f9 generosi, \u00e8 previsto anche l'album interamente strumentale, \"Concrete Music\", con in copertina un'opera disegnata dall'artista Manuele Fior.\nA febbraio del 2018, in coppia con il frontman dei Pankow, Alex Spalck, ha pubblicato un disco dal titolo \"Il primato dell'immaginazione\" (Diaframma Records/Self), che contiene nove brani inediti con musiche di Fiumani e testi in italiano di Spalck, pi\u00f9 una cover della celebre \"Marque Moon\" dei Television, mentre il 7 dicembre 2018 \u00e8 uscito \"L\u2019abisso\", il nuovo album dei Diaframma sempre per la Diaframma Records.\nNel 2011 collabora con i Soluzione al brano \"Gene\" che appare nel loro album \"L'esperienza segna\", pubblicato Jost/Audioglobe.\nFiumani ha inoltre finora pubblicato sei volumi di poesie e pensieri e un'antologia comprendente i testi di tutte le canzoni con relative note a margine."}
{"id": "497532", "revid": "453768", "url": "https://it.wikipedia.org/wiki?curid=497532", "title": "Religione romana", "text": "La religione romana \u00e8 l'insieme dei fenomeni religiosi propri dell'antica Roma considerati nel loro evolvere come variet\u00e0 di culti, questi correlati allo sviluppo politico e sociale della citt\u00e0 e del suo popolo.\nLe origini della citt\u00e0, e quindi della storia e della religione di Roma, sono controverse. Recentemente l'archeologo italiano Andrea Carandini sembrerebbe aver quantomeno dimostrato di poter datare l'origine di Roma all'VIII secolo a.C., saldando quindi le sue conclusioni, basate sugli scavi da lui condotti nella zona del Palatino, all'et\u00e0 di fondazione stabilita dal racconto tradizionale.\nLe origini della religione romana vanno individuate nei culti dei popoli pre-indoeuropei stanziati in Italia, nelle tradizioni religiose dei popoli indoeuropei che, probabilmente a partire dal XV secolo a.C., migrarono nella penisola, nelle civilt\u00e0 etrusca e della Grecia e nelle influenze delle civilt\u00e0 del Vicino Oriente occorse lungo i secoli.\nLa religione romana cess\u00f2 di essere la religione \"ufficiale\" all'interno dell'Impero romano con l'editto di Tessalonica e i successivi editti promulgati a partire dal 380 dall'imperatore romano convertito al cristianesimo Teodosio I, il quale proib\u00ec e perseguit\u00f2 tutti i culti non cristiani professati nell'Impero, soprattutto quelli pagani. Precedentemente (362-363) c'era stato il vano tentativo dell'imperatore Giuliano di riformare la religione pagana per contrapporla efficacemente al cristianesimo, ormai ampiamente diffuso.\nUna religione civile.\nL'espressione \"religione romana\" \u00e8 di conio moderno. Il termine italiano \"religione\" possiede tuttavia la sua chiara etimologia nel termine latino \"religio\" ma, nel caso del termine latino, esso esprime una nozione circoscritta alla cura nei confronti dell'esecuzione del rito a favore degli dei, rito che, per tradizione, va ripetuto finch\u00e9 non risulti correttamente eseguito, e in questo senso i Romani collegavano al termine \"religio\" il vissuto di timore nei confronti della sfera del sacro, sfera propria del rito e quindi della religione stessa:\nPertanto, \"l'integrit\u00e0 e la prosperit\u00e0 di Roma (monarchica, repubblicana, imperiale) erano la finalit\u00e0 dello Stato e, a questo scopo, doveri civili e religiosi coincidevano: lo Stato si \u00e8 attribuito il diritto di stabilire e specificare qual \u00e8 il sacro e pertanto la religione romana \u00e8 una religione civica, una religione che ha carattere pubblico e, di conseguenza, nella organizzazione istituzionale di Roma \u00e8 presente anche un apparato religioso\". \nLa nozione moderna di \"religione\" \u00e8 invece pi\u00f9 complessa e problematica andando a coprire un pi\u00f9 ampio spettro di significati:\nPrecisare la differenza di \"contenuto\" tra il termine latino \"religio\" e quello di uso comune e moderno di \"religione\" rende conto della caratteristica unica dei contenuti religiosi del vivere romano:\nNe consegue che per i Romani la \"religio\" non aveva molto a che fare con quello che noi indichiamo come credenza religiosa individuale in quanto \u00e8 lo Stato a essere il tramite tra l'individuo e la divinit\u00e0:\nIl sentimento religioso romano (\"pietas\") verte dunque nella forte volont\u00e0 di garantire il successo alla \"respublica\" mediante la scrupolosa osservanza della \"religio\", dei suoi culti, dei suoi riti, della sua tradizione, osservanza che consente di ottenere il favore degli dei e garantire la \"pax deum\" (\"pax deorum\"). Tale concordia con gli dei determinata dalla scrupolosa osservanza della \"religio\" e dei suoi riti \u00e8 testimoniata, per i Romani, dal successo di Roma nei confronti delle altre citt\u00e0 e nel mondo.\nIl che fa concludere a Cicerone:\nLa \"mitologia\" romana: le \"fabulae\".\nLa presenza di una mitologia romana che prescindesse da quella greca \u00e8 stato oggetto di dibattito fin dall'antichit\u00e0. Il retore greco Dionigi di Alicarnasso (I secolo a.C.) ha negato questa possibilit\u00e0 attribuendo a Romolo, fondatore della citt\u00e0 di Roma, l'espressa intenzione di cancellare qualsivoglia racconto mitico che attribuisse agli dei le condotte sconvenienti degli uomini:\nAllo stesso modo il filologo tedesco Georg Wissowa e lo studioso tedesco Carl Koch hanno diffuso in et\u00e0 moderna l'idea che i Romani non avessero in origine una propria mitologia. Diversamente il filologo francese Georges Dum\u00e9zil in varie opere aventi come oggetto la religione romana ha invece ritenuto di considerare la presenza di una mitologia latina e quindi romana come diretta eredit\u00e0 di quella indoeuropea, al pari di quella vedica o di quella scandinava, successivamente il contatto con la cultura religiosa e mitologica greca avrebbe fatto dimenticare ai Romani questi loro racconti mitici basati su una trasmissione di tipo orale. Lo storico delle religioni italiano Angelo Brelich ha ritenuto di individuare una mitologia propria dei Latini che, seppur priva di ricchezza come quella greca, \u00e8 comunque parte autentica e originaria di quel popolo. Lo storico delle religioni italiano Dario Sabbatucci riprende di fatto le conclusioni di Koch quando individua nei Romani e negli Egiziani due popoli che hanno concentrato nel \"rito\" religioso il contenuto \"mitico\" non estraendone, a differenza dei Greci, il racconto mitologico. Pi\u00f9 recentemente lo storico delle religioni olandese Jan Nicolaas Bremmer ritiene che i popoli indoeuropei e quindi di eredit\u00e0 indoeuropea, tra questi anche i Latini e i Romani, non abbiano mai posseduto dei racconti teogonici e cosmogonici se non in forma assolutamente rudimentale, la particolarit\u00e0 della mitologia greca risiederebbe quindi nel fatto di averli elaborati sull'impronta di quelli appartenenti alle antiche civilt\u00e0 orientali. Allo stesso modo Mary Bread ha criticato le conclusioni di Dum\u00e9zil sulla presenza di una mitologia indoeuropea, collegata all'ideologia tripartita, presente anche nella Roma arcaica.\nDi certo a partire dall'VIII/VII secolo a.C. si osserva la penetrazione di racconti mitici greci in Italia centrale con i reperti archeologici che li raffigurano. Nel VI secolo a.C. l'influenza greca emerge in modo decisamente impressionante con la costruzione del tempio a Iupiter Optimus Maximus al Campidoglio.\nAndrea Carandini ritiene di individuare una precisa cesura tra la mitologia originaria del Lazio e quella successiva determinata dall'influenza greca:\nLe mediazione etrusca all'epoca dei Tarquini, per mezzo della quale entrano nella religione romana anche nozioni mitiche proprie dei Greci, era gi\u00e0 stata evidenziata da Mircea Eliade:\nSe quindi gi\u00e0 a partire dall'VIII/VII secolo a.C. i racconti mitologici greci, questi decisamente influenzati dal contatto della civilt\u00e0 greca con quelle orientali, segnatamente con la civilt\u00e0 mesopotamica, penetrano nell'Italia centrale determinando la successiva e decisiva influenza della mitologia greca sulle idee religiose latine, resta che alcuni racconti di natura mitica, alcuni dei quali anche di possibile eredit\u00e0 indoeuropea, possano essere appartenuti alla cultura orale latina arcaica e poi ripresi e in parte riformulati dai letterati e dagli antichisti romani dei secoli successivi.\nL'accezione moderna del termine \"mito\" inerisce a racconti tradizionali che hanno come oggetto dei contenuti di tipo significativo, il pi\u00f9 delle volte afferenti al campo teogonico e cosmogonico, e comunque inerente al sacro e quindi del religioso:\nIl termine moderno \"mito\" risale al greco \u03bc\u03cd\u03b8\u03bf\u03c2 (\"m\u00fdthos\") laddove, invece, i Romani utilizzano il termine \"fabula\" (pl. \"fabulae\") che possiede origini nel verbo \"for\", \"parlare\" di contenuti religiosi. Se \"fabula\" per i Romani \u00e8 quindi il \"racconto\" di natura tradizionale circondato da un'atmosfera religiosa, esso possiede l'ambivalenza di essere anche il \"racconto\" leggendario che si oppone a \"historia\", il \"racconto\" fondato storicamente. Ne consegue che il fondamento di verit\u00e0 di una \"fabula\" \u00e8 lasciato all'uditore che ne stabilisce il criterio di attendibilit\u00e0, questo stabilito dalla tradizione. Cos\u00ec Livio, in \"Ad Urbe Condita\" (I), ricorda che tali \"fabulae\" fondative non si possono n\u00e9 \"adfirmare\" (confermare), n\u00e9 \"refellere\" (confutare).\nLe \"fabulae\" fondative di Roma si riscontrano sostanzialmente coerenti in una letteratura che prosegue per circa sei secoli. Tali \"fabulae\" narrano di un primo re dei Latini, Ianus (Giano), cui segue un secondo re giunto esule dal mare, Saturnus (Saturno), il quale condivise con Ianus il regno. Figlio di Saturnus fu Picus (Pico), a sua volta padre di Faunus (Fauno) che gener\u00f2 il re eponimo dei Latini, Latinus (Latino). A partire da Ianus, questi re divini introdussero nel Lazio la civilt\u00e0, quindi l'agricoltura, le leggi, i culti, fondando citt\u00e0.\nEvoluzione.\nLo sviluppo storico della religione romana pass\u00f2 per quattro fasi: una prima protostorica, una seconda fase dall'VIII secolo a.C. al VI secolo a.C., contrassegnata dall'influenza delle religioni autoctone; una terza contraddistinta dall'assimilazione di idee e pratiche religiose etrusche e greche; una quarta, durante la quale si afferm\u00f2 il culto dell'imperatore e si diffusero le religioni misteriche di provenienza orientale.\nEt\u00e0 protostorica.\nNell'et\u00e0 protostorica ancora prima della fondazione di Roma, quando nel territorio laziale c'erano solo trib\u00f9, nel territorio dei colli si credeva nell'intervenire nella vita di tutti i giorni di forze soprannaturali tipicamente magico-pagane. Queste forze non erano tuttavia personificate in divinit\u00e0 ma ancora indistinte e solo col rafforzarsi dei contatti con altre popolazioni, tra cui i Greci (nell'VIII secolo a.C. poi nel IV-III secolo a.C.), i Sabini e gli Etruschi, tali forze cominceranno a essere personificate in oggetti e, solo a Repubblica inoltrata, in soggetti antropomorfi. Sino ad allora erano viste come forze chiamate \"numen\" o al plurale \"numina\", grandi in numero e ciascuna avente il suo compito nella vita di tutti i giorni.\nEt\u00e0 arcaica.\nLa fase arcaica fu caratterizzata da una tradizione religiosa legata soprattutto all'ambito agreste, tipica dei culti indigeni mediterranei, sulla quale si inser\u00ec il nucleo di origine indoeuropea. Per la tradizione romana si deve a Numa Pompilio, il secondo re di Roma, la sistemazione e l'iscrizione delle norme religiose in un unico corpo di leggi scritte, il Commentarius, che avrebbe portato alla definizione di otto ordini religiosi: i Curiati, i Flamini, i Celeres, le Vestali, gli Auguri, i Salii, i Feziali e i Pontefici.\nGli dei principali e pi\u00f9 antichi venerati nel periodo arcaico, la cosiddetta \"triade arcaica\", erano Giove (\"Iupiter\"), Marte (\"Mars\") e Quirino (\"Quirinus\"), quella che Georges Dum\u00e9zil definisce invece \u201ctriade indoeuropea\u201d. Proprio a \"Iupiter Feretrius\" (garante dei giuramenti) \u00e8 dedicato il santuario cittadino di pi\u00f9 antica consacrazione: stando a Tito Livio era stato proprio Romolo a fondarlo sul colle Palatino, cos\u00ec come fu responsabile della creazione del culto di \"Iupiter Stator\" (che arresta la fuga dai combattimenti).\nTra le divinit\u00e0 maschili troviamo Liber Pater, Fauno, Giano (\"Ianus\"), Saturno, Silvano, Robigus, Consus (il dio del silo in cui si racchiude il frumento), Nettuno (in origine dio delle acque dolci, solo dopo l'apporto ellenizzante dio del mare), Fons (dio delle sorgenti e dei pozzi), Vulcano (\"Volcanus\", dio del fuoco devastatore).\nIn questa fase primitiva della religione romana \u00e8 riscontrabile la venerazione di numerose divinit\u00e0 femminili: Giunone (\"Iuno\") in diversi e specifici aspetti (\"Iuno Pronuba\", \"Iuno Lucina\", \"Iuno Caprotina\", \"Iuno Moneta\"), Bellona, Tellus e Cerere (\"Ceres\"), Flora, Opi (l'abbondanza personificata), Pales (dea delle greggi), Vesta, Anna Perenna, Diana Nemorensis (Diana dei boschi, dea italica , introdotta secondo la tradizione da Servio Tullio come dea lunare), Fortuna (portata in citt\u00e0 da Servio Tullio, con vari culti entro il \"pomoerium\"), la Dea Dia (la dea \u201cluminosa\u201d del cielo chiaro), la dea Agenoria (la dea rappresentante dello sviluppo).\nFrequenti sono le coppie di divinit\u00e0 legate alla fertilit\u00e0 poich\u00e9 essa era ritenuta per natura duplice: se in natura esistono maschio e femmina dovevano esserci anche maschio e femmina per ogni aspetto della fertilit\u00e0 divina. Ecco cos\u00ec Tellus e Tellumo, Caeres e Cerus, Pomona e Pomo, Liber Pater e Libera. In queste coppie il secondo termine rimane sempre una figura secondaria, minore, una creazione artificiale dovuta ai sacerdoti teologi pi\u00f9 che alla reale devozione.\nIl periodo delle origini \u00e8 caratterizzato anche dalla presenza di \"numina\", divinit\u00e0 indeterminate, come i Lari e i Penati.\nEt\u00e0 repubblicana.\nLa mancanza di un \"pantheon\" definito favor\u00ec l'assorbimento delle divinit\u00e0 etrusche, come Venere (Turan), e soprattutto greche.\nA causa della grande tolleranza e capacit\u00e0 di assimilazione, tipiche della religione romana, alcuni d\u00e8i romani furono assimilati a quelli greci, acquisendone l'aspetto, la personalit\u00e0 e i tratti distintivi, come nel caso di Giunone assimilata a Era; altre divinit\u00e0, invece, furono importate ex novo, come nel caso dei Dioscuri.\nIl controllo dello Stato sulla religione, infatti, non proibiva l'introduzione di culti stranieri, anzi tendeva a favorirla, a condizione che questi non costituissero un pericolo sociale e politico.\nNel II secolo a.C. furono ad esempio proibiti i baccanali con Senatus consultum de Bacchanalibus del 186 a.C. perch\u00e9 durante tali riti gli adepti praticavano la violenza sessuale reciproca (sodomia compresa), specialmente sui neofiti, e ci\u00f2 era in contrasto con le leggi romane che impedivano tali atti tra cittadini, pur permettendole nei confronti degli schiavi, mentre il culto dionisiaco fu represso con la forza.\nEt\u00e0 alto imperiale.\nLa crisi della religione romana, iniziatasi nella tarda et\u00e0 repubblicana, s'intensific\u00f2 in et\u00e0 imperiale, dopo che Augusto aveva provato a darle nuovo vigore.\nLe cause del lento degrado della religione pubblica furono molteplici. Gi\u00e0 da qualche tempo vari culti misterici di provenienza medio-orientale, quali quelli di Cibele, Iside e Mitra, erano entrati a far parte del ricco patrimonio religioso romano.\nCol tempo le nuove religioni assunsero sempre pi\u00f9 importanza per le loro caratteristiche escatologiche e soteriologiche in risposta alle insorgenti esigenze della religiosit\u00e0 dell'individuo, al quale la vecchia religione non offriva che riti vuoti di significato.\nLa critica alla religione tradizionale veniva anche dalle correnti filosofiche dell'Ellenismo, che fornivano risposte intorno a temi propri della sfera religiosa, come la concezione dell'anima e la natura degli dei.\nUn'altra caratteristica tipica del periodo fu quella del culto imperiale. Dalla divinizzazione post-mortem di Gaio Giulio Cesare e di Ottaviano Augusto si arriv\u00f2 all'assimilazione del culto dell'imperatore con quello del Sole e alla teocrazia dioclezianea.\nEt\u00e0 tardo imperiale.\nNel 287 circa Diocleziano assunse il titolo di \"Iovius\", Massimiano quello di \"Herculius\". Il titolo doveva probabilmente richiamare alcune caratteristiche del sovrano da cui era usato: a Diocleziano, associato a Giove, era riservato il ruolo principale di pianificare e comandare; Massimiano, assimilato a Ercole, avrebbe avuto il ruolo di eseguire \"eroicamente\" le disposizioni del collega. Malgrado queste connotazioni religiose, gli imperatori non erano \"divinit\u00e0\", in accordo con le caratteristiche del culto imperiale romano, sebbene potessero essere salutati come tali nei panegirici imperiali; erano invece visti come rappresentanti delle divinit\u00e0, incaricati di eseguire la loro volont\u00e0 sulla Terra. Vero \u00e8 che Diocleziano elev\u00f2 la sua dignit\u00e0 imperiale al di sopra del livello umano e della tradizione romana. Egli voleva risultare intoccabile. Soltanto lui risultava \"dominus et deus\", signore e dio, tanto che a tutti coloro che lo circondavano fu attribuita una dignit\u00e0 sacrale: il palazzo divenne \"sacrum palatium\" e i suoi consiglieri \"sacrum consistorium\". Segni evidenti di questa nuova qualificazione monarchico-divina furono il cerimoniale di corte, le insegne e le vesti dell'imperatore. Egli, infatti, al posto della solita porpora, indoss\u00f2 abiti di seta ricamati d'oro, calzature ricamate d'oro con pietre preziose. Il suo trono poi si elevava dal suolo del \"sacrum palatium\" di Nicomedia. Veniva, infine, venerato come un dio, da parenti e dignitari, attraverso la proschinesi, una forma di adorazione in ginocchio, ai piedi del sovrano.\nNella congerie sincretistica dell'impero durante il III secolo, permeata da dottrine neoplatoniche, e gnostiche, fece la sua comparsa il cristianesimo.\nLa nuova religione and\u00f2 lentamente affermandosi quale culto di Stato, con la conseguente fine della religione romana, da ora indicata spregiativamente come \"pagana\", sancito, nel IV e V secolo, dalla chiusura dei templi e dalla proibizione, sotto pena capitale, di professare religioni diverse da quella cristiana.\nFlavio Claudio Giuliano, discendente del cristiano Costantino I, tent\u00f2 di restaurare la religione romana in forma ellenizzata a Costantinopoli, ma la sua morte prematura nel 363 pose fine al progetto. Teodosio I eman\u00f2 nel 380 l'editto di Tessalonica per la parte orientale, rendendo il cristianesimo unica religione di Stato, poi nel 391-92 con i decreti teodosiani cominciarono le persecuzioni ai danni dei pagani nell'Impero romano; infine nel 394, i decreti furono estesi alla parte occidentale, dove stava avvenendo specialmente a Roma una rinascita pagana.\nA partire dal XX secolo emersero correnti neopagane, come la Via romana agli dei e il neo-ellenismo.\nOrganizzazione religiosa.\nSecondo la tradizione, fu Numa Pompilio a istituire i vari sacerdozi e a stabilire i riti e le cerimonie annuali. Tipica espressione dell'assunzione del fenomeno religioso da parte della comunit\u00e0 \u00e8 il calendario, risalente alla fine del VI secolo a.C. e organizzato in maniera da dividere l'anno in giorni fasti e nefasti con l'indicazione delle varie feste e cerimonie sacre.\nCollegi sacerdotali.\nLa gestione dei riti religiosi era affidata ai vari collegi sacerdotali dell'antica Roma, i quali costituivano l'ossatura della complessa organizzazione religiosa romana.\nAl primo posto della gerarchia religiosa troviamo il Rex Sacrorum, sacerdote al quale erano affidate le funzioni religiose compiute un tempo.\nSodalizi.\nA Roma vi erano quattro grandi confraternite religiose, che avevano la gestione di specifiche cerimonie sacre.\nFeste e cerimonie.\nDelle 45 feste maggiori (\"feriae publicae\") le pi\u00f9 importanti, oltre a quelle suddette, erano quelle del mese di dicembre, i \"Saturnalia\", quelle dedicate ai defunti, in febbraio, come i \"Ferialia\" e i \"Parentalia\" e quelle connesse al ciclo agrario, come i \"Cerialia\" e i \"Vinalia\" di aprile o gli \"Opiconsivia\" di agosto.\nSulla base delle fonti classiche si \u00e8 potuto individuare quali tra le numerose festivit\u00e0 del calendario romano vedevano un'ampia partecipazione di popolo. Queste feste sono la corsa dei \"Lupercalia\" (15 febbraio), i \"Feralia\" (21 febbraio) celebrati in famiglia, i \"Quirinalia\" (17 febbraio) celebrati nelle curie, i \"Matronalia\" (1\u00ba marzo) in occasione delle quali le schiave venivano servite dalle padrone di casa, i \"Liberalia\" (17 marzo) spesso associata alla festa familiare della maggiore et\u00e0 del figlio maschio, i \"Matralia\" (11 giugno) con la processione delle donne, cos\u00ec come i \"Vestalia\" (9-15 giugno), i \"Poplifugia\" (5 luglio) festa popolare, i \"Neptunalia\" (23 luglio), i \"Volcanalia\" (23 agosto) e infine i \"Saturnalia\" (17 dicembre), la cui vasta partecipazione di popolo \u00e8 attestata da numerose fonti.\nDurante le cerimonie sacre spesso venivano praticati sacrifici animali e si offrivano alle divinit\u00e0 cibi e libagioni.\nLa stessa citt\u00e0 di Roma veniva purificata con una cerimonia, la \"lustratio\", in caso di prodigi e calamit\u00e0.\nSovente anche i giochi circensi (\"ludi\") avevano luogo durante le feste, come nel caso dell'anniversario (\"dies natalis\") del Tempio di Giove Ottimo Massimo, in concomitanza del quale si svolgevano i \"Ludi Magni\".\nPratiche religiose.\nTra le pratiche religiose dei Romani forse la pi\u00f9 importante era l'interpretazione dei segni e dei presagi, che indicavano il volere degli dei. Prima di intraprendere qualsiasi azione rilevante era infatti necessario conoscere la volont\u00e0 delle divinit\u00e0 e assicurarsene la benevolenza con riti adeguati.\nLe pratiche pi\u00f9 seguite riguardavano:\nLo spazio sacro.\nLo spazio sacro per i Romani era il \"templum\", un luogo consacrato, orientato secondo i punti cardinali, secondo il rito dell'inaugurazione, che corrispondeva allo spazio sacro del cielo.\nGli edifici di culto romani erano di vari tipi e funzioni.\nL'altare o \"ara\" era la struttura sacra dedicata alle cerimonie religiose, alle offerte e ai sacrifici.\nEretti dapprima presso le fonti e nei boschi, progressivamente gli altari furono collocati all'interno delle citt\u00e0, nei luoghi pubblici, agli incroci delle strade e davanti ai templi.\nNumerose erano anche le \"aediculae\" e i \"sacella\", che riproducevano in piccolo le facciate dei templi. Il principale edificio cultuale era rappresentato dall'\"aedes\", la vera e propria dimora del dio, che sorgeva sul \"templum\", l'area sacra inaugurata. Col tempo i due termini diventarono sinonimi per indicare l'edificio sacro.\nIl tempio romano risente inizialmente dei modelli etruschi, ma presto vengono introdotti elementi dall'architettura greca ellenistica. La pi\u00f9 marcata differenza del tempio romano rispetto a quello greco \u00e8 la sua sopraelevazione su un alto podio, accessibile da una scalinata spesso frontale. Inoltre si tende a dare maggiore importanza alla facciata, mentre il retro \u00e8 spesso addossato a un muro di recinzione e privo dunque del colonnato."}
{"id": "497537", "revid": "281901", "url": "https://it.wikipedia.org/wiki?curid=497537", "title": "Trachelospermum jasminoides", "text": "Trachelospermum jasminoides , noto volgarmente come falso gelsomino o rincospermo, \u00e8 un arbusto rampicante della famiglia delle Apocinacee.\nDescrizione.\nLe foglie sono sempreverdi, opposte, coriacee e semplici, il picciolo breve, la lamina \u00e8 lanceolata (2-3 \u00d7 3-5\u00a0cm) e lucida. Le infiorescenze sono delle cime pauciflore. I fiori sono pentameri, sinsepali e sinpetali, con 5 stami inseriti sulla corolla rotata e bianca (3\u00a0cm), l'ovario supero a due carpelli fusi \u00e8 molto profumato. Il frutto \u00e8 a forma di capsula.\nLa pianta fiorisce da aprile a luglio.\nDistribuzione e habitat.\nLa specie \u00e8 diffusa in Cina, Giappone, Corea, Taiwan, Tibet e Vietnam.\nColtivazione.\nUtilizzo.\nSi usa in giardino a masse per la formazione di spalliere, pergolati, muri fioriti, siepi. Ottimo anche in vaso.\nEsposizione e manutenzione.\nGradisce il sole, ma accetta la mezz'ombra. Rustico, tollera sia il caldo sia il freddo (teme solo gelate forti e prolungate). Potatura di formazione e contenimento. Teme le potature eccessive e/o dei rami principali, che possono causare rallentamento nella crescita. Si adatta a tutti i tipi di suolo, anche calcarei. La messa a dimora deve osservare una distanza di circa 40\u00a0cm in giardino e di 30\u00a0cm in vaso, dove \u00e8 consigliabile un miscuglio al 50% di suolo argilloso-sabbioso e torba universale.\nIrrigazione.\nRichiede annaffiature regolari, ma resiste a brevi periodi di siccit\u00e0.\nConcimazione.\nVa concimato ogni 15 giorni in primavera-estate con fertilizzanti liquidi o minerali granulari ternari con NPK diluiti in acqua."}
{"id": "497538", "revid": "30610", "url": "https://it.wikipedia.org/wiki?curid=497538", "title": "Hans Morgenthau", "text": "Biografia.\nNato in Germania nel 1904 in una famiglia ebraica, studia Giurisprudenza nelle Universit\u00e0 di Monaco, Francoforte e Berlino. \nA causa delle leggi razziali, \u00e8 costretto a emigrare prima in Svizzera, poi in Spagna; una volta scoppiata la guerra civile, trova asilo e fama negli Stati Uniti, divenendo uno dei maggiori teorici delle Relazioni internazionali. Tra le sue opere principali: \"Scientific Man Versus Power Politics\" (1946), \"In Defense of the National Interest\" (1951) e il celeberrimo \"Politics Among Nations\" (1948) che sar\u00e0 un testo fondamentale della disciplina, con numerose riedizioni. Nell'introduzione a una di queste ultime egli descrive i famosi \"sei princ\u00ecpi\" del realismo politico. \n\u00c8 stato, inoltre, uno dei maggiori critici dell'intervento americano in Vietnam, che lui riteneva contrario all'interesse nazionale degli Stati Uniti. \nMuore negli Stati Uniti nel 1980.\nPensiero.\nMorgenthau ha una visione pessimistica del mondo e della storia, individuando nella guerra (le sue cause, il suo scoppio, le sue conseguenze) il motore primario delle relazioni tra gli Stati. Gli Stati sono quindi il livello di analisi di Morgenthau, e in definitiva il suo statocentrismo lo porta a un forte determinismo. \nMa la causa originale di tutto - la radice delle azioni degli Stati, cos\u00ec come della visione pessimistica di Morgenthau - \u00e8 l'uomo. In questo senso, la visione di Morgenthau risente anche dell'influenza di Reinhold Niebuhr.\nI sei princ\u00ecpi del realismo politico per Morgenthau.\n1) La politica \u00e8 governata da leggi oggettive, che derivano dall'immutabile natura umana.\n2) Il concetto di interesse, definito in termini di potere, permette una comprensione razionale della politica (sulla quale agiscono comunque anche elementi irrazionali). \n3) L'interesse definito in termini di potere varia nel tempo, in quanto dipende dalle circostanze concrete di tempo e di luogo.\n4) I principi morali non possono essere applicati astrattamente alle relazioni fra gli Stati, ma devono essere filtrati dalle circostanze concrete di tempo e di luogo. Un governo non pu\u00f2 concedersi di disapprovare o evitare la violazione di qualche principio morale astratto, se una simile concessione gli impedisce di compiere una scelta politica di successo, ispirata dal supremo principio morale della sopravvivenza nazionale. La morale politica, insomma, giudica come giusto o sbagliato un corso d'azione in base alle specifiche conseguenze politiche di quest'ultimo (e non ad astratte considerazioni etiche); per questo, la prudenza \u00e8 la massima virt\u00f9 politica.\n5) Le aspirazioni morali di uno Stato (ad esempio combattere una guerra giusta, ambire alla pace fra le nazioni) non possono essere identificate con il bene universale, ma solo con il perseguimento dell'interesse di quello stesso Stato, definito in termini di potere.\n6) Pur reputando l'uomo un essere pluralista (che ad esempio agisce, anche contemporaneamente, nella sfera economica, sociale, psicologica, ecc.), il realismo politico considera la sfera politica come la principale tra le molteplici sfere di interesse umano, e la distingue in special modo da quella morale per riuscire a studiare in termini oggettivi, scientifici la politica.\nLa ricezione in Italia.\nNel 2009 alcuni rilevanti scritti inediti sono stati pubblicati in prima mondiale ne \"Il concetto del politico. Contra Schmitt\u201d (Rubbettino), con saggi di Alessandro Campi e Luigi Cimmino (traduzione dal tedesco di Luigi Cimmino). Il volume \u00e8 stato discusso nel settembre dello stesso anno in un simposio accademico nell'ambito del convegno annuale della Societ\u00e0 Italiana di Scienza Politica. La Rivista di Politica ha dedicato un numero monografico (n. 3/2010) a Morgenthau."}
{"id": "497545", "revid": "183666", "url": "https://it.wikipedia.org/wiki?curid=497545", "title": "Avarum est mulierum genus", "text": "Avarum est mulierum genus \u00e8 una locuzione latina che significa \"Avida \u00e8 la razza delle donne\".\nSi trova in Cicerone (Rhetorica-de inventione, liber I,94) e si riferisce, generalizzandola, all'avidit\u00e0 di Erifile (\u0395\u03c1\u03b9\u03c6\u1f54\u03bb\u03b7) moglie di Anfiarao che per un monile accett\u00f2 di tradire il marito."}
{"id": "497554", "revid": "1170", "url": "https://it.wikipedia.org/wiki?curid=497554", "title": "Compagna comunis", "text": ""}
{"id": "497555", "revid": "1305772", "url": "https://it.wikipedia.org/wiki?curid=497555", "title": "Hydra", "text": ""}
{"id": "497556", "revid": "306856", "url": "https://it.wikipedia.org/wiki?curid=497556", "title": "Casta est quam nemo rogavit", "text": "La locuzione latina Casta est, quam nemo rogavit, tradotta letteralmente, significa \"\u00c8 casta la donna che nessuno ha richiesto\" (Ovidio, \"Amores\", 1, 8, 43).\nSignificato.\nLa frase esprime una pessimistica visione della capacit\u00e0 delle donne di gestire s\u00e9 stesse, e probabilmente espressione deriva dalle pessime esperienze in campo amoroso del poeta latino.\nIn italiano si ricorda il proverbio, pi\u00f9 icastico e incisivo della traduzione proposta, \"Onesta perch\u00e9 brutta\"."}
{"id": "497561", "revid": "339392", "url": "https://it.wikipedia.org/wiki?curid=497561", "title": "Ikki della Fenice", "text": ""}
{"id": "497562", "revid": "339392", "url": "https://it.wikipedia.org/wiki?curid=497562", "title": "Ikki di Phoenix", "text": ""}
{"id": "497564", "revid": "73125", "url": "https://it.wikipedia.org/wiki?curid=497564", "title": "Callirrhoe (astronomia)", "text": ""}
{"id": "497565", "revid": "1305887", "url": "https://it.wikipedia.org/wiki?curid=497565", "title": "Ikki", "text": ""}
{"id": "497566", "revid": "1318658", "url": "https://it.wikipedia.org/wiki?curid=497566", "title": "Latet anguis in herba", "text": "La locuzione latina Latet anguis in herba, tradotta letteralmente, significa \"La serpe si nasconde nell'erba\" (Virgilio, \"Bucoliche\", 3, 93).\nTale espressione \u00e8 spesso usata per segnalare metaforicamente la presenza di un pericolo che si annida in un determinato contesto. \nCon essa ci si riferisce, per esempio, a quei doni o a quei complimenti che vengono ricevuti da persone interessate. Possono essere graditi ma spesso nascondono secondi fini, talvolta non del tutto leciti."}
{"id": "497567", "revid": "339392", "url": "https://it.wikipedia.org/wiki?curid=497567", "title": "Seiya", "text": ""}
{"id": "497569", "revid": "339392", "url": "https://it.wikipedia.org/wiki?curid=497569", "title": "Seiya di Pegasus", "text": ""}
{"id": "497571", "revid": "124123", "url": "https://it.wikipedia.org/wiki?curid=497571", "title": "Silvio Gazzaniga", "text": "\u00c8 il creatore dei trofei di importanti competizioni calcistiche, quali la Coppa del Mondo FIFA, della Supercoppa UEFA e della Coppa UEFA/Europa League, tutte prodotte dalla G.D.E. Licensee Bertoni.\nBiografia.\nSilvio Gazzaniga nasce a Milano il 23 gennaio 1921. Si forma come scultore nelle scuole d'arte del capoluogo lombardo nel periodo delle avanguardie degli anni quaranta. Frequenta la Scuola di Arte Applicata \u201cUmanitaria\u201d e la Scuola Superiore d'Arte del Castello Sforzesco, specializzandosi come orafo e gioielliere. Dopo la seconda guerra mondiale comincia la carriera artistica come scultore di medaglie, coppe e onorificenze e dal 1953 inizia a collaborare con l'allora ditta Bertoni in qualit\u00e0 di direttore artistico e maestro scultore.\nMa \u00e8 il 1970 l'anno che cambia la vita professionale e la visibilit\u00e0 dello scultore. Come da regolamento, dopo la vittoria della Coppa Rimet per la terza volta da parte del Brasile ai Mondiali del Messico, la Coppa viene aggiudicata definitivamente alla nazionale carioca. La FIFA deve quindi far realizzare un nuovo trofeo. Viene bandito un concorso aperto a tutti gli artisti del mondo e, tra 53 proposte, \u00e8 quella di Gazzaniga a essere scelta. La nuova Coppa rappresenta la gioia, l'esultanza e la grandezza dell'atleta nel momento della vittoria: due calciatori stilizzati che, felici, sorreggono l'intero mondo. Con la realizzazione di questo trofeo, Gazzaniga raggiunge l'apice del successo e della fama artistica.\nSull'onda di questo successo internazionale, la sua produzione artistica continua e gli vengono direttamente commissionati altri trofei di importanti competizioni calcistiche come la Coppa UEFA/Europa League e la Supercoppa UEFA. Realizza anche le Coppe del Mondo di baseball, bob e volley, e medaglie per manifestazioni importanti anche di altri sport quali pallacanestro, nuoto, sci e altri.\nIn occasione delle celebrazioni dei 150 anni dell'Unit\u00e0 d'Italia, viene contattato dalla Presidenza del Consiglio dei ministri che, sotto l'alto patrocinio del Presidente della Repubblica Giorgio Napolitano, gli chiede di realizzare un trofeo che si affianchi ai premi delle pi\u00f9 importanti competizioni sportive italiane del 2011.\nIl 7 dicembre 2003 riceve dalle mani del sindaco di Milano Gabriele Albertini l'Attestato di Benemerenza Civica dell'Ambrogino d'oro, per essersi distinto come \u201cuno dei rappresentanti pi\u00f9 prolifici dell'arte contemporanea della nostra citt\u00e0\u201d.\nIl 14 ottobre 2011, in una seduta plenaria svoltasi in occasione dell'edizione annuale della Fiera Internazionale Vicenza Numismatica, gli viene consegnato il \"Premio Internazionale alla Carriera\" conferito dall'Associazione Internazionale Numismatici e Medaglisti con la seguente motivazione: \u201cIl grande artista, nella sua lunga carriera, si \u00e8 distinto nell'elaborazione di bozzetti per monete e medaglie e, in particolare, ha saputo raffigurare con rara maestria i diversi temi con i quali si \u00e8 confrontato\u201d.\nSposato per oltre 60 anni con Elsa, ha avuto da lei i figli Gabriella e Giorgio.\nRiposa nel Riparto 11 della Galleria BC di Levante Superiore nel Cimitero Monumentale di Milano.\nCoppa del Mondo FIFA.\nSilvio Gazzaniga \u00e8 conosciuto per aver creato il trofeo di uno dei pi\u00f9 importanti eventi sportivi, la Coppa del Mondo FIFA. Franz Beckenbauer \u00e8 il primo ad alzarla al cielo nel 1974; onore che tocca in seguito a Daniel Passarella nel 1978, Dino Zoff nel 1982, Diego Armando Maradona nel 1986, Lothar Matth\u00e4us nel 1990, Carlos Dunga nel 1994, Didier Deschamps nel 1998, Cafu nel 2002, Fabio Cannavaro nel 2006, Iker Casillas nel 2010, Philipp Lahm nel 2014 e Hugo Lloris nel 2018.\nLa storia.\nDopo la terza vittoria della Coppa Rimet nel 1970 da parte del Brasile ai Mondiali del Messico \u2013 e la conseguente definitiva assegnazione della Rimet alla nazionale brasiliana secondo il regolamento dell'epoca \u2013 la FIFA ha la necessit\u00e0 di creare un altro trofeo. Il 5 aprile 1971 una commissione appositamente costituita, in giur\u00ec di esperti, si riunisce nella sede della FIFA a Zurigo sotto la supervisione di sir Stanley Rous, l'allora Presidente FIFA. \u00c8 quindi bandito un concorso internazionale per la creazione di una nuova coppa.\nGazzaniga si mette all'opera chiudendosi una settimana nel proprio studio di via Alessandro Volta, in prossimit\u00e0 dell'Accademia di Brera e del Castello Sforzesco. Prepara il bozzetto e, data la particolare plasticit\u00e0 scultorea che la rende difficile da apprezzare appieno con un semplice disegno, ne prepara un modello in plastilina in seguito \u201cformato\u201d con un calco in gesso. L'azzardo di realizzare l'opera senza avere avuto nessuna conferma n\u00e9 rassicurazione lo premia. Infatti la vista e la possibilit\u00e0 di toccare e \u201cimpugnare\u201d l'opera convincono i responsabili della FIFA della sua bellezza scultorea, simbolica e anche della sua \u201cfotogenia\u201d televisiva.\nI numeri.\nLa coppa, fusa con la tecnica detta \u201ca cera persa\u201d, \u00e8 in oro massiccio a 18 carati e, anche se vuota al suo interno, pesa 6 chili e 175 grammi, \u00e8 alta 36,8 centimetri e il diametro della base \u00e8 di 13 centimetri. Il basamento \u00e8 realizzato da due fasce di malachite verde, mentre intorno e al di sotto del basamento in appositi riquadri predisposti sono incisi, ciascuno nella lingua ufficiale della relativa nazione, i nomi delle nazionali che dal 1974 si sono aggiudicate il trofeo vincendo il Mondiale.\nAl contrario della Coppa Rimet, questa coppa non sar\u00e0 mai assegnata alla squadra che la vincer\u00e0 per tre volte, ma continuer\u00e0 a essere rimessa in palio fino al momento in cui tutti i possibili spazi per le incisioni delle nazioni vincitrici verranno riempiti, quindi almeno fino ai mondiali del 2038. A partire da Germania 1974 il trofeo \u00e8 stato finora assegnato tre volte alla Germania (1974, 1990 e 2014), due all'Argentina (1978 e 1986), all'Italia (1982 e 2006) e al Brasile (1994 e 2002), due volte alla Francia (1998 e 2018) e una alla Spagna (2010).\nA partire dai mondiali di calcio di Germania 2006 in poi, la FIFA ha stabilito che il trofeo originale non verr\u00e0 pi\u00f9 dato in prestito alla nazionale di calcio vincitrice. In precedenza il vincitore lo deteneva nella sede della sua federazione per quattro anni restituendolo solo durante la cerimonia dei sorteggi dei gironi. Oggi viene solo consegnato durante la cerimonia di premiazione al capitano della squadra vincente per i festeggiamenti dopo la partita finale. Dopo le celebrazioni, la FIFA regala alla federazione vincitrice del torneo una copia dell'originale.\nOnorificenze.\nNel 2017 il Comune di Milano ha deciso che il suo nome venga iscritto nel Pantheon di Milano, all'interno del Cimitero Monumentale."}
{"id": "497577", "revid": "38120", "url": "https://it.wikipedia.org/wiki?curid=497577", "title": "Cignus", "text": ""}
{"id": "497578", "revid": "1123217", "url": "https://it.wikipedia.org/wiki?curid=497578", "title": "Shun", "text": ""}
{"id": "497579", "revid": "339392", "url": "https://it.wikipedia.org/wiki?curid=497579", "title": "Shun di Andromeda", "text": ""}
{"id": "497581", "revid": "484362", "url": "https://it.wikipedia.org/wiki?curid=497581", "title": "Post equitem sedet atra cura", "text": "La locuzione latina Post equitem sedet atra cura, tradotta letteralmente, significa \"Dietro al cavaliere siede il nero affanno\" (Orazio, Carm., 3, 1, 40).\n\u00c8 uno dei tanti modi di dire secondo cui l'essere cavaliere, gentiluomo, richiede una costante e gravosa disciplina.\nNello specifico, non \u00e8 dato tuttavia sapere a quale \"cavaliere\" in particolare Orazio si riferisse, e quale fosse il \"nero affanno\" che lo affliggeva."}
{"id": "497587", "revid": "1272592", "url": "https://it.wikipedia.org/wiki?curid=497587", "title": "Tonacacihuatl", "text": "T\u014dnac\u0101cihu\u0101tl, era una divinit\u00e0 appartenente alla cosmogonia della mitologia azteca, nonch\u00e9 dea della fertilit\u00e0, invocata per rendere la terra feconda e dispensatrice di frutti.\nLa maggior parte dei manoscritti di epoca coloniale la equiparano a \u014cmecihu\u0101tl, o la descrivono come la sua manifestazione sulla terra.\nIl suo consorte era T\u014dnac\u0101t\u0113cuhtli.\nEra appellata anche come Ilhuicacihu\u0101tl (\"Signora dei Cieli\").\nEtimologia.\nIl nome della dea \u00e8 composta da due parole Nahuatl\u02d0 \"t\u014dnac\u0101\" e \"cihu\u0101tl\".\nMentre la prima pu\u00f2 essere tradotta come \"donna\" o \"signora\", la seconda offre pi\u00f9 interpretazioni. Tonac\u0101, pronunciata senza la 'o' lunga, significa \"carne umana\" o \"cibo\" con anteposto il prefisso 'to' (\"nostro\"). In tal caso, il significato diverrebbe \"Signora del nostro cibo\" o \"Signora della nostra carne\", talvolta reso come \"Signora del nostro sostentamento\". Ma poich\u00e9 la parola \"t\u014dnac\" significa \"abbondanza\", una frequente interpretazione alternativa \u00e8 \"Signora dell'abbondanza\".\nOrigini e ruolo.\nT\u014dnac\u0101cihu\u0101tl era la principale divinit\u00e0 creatrice del Messico centrale ed era comune a tutte le religioni mesoamericane. Secondo il \"Codice R\u00edos\" (\"Codex Vaticanus 3738\"), la \"Historia de los Mexicanos por sus pinturas\", la \"Histoyre du Mechique\" e il \"Codice fiorentino\", T\u014dnac\u0101cihu\u0101tl e la sua paredra T\u014dnac\u0101t\u0113cuhtli risiedevano nel \u014cmey\u014dc\u0101n, il 13\u00b0 e pi\u00f9 alto dei cieli, dal quale le anime degli uomini discendevano sulla Terra.\nEssa \u00e8 associata alla procreazione, per la quale \u00e8 rappresentata nell'arte precolombiana intenta in atti simili al copulare. Nel \"Codice fiorentino\" Sahag\u00fan racconta che le ostetriche azteche, dopo aver bagnato il nuovo nato, recitavano \"Tu sei nato nel luogo della dualit\u00e0. Il luogo al di sopra dei nove cieli. Tuo padre e tua madre - \u014cmet\u0113uctli and \u014cmecihu\u0101tl, la Signora dei Cieli - vi hanno formato, creandovi\".\nNel 1629, Hernando Ruiz de Alarc\u00f3n riporta l'uso di nominare la dea nei riti di semina, durante i quali, il seme di mais \u00e8 affidato alla divinit\u00e0 della terra Tlaltecuhtli da uno sciamano il quale chiama il seme \"nohueltiuh T\u014dnac\u0101cihu\u0101tl\" (\"mia sorella, la Signora dell'Abbondanza\").\nNel \"C\u00f3dice Chimalpopoca\" T\u014dnac\u0101t\u0113cuhtli e T\u014dnac\u0101cihu\u0101tl sono elencati come una delle coppie divine alle quali Quetzalcoatl rivolge le sue preghiere."}
{"id": "497590", "revid": "830939", "url": "https://it.wikipedia.org/wiki?curid=497590", "title": "Giuseppe Sarti", "text": "Biografia.\nComp\u00ec i suoi studi musicali presso Padre Giovanni Battista Martini, e fu nominato organista della cattedrale di Faenza prima del compimento del diciannovesimo anno di et\u00e0. Rinunci\u00f2 a tale posto nel 1750 per dedicarsi completamente allo studio della musica drammatica, divenendo direttore del Teatro di Faenza nel 1752. Si \u00e8 creduto per lungo tempo che \"Pompeo in Armenia\" fosse la sua prima opera ma non esiste cronaca dell'epoca che ne dia traccia. Il suo primo lavoro certo \u00e8 \"Il re pastore\", andato in scena a Pesaro nel 1752. Suoi successivi lavori sono \"Medonte\", \"Demofoonte\" e \" Olimpiade\", gli fecero guadagnare un prestigio tale che nel 1753 il re Federico V di Danimarca lo invit\u00f2 a Copenaghen, conferendogli il posto di \"Hofkapellmeister\" e direttore del teatro dell'opera. Qui Sarti mise in scena il suo \"Ciro riconosciuto\".\nNel 1765 fece ritorno in Italia per ingaggiare nuovi cantanti: ma la contemporanea morte del re Federico mise fine alla sua permanenza in terra danese. Nel 1769 si rec\u00f2 a Londra, dove per mantenersi fu costretto a dare lezioni di musica.\nNel 1779 fu nominato maestro di cappella della cattedrale di Milano, dove rimase fino al 1784: qui pot\u00e9 di nuovo esprimere la propria vocazione alla composizione, scrivendo un'altra ventina di opere di successo, nonch\u00e9 musica sacra per gli offici della cattedrale; inoltre si occup\u00f2 dell'istruzione di alcuni allievi, fra cui Luigi Cherubini.\nNel 1784 Sarti venne invitato dall'imperatrice Caterina II di Russia a San Pietroburgo: durante il viaggio si ferm\u00f2 a Vienna, dove l'imperatore Giuseppe II lo ricevette con grandi onori, e dove conobbe Wolfgang Amadeus Mozart. Giunse finalmente nella citt\u00e0 russa nel 1785, e subito, in qualit\u00e0 di direttore dell'Opera, compose nuovi pezzi e anche brani di musica sacra, tra cui un \"Te Deum\" per la vittoria di Ochakov nella guerra russo-turca (1787-1792), nel quale introdusse gli spari di un cannone vero.\nSarti rimase in Russia sino al 1801, quando la sua salute era divenuta cos\u00ec malferma che chiese il permesso di lasciare il Paese: l'imperatore Alessandro I lo conged\u00f2 nel 1802 accordandogli una generosa pensione; in precedenza, Caterina II gli aveva accordato il titolo nobiliare. Le opere maggiori del periodo russo furono \"Armida e Rinaldo\" e \"Gli inizi del governo di Oleg\" (\"Nachal'noye upravleniye Olega\"), quest'ultima su libretto della stessa imperatrice Caterina. Sarti mor\u00ec a Berlino sulla via del ritorno verso l'Italia.\nProduzione.\nL'opera di Sarti \"Fra i due litiganti il terzo gode\" \u00e8 stata resa immortale da Mozart, che introdusse un'aria tratta da essa nella scena della cena del \"Don Giovanni\". Da notare anche che l'opera mozartiana \"Le nozze di Figaro\" deve molto all'influenza sempre della stessa opera, che il compositore austriaco pot\u00e9 ascoltare a Vienna nel 1784: il libretto di Lorenzo Da Ponte presenta situazioni simili, e l'intricato finale del primo atto di \"Fra i due litiganti il terzo gode\" serv\u00ec da modello per Mozart per il finale dell'ultimo atto di \"Figaro\". 21 copie manoscritte coeve di alcuni suoi lavori profani e sacri (soprattutto \"ouverture\", sinfonie e stralci di opere teatrali, e un \"Miserere a 4 voci\") sono conservati nel Fondo musicale Venturi della Biblioteca Comunale di Montecatini Terme.\nElenco parziale delle opere.\nSonate per strumento a tastiera e altri strumenti (dal catalogo tematico Satta)\nSonate per strumento a tastiera (dal catalogo tematico Satta)"}
{"id": "497591", "revid": "66020636", "url": "https://it.wikipedia.org/wiki?curid=497591", "title": "Vivere est cogitare", "text": "La locuzione latina Vivere est cogitare, tradotta letteralmente, significa \"Vivere \u00e8 pensare\" (Cicerone, Tuscul. disp., 5, 38, 111).\nLa frase non richiederebbe ulteriori spiegazioni. Pu\u00f2 essere interessante notare la somiglianza al famosissimo \"Cogito ergo sum\" di Cartesio."}
{"id": "497592", "revid": "287204", "url": "https://it.wikipedia.org/wiki?curid=497592", "title": "Pelopida", "text": "Biografia.\nPelopida discendeva da una nobile e antica famiglia tebana. Eredit\u00f2 un'estesa tenuta agricola, che, secondo Plutarco, gestiva in modo liberale, dando soccorso alle persone affamate e in difficolt\u00e0.\nFu sempre amico di Epaminonda e, non riuscendo a modificarne le abitudini frugali, si disse che avesse assimilato i modi dell'amico. Comune a entrambi era, anche, la lontananza dalla dissolutezza e dalla ricchezza; questa alienit\u00e0 dal denaro in eccesso accomun\u00f2 i due uomini, a tal punto che Tebe, secondo Polibio, raggiunse il suo apogeo grazie non tanto alla costituzione della polis, quanto alle doti degli uomini che la governarono (Pelopida ed Epaminonda).\nDurante l'oligarchia (382-379).\nFu costretto all'esilio, assieme ad Androclida e a Ferenico, in seguito alla conquista spartana della Cadmea, la cittadella di Tebe, nel 382 a.C.\nNell'inverno del 379-378 a.C. torn\u00f2 in patria di nascosto, travestito da cacciatore, assieme ad altri undici fuoriusciti che, aiutati da Caronte e altri Tebani, uccisero a sorpresa i componenti del governo oligarchico che si era instaurato a Tebe con l'appoggio lacedemone.\nPreso poi il completo controllo di Tebe anche con l'aiuto di Epaminonda, Pelopida fu eletto beotarca con Melone e Caronte e riconquist\u00f2 la Cadmea prima dell'arrivo dei soccorsi da Sparta.\nDurante la guerra beotica.\nA partire da questa data e fino alla morte Pelopida tenne una posizione predominante a Tebe; ogni anno ricopr\u00ec cariche istituzionali fondamentali della vita cittadina.\nEletto nuovamente beotarca nel 378-377 a.C. con Gorgida, sconfisse gli Spartani nella battaglia di Tegira (375 a.C.).\nDurante l'egemonia tebana.\nIn seguito, durante l'ennesima invasione della Beozia, gli Spartani furono sconfitti nella battaglia di Leuttra (371 a.C.), nella quale Pelopida comandava il battaglione sacro. Ebbe cos\u00ec inizio l'egemonia tebana.\nIn seguito fu accusato di tradimento per aver conservato illegalmente il potere con Epaminonda, ma fu prosciolto.\nDopo aver occupato Larissa nel 369 a.C., neutralizz\u00f2 Alessandro II di Macedonia a favore dell'ambizioso cognato del sovrano macedone, Tolomeo di Aloro, costringendolo a stringere un'alleanza con Tebe.\nNel 368 a.C. intervenne in Tessaglia contro il tiranno Alessandro di Fere, dal quale fu catturato. L'anno seguente, dopo essere stato liberato da Epaminonda, si rec\u00f2 in Persia da Artaserse II con l'obiettivo di ottenere l'appoggio diplomatico del re persiano e l'indipendenza della Messenia.\nNel 364 a.C. combatt\u00e9 contro Alessandro di Fere nella battaglia di Cinocefale, dove perse la vita."}
{"id": "497593", "revid": "1977442", "url": "https://it.wikipedia.org/wiki?curid=497593", "title": "Barry Seal", "text": "Biografia.\nNato in Louisiana, Seal inizi\u00f2 a volare gi\u00e0 da adolescente, dimostrando doti notevoli secondo il suo istruttore di volo. Nel 1962 entr\u00f2 nella Louisiana Army National Guard, frequentando parte dei corsi per l'addestramento dei corpi speciali (il cosiddetto \"Q Course\") senza completarlo.\nNel 1964 entr\u00f2 nella Trans World Airlines come tecnico di volo, venendo rapidamente promosso fino a diventare uno dei pi\u00f9 giovani piloti della linea aerea, volando su rotta transcontinentale Usa-Europa. Nel luglio 1972 venne licenziato perch\u00e9 coinvolto in un traffico di esplosivo con il Messico.\nSecondo le dichiarazioni fornite successivamente alla DEA, inizi\u00f2 ad operare nel contrabbando di marijuana, passando poi alla pi\u00f9 redditizia cocaina. Nel dicembre 1979 venne arrestato in Honduras al rientro da un trasporto di cocaina dall'Ecuador per possesso di un fucile M-1. Liberato nel luglio 1980, espanse i suoi traffici, iniziando a collaborare col cartello di Medell\u00edn. Usando come base la Louisiana e l'Arkansas, pilotava aerei carichi di droga in partenza dalla Colombia o da Panama.\nNel 1984 venne arrestato a Fort Lauderdale, in Florida. Accusato di riciclaggio di denaro sporco e di traffico di Quaalude venne condannato a 10 anni. Contatt\u00f2 quindi la DEA offrendosi come informatore e testimoniando il coinvolgimento della CIA nelle attivit\u00e0 di contrabbando di droga dal Sudamerica.\nLa sua testimonianza permise la condanna di molti narcotrafficanti colombiani. Testimoni\u00f2 anche contro il governo sandinista dopo aver svolto attivit\u00e0 sotto copertura che dimostrava il coinvolgimento del Nicaragua nel traffico di cocaina dalla Colombia.\nIl 17 luglio 1984 Edmond Jacoby del \"Washington Times\" pubblic\u00f2 un articolo sul traffico di droga che coinvolgeva sandinisti e colombiani; ci\u00f2 costrinse alla chiusura anticipata dell'operazione sotto copertura, visto che permetteva facilmente di identificare Seal come infiltrato. Non fu chiarito nemmeno in seguito con certezza da dove provenisse l'informazione: venne ad esempio fatto il nome di Oliver North, smentito dall'autore dell'articolo, che indic\u00f2 successivamente come fonte un collaboratore ormai deceduto del deputato Dan Daniel; in ogni caso era chiaro che la fonte fosse di alto livello.\nSeal non si scoraggi\u00f2 e continu\u00f2 a testimoniare. Condannato in alternativa ai lavori socialmente utili presso l'Esercito della Salvezza a Baton Rouge, vi fu assassinato il 19 febbraio 1986. I killer colombiani vennero arrestati durante la fuga: le autorit\u00e0 conclusero che essi furono assunti dai fratelli Ochoa. Gli assassini furono incriminati dal grand jury dello stato della Louisiana il 27 marzo 1986. Nel maggio 1987 Luis Carlos Quintero-Cruz, Miguel Velez e Bernardo Antonio Vasquez (morto nel 2015), furono giudicati colpevoli di omicidio di primo grado della morte di Seal e condannati alla prigione a vita senza condizionale."}
{"id": "497594", "revid": "46931", "url": "https://it.wikipedia.org/wiki?curid=497594", "title": "Narcotrafficante", "text": ""}
{"id": "497600", "revid": "71155", "url": "https://it.wikipedia.org/wiki?curid=497600", "title": "Diritti sociali", "text": ""}
{"id": "497601", "revid": "287204", "url": "https://it.wikipedia.org/wiki?curid=497601", "title": "Tezozomoc", "text": ""}
{"id": "497602", "revid": "287204", "url": "https://it.wikipedia.org/wiki?curid=497602", "title": "M\u0142awa", "text": "M\u0142awa \u00e8 una citt\u00e0 polacca del distretto di M\u0142awa nel voivodato della Masovia.Ricopre una superficie di 35,5 km\u00b2 e nel 2006 contava 30.532 abitanti.\nGeografia fisica.\nLa citt\u00e0 \u00e8 situata nel voivodato della Masovia dal 1999, mentre dal 1975 al 1998 ha fatto parte del voivodato di Ciechan\u00f3w.\nStoria.\nDurante l'invasione nazista della Polonia del 1939, la grande Battaglia di M\u0142awa fu combattuta a nord della citt\u00e0.\nSport.\nM\u0142awa \u00e8 la citt\u00e0 di una squadra maschile di calcio, la \"MKS M\u0142awa\", promossa in serie B nella stagione 2004/2005."}
{"id": "497603", "revid": "729019", "url": "https://it.wikipedia.org/wiki?curid=497603", "title": "Lordosi", "text": "La lordosi (dal greco \u03bb\u03cc\u03c1\u03b4\u03c9\u03c3\u03b9\u03c2, \"lordosi\" o \"curvatura\", \"piegamento\"; derivato di \u03bb\u03bf\u03c1\u03b4\u03cc\u03c9, \"curvarsi\", \"piegarsi\") \u00e8 caratterizzata da un infossamento profondo della colonna vertebrale nella regione lombare e cervicale, che proietta il bacino e il rachide cervicale verso i punti di baricentro del corpo.\nIn una colonna vertebrale normale troviamo due tipi di curve, osservandola sul piano sagittale mediano: \nIn direzione cranio-caudale quindi troviamo una \"lordosi cervicale\", poi la \"lunga cifosi toracica\", che prosegue fino alla zona lombare.\nin seguito abbiamo la \"lordosi lombare\" ed infine la piccola \"cifosi sacro-coccigea\".\nQueste curve sono determinate dal diverso spessore di corpi e dischi vertebrali tra la loro parte anteriore e posteriore.\n\u00c8 proprio l'alternanza di queste quattro curve a dare alla colonna importanti propriet\u00e0 elastiche e resistive, molto superiori a quelle di un'ipotetica colonna dorsale completamente dritta."}
{"id": "497604", "revid": "287204", "url": "https://it.wikipedia.org/wiki?curid=497604", "title": "Mlawa", "text": ""}
{"id": "497605", "revid": "124123", "url": "https://it.wikipedia.org/wiki?curid=497605", "title": "Tayauh", "text": " Era fratello di Maxtla e Cuacuapitzahuac\nBiografia.\nNel 1426 Tezoz\u00f3moc mor\u00ec: il dominio su Azcapotzalco sarebbe dovuto passare nelle sue mani. Fu per\u00f2 avvelenato da Maxtla, che si appropri\u00f2 del potere e non riusc\u00ec ad evitare il crollo dell'impero, dissolto nel 1428 in favore degli Aztechi."}
{"id": "497607", "revid": "161273", "url": "https://it.wikipedia.org/wiki?curid=497607", "title": "2004 XR190", "text": " \u00e8 un planetoide del sistema solare esterno; tecnicamente, si tratta di un oggetto transnettuniano appartenente al disco diffuso.\nStoria delle osservazioni.\n \u00e8 stato scoperto nel 2004 da un gruppo di ricerca guidato da Lynne Allen e composto da Brett Gladman, John Kavelaars, Jean-Marc Petit, Joel Parker e Phil Nicholson, dell'Universit\u00e0 della British Columbia, utilizzando il telescopio dell'Osservatorio Canada-Francia-Hawaii. In attesa di una designazione ufficiale da parte dell'Unione Astronomica Internazionale, l'\u00e9quipe di scopritori ha informalmente soprannominato il corpo \"Buffy\", con riferimento alla nota serie televisiva statunitense \"Buffy l'ammazzavampiri\".\nParametri orbitali.\nCon una inclinazione orbitale di 47\u00b0 rispetto all'eclittica, \u00e8 l'oggetto pi\u00f9 inclinato mai scoperto fino a dicembre 2005. Esso percorre inoltre un'orbita circolare, circostanza particolarmente insolita per un oggetto del disco diffuso. Si ritiene comunemente che, similmente agli altri oggetti della regione, sia stato sospinto verso l'orbita attuale dall'interazione gravitazionale con Nettuno, malgrado tale teoria si accordi poco con la scarsa ellitticit\u00e0 dell'orbita."}
{"id": "497609", "revid": "46931", "url": "https://it.wikipedia.org/wiki?curid=497609", "title": "Adler Berriman Seal", "text": ""}
{"id": "497611", "revid": "183666", "url": "https://it.wikipedia.org/wiki?curid=497611", "title": "Cras credo, hodie nihil", "text": "La locuzione latina Cras credo, hodie nihil anticipa lo spiritoso cartello che spesso viene messo in bella mostra nei negozi e nei bar. Tradotta letteralmente, significa \"Domani si fa credito, oggi no\".\nUna fonte, che probabilmente riporta il motto di origine popolare \u00e8 l'erudito latino Marco Terenzio Varrone (\"De lingua latina\")."}
{"id": "497612", "revid": "289247", "url": "https://it.wikipedia.org/wiki?curid=497612", "title": "Medell\u00ecn Cartel", "text": ""}
{"id": "497613", "revid": "1543377", "url": "https://it.wikipedia.org/wiki?curid=497613", "title": "Bow shock", "text": "In astronomia, il fenomeno del bow shock, o onda di prua (traduzione letterale del termine inglese),o semplicemente onda d'urto, si manifesta nella magnetosfera planetaria o stellare.\n\u00c8 il confine nel quale il vento solare cade bruscamente a contatto con la magnetopausa.\nIl \"bow shock\" della Terra \u00e8 di circa 100-1000 km di spessore e si trova a circa dalla Terra."}
{"id": "497614", "revid": "287204", "url": "https://it.wikipedia.org/wiki?curid=497614", "title": "Spazio di probabilit\u00e0", "text": ""}
{"id": "497615", "revid": "112565640", "url": "https://it.wikipedia.org/wiki?curid=497615", "title": "Peak time", "text": "Il peak time \u00e8 un termine inglese che, nel gergo televisivo e radiofonico, indica le fasce orarie di massimo ascolto. Si pu\u00f2 tradurre come \"l'ora di punta\" o anche come \"il tempo migliore\".\nI \"peak time\" dei palinsesti delle reti generaliste sono generalmente due: il maggiore \u00e8 la classica prima serata o \"prime time\", il secondo \u00e8 la fascia del primo pomeriggio (12.00 - 14.00)."}
{"id": "497616", "revid": "30610", "url": "https://it.wikipedia.org/wiki?curid=497616", "title": "Maxtla", "text": "Era figlio del grande imperatore Tezoz\u00f3moc, fratello di Cuacuapitzahuac (re di Tlatelolco nel 1407), e di Tayauh, che Maxtla stesso avvelen\u00f2 e uccise nel 1426 per ereditare il trono. Nello stesso anno, Chimalpopoca, nipote di Tezozomoc, fu destituito dagli Aztechi e ucciso. \nMaxtla tent\u00f2 quindi l'assedio a Tenochtitl\u00e1n nel 1428, impattando sull'abilit\u00e0 del successore di Chimalpopoca, Itzc\u00f3atl, che respinse il nemico e allest\u00ec una controffensiva nei confronti dei tepanechi.\nIl regno di Maxtla si concluse con la distruzione di Azcapotzalco e dell'impero, in seguito al decadimento di tutti gli accordi instaurati dal padre e all'impetuoso attacco della triplice alleanza di citt\u00e0 formata da Tenochtitl\u00e1n, Texcoco e Tlacopan. Maxtla venne ucciso personalmente da Acolmiztli Nezahualc\u00f3yotl, re di Texcoco."}
{"id": "497623", "revid": "224230", "url": "https://it.wikipedia.org/wiki?curid=497623", "title": "Cineri gloria sero venit", "text": "La locuzione latina Cineri gloria sero venit, tradotta letteralmente, significa: \"La gloria giunge tardi alle ceneri\" (Marco Valerio Marziale, \"Epigrammi\").\nContrastante con il celebre verso di Orazio, \"Dulce et decorum est pro patria mori\", la frase di Marziale mette in risalto il fatto che la gloria sar\u00e0 anche gradevole ma solo per i vivi, dato che le ceneri dei morti non ne possono godere. La frase \u00e8 una chiara esemplificazione della visione di Marziale circa l'inutilit\u00e0 della gloria postuma."}
{"id": "497624", "revid": "1075510", "url": "https://it.wikipedia.org/wiki?curid=497624", "title": "Max von Laue", "text": "Inoltre s'impegn\u00f2 anche in ottica, cristallografia, meccanica quantistica, superconduttivit\u00e0 e nella teoria della relativit\u00e0. Von Laue occup\u00f2 anche numerose posizioni amministrative che gli permisero di migliorare, guidare e sviluppare per quattro decenni la ricerca tedesca. Egli fu in prima linea nella riorganizzazione della ricerca tedesca in seguito alla seconda guerra mondiale.\nBiografia.\nFormazione.\nLaue nacque in Pfaffendorf, ora parte della citt\u00e0 di Coblenza. Nel 1898 fu chiamato alla leva militare, terminata la quale inizi\u00f2 i suoi studi in matematica, fisica e chimica nel 1899: presso l'Universit\u00e0 di Strasburgo, l'Universit\u00e0 di Gottinga e l'Universit\u00e0 Ludwig Maximilian di Monaco. A Gottinga, egli fu influenzato positivamente dai fisici Woldemar Voigt e Max Abraham e dal matematico David Hilbert. Dopo un solo semestre a Monaco, si trasfer\u00ec all'Universit\u00e0 Humboldt di Berlin nel 1902. L\u00ec egli studi\u00f2 presso Max Planck, il quale diede nascita alla teoria dei quanti nel 14 dicembre 1900. A Berlino, Laue segu\u00ec le lezioni di Otto Lummer sulla radiazione del calore e la spettroscopia dell'interferenza, la cui influenza si pu\u00f2 chiaramente osservare nella tesi di Laue sui fenomeni di interferenza, per la quale ricevette il dottorato nel 1903.\nCarriera.\nNel 1906 Laue divenne \"Privatdozent\" (Libero docente) a Berlino e assistente di Planck. Incontr\u00f2 anche Albert Einstein per la prima volta; i due divennero amici e Laue port\u00f2 il suo contributo allo sviluppo e divulgazione della teoria della relativit\u00e0 di Einstein. Laue rimase assistente di Planck fino al 1909. A Berlino, lavor\u00f2 all'applicazione dell'entropia ai campi delle radiazioni e al significato termodinamico della coerenza delle onde luminose.\nDal 1909 al 1912, Laue fu un \"Privatdozent\" all'Istituto di fisica teorica, presso Arnold Sommerfeld, all'Universit\u00e0 Ludwig Maximilian. Tra il Natale del 1911 e il gennaio 1912, Paul Peter Ewald stava concludendo la sua tesi da dottorando sotto Sommerfeld. Ewald parl\u00f2 a Laue a proposito degli argomenti e dei risultati della sua tesi. La lunghezza d'onda di cui Ewald parlava era nel campo del visibile dello spettro e quindi pi\u00f9 larga dello spazio tra i risuonatori nel modello di cristallo di Ewald. Laue volle sapere quali fossero i possibili effetti se fossero state usate lunghezze d'onda inferiori. In giugno, Sommerfeld segnal\u00f2 a Paul Knipping e Walter Friedrich dell\"'Universit\u00e0 Ludwig Maximilian\" e alla \"Physikalische Gesellschaft\" il successo di Laue nella diffrazione dei raggi x, per il quale Laue fu premiato del Premio Nobel per la fisica nel 1914. Intanto a Monaco egli scrisse il primo volume del suo libro sugli studi della relativit\u00e0 del periodo tra il 1910 e il 1911.\nNel 1912, Laue fu chiamato all'Universit\u00e0 di Zurigo come professore straordinario di fisica. Nel 1913, suo padre fu innalzato al rango di nobile ereditario; perci\u00f2 Laue divenne Max von Laue.\nCuriosit\u00e0.\nIl grande fisico tutte le volte che usciva di casa aveva sempre premura di tenere occupate entrambe le mani con qualcosa per evitare di fare il saluto a Adolf Hitler."}
{"id": "497625", "revid": "1543377", "url": "https://it.wikipedia.org/wiki?curid=497625", "title": "Epaminonda", "text": "Grazie a Epaminonda, Tebe usc\u00ec dal dominio di Sparta, assumendo cos\u00ec una posizione di maggior grado nella politica greca: egli sbaragli\u00f2 la potenza militare spartana grazie alla sua vittoria a Leuttra e liber\u00f2 gli Iloti della Messenia, un gruppo di abitanti del Peloponneso che era stato schiavo degli Spartani fin dalla sconfitta nelle guerre messeniche dell'VIII secolo a.C.\nEpaminonda ridisegn\u00f2 la mappa politica della Grecia, sciolse antiche alleanze, ne cre\u00f2 altre e controll\u00f2 la costruzione di intere citt\u00e0. Fu l'artefice, insieme a Pelopida, dell'egemonia tebana; a lui si devono anche le innovazioni tattiche militari adottate dall'esercito tebano, come la falange obliqua e l'ordine obliquo d'attacco dell'ala sinistra.\nL'oratore romano Cicerone lo chiam\u00f2 \"il primo uomo della Grecia\" e Michel de Montaigne lo giudic\u00f2 uno dei tre \"uomini pi\u00f9 valorosi ed eccellenti\" che siano mai esistiti, ma Epaminonda \u00e8 piombato in una relativa oscurit\u00e0 in tempi moderni. I cambiamenti da lui portati nell'ordine della politica greca non gli sopravvissero a lungo, e il ciclo delle effimere egemonie e alleanze continu\u00f2 senza sosta: infatti, solo ventisette anni dopo la sua morte, Tebe fu distrutta da Alessandro Magno, che la pun\u00ed per il rifiuto della citt\u00e0 di sottometterglisi. Cos\u00ec Epaminonda, al suo tempo lodato come un idealista e un liberatore, oggi \u00e8 ricordato per le sue campagne militari (dal 371 a.C. al 362 a.C.), che minarono la forza delle grandi potenze greche e, di fatto, spianarono la strada alla conquista macedone.\nFonti.\nLa vita di Epaminonda \u00e8 scarsamente riportata sulle fonti antiche, soprattutto rispetto ad alcuni dei suoi contemporanei (per esempio Filippo II di Macedonia e Pelopida). Una ragione \u00e8 la perdita della sua biografia, redatta da Plutarco. Epaminonda era infatti una delle circa cinquanta figure dell'antichit\u00e0 a cui era dedicata una biografia nelle \"Vite parallele\", dove il tebano era messo in confronto con Scipione l'Africano; per\u00f2 ora entrambe queste \"Vite\" sono andate perdute. Plutarco scrisse pi\u00f9 di 400 anni dopo la morte di Epaminonda, ed \u00e8 quindi una fonte secondaria, ma spesso nomina esplicitamente le sue fonti, il che permette in qualche modo di verificare le sue dichiarazioni.\nAlcuni dettagli della vita di Epaminonda si possono trovare nelle stesse \"Vite\" di Plutarco sotto le biografie di Pelopida e di Agesilao II, che erano contemporanei del condottiero tebano. \u00c8 rimasta anche (naturalmente in forma abbreviata), una biografia di Epaminonda dell'autore romano Cornelio Nepote del I secolo a.C.: in assenza di Plutarco, questa diventa una fonte importante per la vita di Epaminonda.\nIl periodo della storia greca del 411-362 a.C. \u00e8 trattato principalmente dallo storico Senofonte, che evidentemente vide il suo lavoro come continuazione della storia di Tucidide della \"guerra del Peloponneso\". Senofonte, che sosteneva Sparta e soprattutto il suo re Agesilao, del quale era un fervente ammiratore, evita di nominare Epaminonda ove possibile, non riportando nemmeno la sua presenza nella battaglia di Leuttra. Il ruolo del condottiero tebano nei conflitti del IV secolo \u00e8 descritto anche da Diodoro Siculo, nella sua \"Bibliotheca historica\"; Diodoro scrisse nel I secolo a.C., ed \u00e8 quindi anch'essa una fonte secondaria, anche se utile per integrare i dettagli che si trovano in altre opere.\nBiografia.\nPrimi anni.\nEpaminonda nacque nell'aristocrazia tebana della fine del V secolo a.C. (le stime dell'anno della sua nascita variano notevolmente); Cornelio Nepote sostiene che suo padre, Polimne, era stato lasciato povero dai suoi antenati.\nFu educato nella sua infanzia da Liside di Taranto, uno degli ultimi grandi filosofi pitagorici. Epaminonda era molto bravo negli studi ed era assai devoto a Liside; Nepote ci dice anche che il giovane Epaminonda si impegn\u00f2 molto per aumentare la sua prestanza fisica, nello specifico l'agilit\u00e0, dal momento che pensava che \"la forza fosse adatta ai fini dei lottatori, mentre l'agilit\u00e0 conducesse all'eccellenza in guerra\". Si allen\u00f2 quindi nella corsa e nella lotta, ma soprattutto intraprese \"esercizi marziali\" (presumibilmente allenamento con le armi).\nEpaminonda cominci\u00f2 a militare nell'esercito dopo l'adolescenza; Plutarco riferisce di un incidente che lo coinvolse durante una battaglia a Mantinea; anche se non specificatamente indicato, questo era probabilmente l'attacco spartano a Mantinea nel 385 a.C., descritto da Senofonte. Plutarco racconta che Epaminonda si trovava in quel luogo perch\u00e9 faceva parte della guarnigione tebana che aiutava gli Spartani, quindi questa battaglia si adatta alla descrizione di Senofonte. Epaminonda non era certamente abbastanza vecchio per aver combattuto nella prima battaglia di Mantinea.\nFu in questa battaglia, indipendentemente dal luogo e dal momento esatto in cui si verific\u00f2, che sarebbe successo un fatto determinante nella giovent\u00f9 di Epaminonda: salv\u00f2 la vita del suo compagno tebano Pelopida.\nPlutarco racconta che questo avvenimento trasform\u00f2 la loro amicizia in amore, tanto da farli restare insieme per il resto delle loro vite.\nCarriera politica e militare.\nAntefatto.\nEpaminonda visse in un momento particolarmente turbolento della storia greca: dopo la fine della guerra del Peloponneso (404 a.C.), Sparta aveva intrapreso una politica aggressiva unilaterale nei confronti del resto della Grecia e aveva rapidamente allontanato molti dei suoi ex alleati. Tebe, nel frattempo, aveva notevolmente ingrandito il suo potere durante la guerra e cerc\u00f2 di prendere il controllo delle altre citt\u00e0 della Beozia (regione dell'antica Grecia a nord-ovest dell'Attica); questa politica, insieme ad altre controversie, port\u00f2 Tebe in conflitto con Sparta. Dal 395 a.C. Tebe, insieme ad Atene, Corinto e Argo, si trov\u00f2 schierata contro Sparta (ex alleata) nella guerra di Corinto; questa guerra, che si protrasse inconcludente per otto anni, vide diverse e sanguinose sconfitte tebane per mano degli Spartani. Al momento della sua conclusione, Tebe fu costretta a rivedere le sue mire espansionistiche e a tornare alla sua vecchia alleanza con Sparta.\nNel 382 a.C., per\u00f2, il comandante spartano Febida commise un atto che mise definitivamente Tebe contro Sparta e spian\u00f2 la strada all'ascesa di Epaminonda al potere: passando per la Beozia nella campagna, Febida approfitt\u00f2 della guerra civile a Tebe per assicurare l'ingresso in citt\u00e0 alle sue truppe; una volta entrato, su istigazione del polemarco filo-spartano Leonziade, prese la Cadmea (l'acropoli di Tebe) e costrinse il partito anti-spartano a lasciare la citt\u00e0, dopo averne fatto giustiziare il capo (l'altro polemarco, Ismenia). A Epaminonda, anche se appartenente a quella fazione, fu permesso di rimanere, dal momento che \"la sua filosofia lo aveva reso una persona da essere guardata dall'alto in basso come un prigioniero, e la sua povert\u00e0 come impotente\". Gli Spartani installarono un governo d'occupazione a Tebe e continuarono a presidiare militarmente la Cadmea per garantire il corretto comportamento dei Tebani.\nIl colpo di Stato del 379/378.\nNegli anni seguenti la conquista spartana, gli esuli tebani si raggrupparono ad Atene e, su istigazione di Pelopida, si prepararono a liberare la loro citt\u00e0. Nel frattempo, a Tebe, Epaminonda cominci\u00f2 a preparare i giovani della citt\u00e0 a combattere contro gli Spartani.\nNell'inverno del 379-378 a.C. un piccolo gruppo di esuli, comandato da Pelopida, entr\u00f2 in citt\u00e0; assassinarono i capi del regime filo-spartano (Leonziade e Archia) e, aiutati da Epaminonda e Gorgida, che comandava un gruppo di giovani, e da una divisione di opliti ateniesi, circondarono gli Spartani sulla Cadmea.\nIl giorno seguente Epaminonda e Gorgida portarono Pelopida e i suoi uomini davanti all'assemblea, esortando i Tebani a combattere per la loro libert\u00e0; l'assemblea rispose acclamando Pelopida e i suoi guerrieri come liberatori. La Cadmea fu circondata e gli Spartani attaccarono; Pelopida cap\u00ec che bisognava farli uscire dalla citt\u00e0 prima che venisse mandato un esercito da Sparta in loro aiuto.\nLa guarnigione spartana alla fine si arrese, alla condizione che venissero lasciati andare via disarmati. Il rischio corso dai Tebani, comunque, \u00e8 dimostrato dal fatto che la guarnigione, sulla strada per Sparta, incontr\u00f2 una divisione mandata in loro soccorso.\nPlutarco descrive il colpo di Stato tebano come un evento molto importante:\nGuerra beotica (378-371).\nQuando la notizia della rivolta di Tebe raggiunse Sparta, un esercito comandato da Cleombroto I venne inviato per riprendere il controllo della citt\u00e0, ma torn\u00f2 indietro senza averla attaccata. Un altro esercito, comandato da Agesilao II, venne quindi mandato per attaccare i Tebani; questi ultimi, per\u00f2, invece di scontrarsi con gli Spartani in battaglia, costruirono un fossato e una palizzata intorno a Tebe, impedendo l'avanzata spartana verso la citt\u00e0.\nGli Spartani devastarono la campagna, ma alla fine se ne andarono, lasciando i Tebani indipendenti. I Tebani, eccitati dalla vittoria, attaccarono le citt\u00e0 vicine, ricostituendo velocemente l'antica lega beotica, stavolta in forma democratica.\nLe citt\u00e0 della Beozia si unirono in una federazione avente un corpo esecutivo composto da sette generali, o beotarchi, eletti da sette distretti in tutta la Beozia.\nTentando di annientare i Tebani, gli Spartani invasero la Beozia per tre volte nei tre anni seguenti (378, 377 e, forse, 371). In un primo momento i Tebani temevano di affrontare gli Spartani, ma questi anni di guerra diedero loro pi\u00f9 pratica e allenamento: i Tebani \"avevano risvegliato il loro spirito e abituato completamente i loro corpi ai disagi, avevano acquisito esperienza e coraggio dalle loro continue lotte\". Bench\u00e9 Sparta rimanesse la potenza dominante in Grecia, i Beoti dimostrarono che anche loro avevano un esercito temibile e un potere politicamente coeso. Allo stesso tempo Pelopida, promotore di una politica aggressiva contro Sparta, si era affermato come maggior leader politico a Tebe.\nIl ruolo di Epaminonda, negli anni fino al 371 a.C., \u00e8 difficile da determinare: certamente milit\u00f2 con gli eserciti tebani nella difesa della Beozia negli anni 370 e, dal 371 a.C., divenne Beotarca. Sembra in ogni caso certo che, data la loro stretta amicizia e la loro costante collaborazione dopo il 371 a.C., Epaminonda e Pelopida abbiano agito insieme anche nella politica tebana nel periodo 378-371.\nLa conferenza di pace del 371.\nNegli anni dopo il colpo di Stato tebano ci furono saltuari combattimenti tra Sparta e Tebe, e anche Atene fu coinvolta.\nUn debole tentativo di pace comune fu fatto nel 375 a.C., ma Atene e Sparta ricominciarono a combattersi nel 373 a.C. Nel 371, per\u00f2, Atene e Sparta erano di nuovo stanche della guerra, quindi quell'anno si tenne una conferenza a Sparta per discutere di un altro tentativo per concordare una pace comune.\nEpaminonda, che era in servizio come Beotarca dal 371 a.C., guid\u00f2 la delegazione beota alla conferenza di pace. I termini della pace vennero discussi all'inizio della conferenza, e i Tebani probabilmente firmarono il trattato solamente a nome della loro citt\u00e0. Comunque, il giorno dopo, Epaminonda caus\u00f2 una drastica rottura con Sparta, visto che insisteva per firmare non solo a nome dei Tebani, ma per tutti i Beoti; Agesilao non volle permetterlo, sostenendo che le citt\u00e0 della Beozia avrebbero dovuto essere indipendenti, ed Epaminonda replic\u00f2 che, se le cose stavano cos\u00ec, anche le citt\u00e0 della Laconia avrebbero dovuto essere uguali.\nIrato, Agesilao elimin\u00f2 i Tebani dal documento; la delegazione torn\u00f2 a Tebe ed entrambe le parti si prepararono per la guerra.\nLa battaglia di Leuttra (371).\nImmediatamente dopo il fallimento delle trattative di pace, Sparta ordin\u00f2 al re spartano Cleombroto I, che da tre anni comandava l'esercito in Focide, di marciare direttamente verso la Beozia.\nPassando a nord per evitare i passi di montagna, dove i Beoti si erano preparati per tendergli un'imboscata, Cleombroto entr\u00f2 nel territorio beota da una direzione inaspettata e cattur\u00f2 Creusi, impadronendosi di dieci o dodici triremi. Poi, marciando verso Tebe, si accamp\u00f2 a Leuttra, nel territorio di Thespies, dove si diresse l'esercito beota per combatterlo.\nL'esercito spartano contava su circa diecimila opliti, settecento dei quali appartenevano alle truppe scelte degli Spartiati. I Beoti erano circa seimila, ma avevano una cavalleria superiore a quella dei Peloponnesiaci.\nA Epaminonda fu assegnato il comando dell'esercito beota, con gli altri sei beotarchi in funzione consultiva; Pelopida, invece, era il capitano del battaglione sacro, formato dalle migliori truppe tebane. Prima della battaglia ci fu evidentemente un grande dibattito tra i beotarchi, incerti se combattere o meno; essendo un accanito sostenitore di una politica aggressiva, Epaminonda voleva combattere e, aiutato da Pelopida, riusc\u00ec a far votare la maggioranza dei colleghi in favore della battaglia. Durante il corso della battaglia Epaminonda introdusse delle tattiche militari assolutamente nuove in Grecia.\nLa formazione a falange usata dagli eserciti greci tendeva nettamente ad avanzare verso destra durante la battaglia, \"perch\u00e9 la paura fa fare ad ogni uomo del suo meglio per riparare il suo lato disarmato con lo scudo dell'uomo alla sua destra\". Tradizionalmente, quindi, una falange si schierava con le truppe scelte sul lato destro per contrastare questa tendenza. Cos\u00ec, nella falange spartana a Leuttra, Cleombroto e gli Spartiati si trovavano a destra, mentre gli alleati peloponnesiaci con meno esperienza si trovavano sulla sinistra.\nEpaminonda, dovendo tener conto del vantaggio numerico spartano, promosse due innovazioni tattiche. Per prima cosa dispose le migliori truppe dell'esercito su cinquanta file (a differenza delle normali otto o dodici) sulla fascia sinistra, di fronte a Cleombroto e agli Spartiati, con Pelopida e il battaglione sacro all'estrema sinistra; in secondo luogo, capendo che non avrebbe potuto opporre le sue truppe alla larghezza dello schieramento dei Peloponnesiaci (anche prima dell'infossamento del lato sinistro), abbandon\u00f2 ogni tentativo di farlo.\nInvece, ponendo le truppe pi\u00f9 deboli sul fianco destro, egli \"ordin\u00f2 loro di evitare la battaglia e di ritirarsi gradualmente durante l'attacco del nemico\"; la tattica della falange obliqua era stata anticipata da Pagonda, un altro generale tebano che us\u00f2 una formazione di una profondit\u00e0 di 25 file nella battaglia di Delio (424 a.C.).\nTuttavia l'inversione della posizione delle truppe d'\u00e9lite e una linea obliqua di attacco erano innovazioni molto importanti; sembra che Epaminonda fosse il responsabile della tattica militare dell'evitare lo scontro da un fianco.\nIl combattimento a Leuttra si apr\u00ec con una vittoria della cavalleria tebana su quella spartana, inferiore per numero; quest'ultima si dovette ritirare tra i ranghi della fanteria, destabilizzando la falange. Subito dopo la battaglia si estese anche agli altri reparti dei due eserciti: il lato sinistro dei Tebani, rafforzato dalle truppe migliori, marciava per attaccare a velocit\u00e0 doppia, mentre il fianco destro si ritirava. Dopo un intenso combattimento, il fianco destro degli Spartani cominci\u00f2 a retrocedere sotto l'impeto della massa tebana e Cleombroto fu ucciso; gli Spartani resistettero abbastanza a lungo per reimpossessarsi del corpo del re, ma il loro schieramento venne presto spezzato dall'enorme forza dell'assalto tebano. Anche gli alleati peloponnesiaci sul lato destro, vedendo gli Spartani in fuga, cominciarono a scappare e a rompere le file, spargendo il caos nell'intero schieramento.\nMille Peloponnesiaci vennero uccisi, mentre i Beoti persero solo 300 uomini; il fatto pi\u00f9 importante, comunque, fu la perdita di 400 dei 700 Spartiati, che compromise seriamente il futuro della forza bellica di Sparta. Quando, dopo la battaglia, gli Spartani e i Peloponnesiaci chiesero di poter recuperare i corpi dei morti, Epaminonda sospett\u00f2 che volessero tentare di nascondere la proporzione delle loro perdite; quindi, consent\u00ec ai Peloponnesiaci di raccogliere i loro morti per primi, in modo che i rimanenti si dimostrassero Spartiati, sottolineando la scala della vittoria tebana.\nLa vittoria di Leuttra scosse dalle fondamenta l'egemonia spartana sulla Grecia: dal momento che il numero di Spartiati era sempre relativamente piccolo, Sparta aveva fatto affidamento sui suoi alleati per mettere in campo un esercito consistente. Con la sconfitta di Leuttra, gli alleati peloponnesiaci furono meno inclini a piegarsi alle richieste spartane; inoltre, con la perdita di uomini a Leuttra e in altre battaglie, gli Spartani non erano in una posizione abbastanza forte per riaffermare il loro dominio sui loro ex alleati.\nL'egemonia tebana.\nAll'indomani della battaglia di Leuttra, i Tebani considerarono opportuno vendicarsi di Sparta, invitando Atene a unirsi a loro nella spedizione; i Tessali, comandati da Giasone di Fere, riuscirono per\u00f2 a dissuadere i Tebani dal frantumare quel poco che rimaneva dell'esercito spartano. Epaminonda, intanto, si occup\u00f2 del consolidamento della Lega beotica, convincendo la \"polis\" di Orcomeno, gi\u00e0 alleata spartana, ad aderire alla confederazione.\nL'anno seguente i Tebani invasero il Peloponneso, puntando a distruggere la potenza spartana una volta per tutte. Non \u00e8 chiaro quando i Tebani cominciarono a pensare non solo di porre fine all'egemonia spartana, ma di sostituirla con la loro; fatto sta che, alla fine, questo divenne il loro scopo.\nHans Beck afferma che, a differenza di Sparta nella Lega peloponnesiaca e di Atene nella Lega delio-attica, Tebe non fece nessuno sforzo n\u00e9 per creare un impero n\u00e9 per vincolare i suoi alleati in un tipo di organizzazione stabile e permanente; infatti, dopo Leuttra, Tebe decise di agire diplomaticamente nella Grecia centrale, piuttosto che imporre regimi di dominazione lontani. Dalla fine del 370 a.C. la rete di alleanze di Tebe nella Grecia centrale rese la \"polis\" ben salda nella zona, come invece non era prima di Leuttra, e permise un'ulteriore espansione dell'influenza tebana.\nLa prima invasione del Peloponneso (370).\nQuando, all'indomani della battaglia di Leuttra, i Tebani mandarono un messaggero ad Atene per annunciare la vittoria, questi fu ascoltato in un silenzio tombale. Gli Ateniesi, poi, decisero di trarre vantaggio dalla sconfitta spartana: tennero una conferenza ad Atene e approvarono i termini della pace proposta nel 371 a.C., che furono approvati da tutte le citt\u00e0 (eccetto Elis). Il trattato rese indipendenti le citt\u00e0 del Peloponneso, formalmente sotto la dominazione spartana.\nSulla base di questo trattato, i cittadini di Mantinea decisero di unificare i loro insediamenti in una singola citt\u00e0 e di fortificarla, decisione che fece molto arrabbiare Agesilao; inoltre Tegea, appoggiata da Mantinea, incit\u00f2 alla formazione di un'alleanza arcade. Ci\u00f2 port\u00f2 gli Spartani a dichiarare guerra a Mantinea: la maggioranza delle citt\u00e0 dell'Arcadia si un\u00ec per opporsi agli Spartani (formando cos\u00ec la confederazione che gli Spartani avevano sempre cercato di evitare) e chiesero aiuto ai Tebani.\nLe forze tebane arrivarono tardivamente nel 370 a.C., guidate dai beotarchi Epaminonda e Pelopida.\nMentre viaggiavano in Arcadia, i Tebani vennero affiancati da contingenti armati appartenenti a molti degli ex alleati di Sparta, che aumentarono le loro forze di circa / unit\u00e0. In Arcadia, Epaminonda incoraggi\u00f2 gli Arcadi a formare una loro confederazione e a costruire la nuova citt\u00e0 di Megalopoli, come centro di potere opposto a Sparta.\nEpaminonda, appoggiato da Pelopida e dagli Arcadi, persuase gli altri beotarchi a invadere la stessa Laconia: marciando verso sud, oltrepass\u00f2 il fiume Eurota, il confine con Sparta, che nessun esercito nemico aveva passato fino ad allora. Gli Spartani, non volendo scontrarsi con l'enorme esercito in battaglia, si limitarono a difendere la loro citt\u00e0, che i Tebani non osavano conquistare; i Tebani e i loro alleati devastarono la Laconia, fino al porto di Gytheio, e liberarono alcuni dei Perieci spartani dalla loro obbedienza a Sparta.\nEpaminonda ritorn\u00f2 per un po' in Arcadia, quindi riprese a marciare verso sud, questa volta in direzione della Messenia, una regione che gli Spartani avevano conquistato circa 200 anni prima. Epaminonda liber\u00f2 gli Iloti della regione e ricostru\u00ec l'antica citt\u00e0 di Messene sul monte Itome, con fortificazioni che erano tra le pi\u00f9 possenti della Grecia; poi richiam\u00f2 gli esuli messenici dispersi in tutta la Grecia, invitandoli a ritornare per ricostruire la loro patria. La perdita della Messenia fu particolarmente dannosa per gli Spartani, visto che quel territorio rappresentava un terzo di tutti i loro domini e conteneva la met\u00e0 della popolazione ilota; era stato il lavoro degli Iloti che aveva permesso agli Spartani di diventare un esercito a tempo pieno.\nLa campagna di Epaminonda del 370/369 a.C. \u00e8 stata descritta come un esempio della \"grande strategia di attacco indiretto\", che fu finalizzato a danneggiare le radici economiche della supremazia militare spartana. In pochi mesi Epaminonda aveva creato due nuovi Stati nemici di Sparta e aveva scosso dalle radici l'economia spartana; e tutto soltanto per ridimensionare il prestigio di Sparta.\nFinito di fare questo, ricondusse in patria il suo esercito vittorioso.\nIl processo del 369.\nPer realizzare tutto ci\u00f2 che aveva voluto compiere nel Peloponneso, Epaminonda aveva convinto i suoi colleghi beotarchi a rimanere in carica per diversi mesi dopo la fine del loro mandato. Al suo ritorno a casa, quindi, Epaminonda non fu accolto come un eroe, ma con un processo organizzato dai suoi nemici politici. Secondo Cornelio Nepote, in sua difesa Epaminonda si sarebbe limitato a chiedere che, se fosse stato giustiziato, l'iscrizione riguardo al verdetto dicesse:\nLa giuria scoppi\u00f2 in una grande risata, le accuse furono ritirate ed Epaminonda fu rieletto Beotarca per l'anno successivo. Alcuni storici, comunque, non credono che si sia svolto un vero e proprio processo a Epaminonda.\nLa seconda invasione del Peloponneso (369).\nNel 369 a.C. gli abitanti di Argo, Elea e dell'Arcadia, volendo continuare la loro guerra contro Sparta, chiesero aiuto ai Tebani. Epaminonda, all'apice del suo prestigio, ancora una volta comand\u00f2 delle truppe alleate all'invasione. Arrivati all'istmo di Corinto, i Tebani lo trovarono consistentemente presidiato dagli Spartani e dagli Ateniesi (insieme ai Corinzi, ai Megaresi e ai Pelleni). Epaminonda decise di attaccare il punto pi\u00f9 debole, sorvegliato dagli Spartani; all'alba si insinu\u00f2 tra gli Spartani e si un\u00ec ai suoi alleati del Peloponneso. I Tebani cos\u00ec ottennero una facile vittoria e passarono l'istmo. Diodoro sottolinea che questa fu \"una prodezza non di un briciolo inferiore alle sue precedenti azioni\".\nComunque il resto della spedizione ottenne poco: Sicione e Pellene si allearono con Tebe e la campagna di Trezene e di Epidauro fu devastata, ma le citt\u00e0 non poterono essere conquistate. Dopo un attacco fallito a Corinto e l'arrivo di un contingente di rinforzo mandato da Dionisio di Siracusa, i Tebani decisero di tornare in patria.\nIn Tessaglia (368).\nQuando Epaminonda torn\u00f2 a Tebe, continu\u00f2 a essere perseguitato dai suoi nemici politici, guidati da Meneclida, che intavolarono per la seconda volta un processo contro di lui; stavolta riuscirono a farlo escludere dalla carica di Beotarca per l'anno 368 a.C. (fu l'unica volta dalla battaglia di Leuttra alla sua morte in cui non fu Beotarca).\nNel 368 l'esercito tebano marci\u00f2 nella Tessaglia per liberare Pelopida e Ismenia, che erano stati imprigionati da Alessandro di Fere pur essendo giunti da lui come semplici ambasciatori. I Tebani non solo non riuscirono a sconfiggere Alessandro e i suoi alleati, ma furono messi in serie difficolt\u00e0 e costretti a ritirarsi; Epaminonda, combattendo come soldato semplice, riusc\u00ec a rimediare la situazione. L'anno successivo, rieletto Beotarca, guid\u00f2 una seconda spedizione per liberare Pelopida e Ismenia; alla fine riusc\u00ec ad aggirare i Tessali con un'abile manovra e si assicur\u00f2 il rilascio dei due ambasciatori tebani senza neanche combattere.\nLa terza invasione del Peloponneso (367).\nNella primavera del 367 a.C. Epaminonda invase nuovamente il Peloponneso.\nQuesta volta un esercito di Argo conquist\u00f2 una parte dell'istmo di Corinto su richiesta di Epaminonda, permettendo ai Tebani di entrare senza ostacoli nel Peloponneso; stavolta Epaminonda marci\u00f2 verso l'Acaia, cercando di assicurarsi un'alleanza cogli Achei. Nessun esercito, fino ad allora, aveva osato sfidare Epaminonda sul campo, quindi l'oligarchia achea acconsent\u00ec alla richiesta di un'alleanza con Tebe; l'accordo di Epaminonda con gli Achei suscit\u00f2 proteste sia da parte degli Argivi sia da parte dei suoi nemici politici, e il suo insediamento fu cos\u00ec bruscamente revocato: nella regione furono create delle democrazie e gli oligarchici furono cacciati.\nQuesti governi democratici durarono molto poco, e gli aristocratici filo-spartani della regione si unirono e attaccarono a una a una le citt\u00e0, reinstaurando le oligarchie. Secondo G. L. Cawkwell \"il seguito, forse, dimostr\u00f2 il buonsenso di Epaminonda. Quando questi esuli si ristabilirono nelle citt\u00e0, \"non usarono pi\u00f9 vie di mezzo\".\" Visto il trattamento ricevuto da Tebe, abbandonarono la loro posizione precedentemente neutrale e, successivamente, \"combatterono con convinzione a favore dei Lacedemoni\".\nResistenza a Tebe.\nTra il 366 e il 365 a.C. fu fatto un tentativo di pace comune, con il re persiano Artaserse II come arbitro e garante.\nTebe organizz\u00f2 una conferenza per far accettare le condizioni che proponeva, ma la sua iniziativa diplomatica fall\u00ec: i negoziati non poterono risolvere le controversie tra Tebe e gli Stati sottoposti alla sua influenza: per esempio il leader degli Arcadi, Licomede, contest\u00f2 il diritto dei Tebani a tenere il congresso a Tebe. La pace non fu mai totalmente accettata, anche se lo storico George Cawkwell ritiene che diede notevoli vantaggi a Tebe, e i combattimenti presto ricominciarono.\nPer tutto il decennio dopo la battaglia di Leuttra, numerosi alleati di Tebe abbandonarono la Lega, alleandosi cogli Spartani o con altri Stati a loro ostili. Prima della met\u00e0 del decennio seguente, anche alcuni Arcadi (la cui Lega era stata fondata, nel 369, anche grazie a Epaminonda) si erano rivoltati contro i Tebani.\nAllo stesso tempo, per\u00f2, Epaminonda si era dato da fare con sforzi diplomatici per sciogliere la Lega peloponnesiaca: i rimanenti membri della confederazione abbandonarono definitivamente Sparta (nel 365 a.C. Corinto, Epidauro e Fliunte strinsero una pace con Tebe e Argo), mentre la Messenia rimase indipendente e saldamente fedele a Tebe.\nGli eserciti beoti combatterono in tutta la Grecia, visto il continuo sorgere di avversari. Intanto Epaminonda port\u00f2 il suo Stato a sfidare Atene in mare: l'assemblea tebana, da lui convinta, decise di costruire una flotta di cento triremi per conquistare Rodi, Chio e Bisanzio. La flotta infine salp\u00f2 nel 364, ma gli storici moderni concordano sul fatto che Epaminonda non abbia tratto alcun vantaggio da questa impresa. Nello stesso anno Pelopida fu ucciso a Cinocefale, in Tessaglia, mentre stava combattendo contro Alessandro di Fere; la sua morte priv\u00f2 Epaminonda del suo pi\u00f9 grande alleato politico.\nLa quarta invasione del Peloponneso (362).\nDi fronte a questa crescente opposizione alla supremazia tebana, Epaminonda avvi\u00f2 la sua ultima spedizione nel Peloponneso nel 362 a.C.: l'obiettivo primario della spedizione era di sottomettere Mantinea, che si era opposta al predominio tebano sulla regione. Epaminonda comandava un esercito composto da truppe della Beozia, Tessaglia ed Eubea; si un\u00ec a lui anche Tegea, che, nella regione, era la principale nemica di Mantinea e Argo, della Messenia e di alcuni degli Arcadi. Mantinea, d'altro canto, aveva chiesto l'aiuto di Sparta e Atene, dell'Acaia e del resto dell'Arcadia, quindi quasi tutta la Grecia era coinvolta nel conflitto, da una parte o dall'altra.\nQuesta volta la semplice presenza dell'esercito tebano non bast\u00f2 a placare l'opposizione a Tebe; visto che, pi\u00f9 il tempo passava, pi\u00f9 l'alleanza di Mantinea dimostrava la sua solidit\u00e0, Epaminonda decise di rompere lo stallo.\nAvendo saputo che un grande esercito spartano stava marciando su Mantinea, e che Sparta era praticamente indifesa, pianific\u00f2 lui stesso un'audace marcia notturna verso Sparta. Per\u00f2 il re spartano Archidamo fu avvertito di questa mossa da una spia, probabilmente un emerodromo cretese, e quando Epaminonda arriv\u00f2 trov\u00f2 la citt\u00e0 molto ben guarnita. Anche se attacc\u00f2 la citt\u00e0, poco dopo cap\u00ec che non aveva colto di sorpresa gli Spartani; in pi\u00f9, le truppe di Sparta e di Mantinea che si trovavano presso quest'ultima citt\u00e0 avevano marciato verso Sparta durante il corso del giorno e dissuasero Epaminonda dall'attaccare di nuovo.\nOra, sperando che i suoi nemici avessero lasciato Mantinea sguarnita nella loro fretta di difendere Sparta, Epaminonda rimand\u00f2 le sue truppe alla base di Tegea e invi\u00f2 la cavalleria a Mantinea, ma uno scontro con la cavalleria ateniese fuori dalle mura di Mantinea mand\u00f2 a rotoli anche questa strategia. Sapendo che il tempo concesso alla campagna stava volgendo al termine, e capendo che se si fosse ritirato senza sconfiggere i nemici di Tegea l'influenza tebana sul Peloponneso si sarebbe dissolta, decise di giocarsi tutto con una battaglia campale.\nQuella che segu\u00ec, nella pianura davanti a Mantinea, fu la pi\u00f9 grande battaglia tra opliti della storia greca. Epaminonda aveva l'esercito pi\u00f9 consistente, con trentamila fanti pesanti e tremila cavalieri, mentre i suoi avversari avevano ventimila fanti e duemila cavalieri. Senofonte dice che, avendo deciso di combattere, Epaminonda schier\u00f2 l'esercito in ordine di battaglia, e poi lo fece marciare in colonna parallelamente alle linee mantinee, in modo che apparisse diretto altrove, e perci\u00f2 deciso a non combattere; raggiunto un certo punto, fece imbracciare ai soldati le armi, facendo cos\u00ec sembrare che l'esercito si preparasse per la battaglia. Senofonte aggiunge che, \"cos\u00ec facendo, indusse la maggior parte dei nemici ad allentare la propria prontezza mentale, e allo stesso modo a disunire i ranghi dello schieramento\".\nL'intera colonna tebana, che aveva marciato verso sinistra oltre la fronte dell'esercito nemico, torn\u00f2 poi verso destra, in modo da poter affrontare i nemici. Epaminonda, che era stato a capo della colonna (ora l'ala sinistra), port\u00f2 alcune compagnie di fanteria dall'estrema destra, dietro la linea di battaglia, per rinforzare la fascia sinistra. Facendo questo, ripropose la sinistra rinforzata gi\u00e0 messa in campo a Leuttra (questa volta costituita da tutti i Beoti, non solo dai Tebani come alla prima battaglia). Sulle ali pose consistenti forze di cavalleria rafforzate dalla fanteria leggera.\nEpaminonda diede quindi l'ordine di avanzare, prendendo il nemico di sorpresa e causando una gran confusione tra di loro. Lo scontro si svolse come Epaminonda aveva previsto. I cavalieri tebani, posti sulle ali, respinsero la cavalleria di Atene e Mantinea; Diodoro dice che sul lato destro tebano la cavalleria ateniese, pur non essendo inferiore a quella nemica, non poteva sopportare i proiettili scagliati dalle truppe leggere che Epaminonda aveva inserito tra i cavalieri.\nNel frattempo, la fanteria tebana avanzava: Senofonte descrive suggestivamente il pensiero di Epaminonda: \"[egli] port\u00f2 avanti il suo esercito sulla prua, come una trireme, credendo che se avesse potuto colpire e tagliare ovunque, avrebbe distrutto l'intero esercito dei suoi avversari.\" Come a Leuttra, alla debole ala destra fu ordinato di evitare il combattimento.\nNello scontro di fanteria gli avvenimenti rimasero per un po' incerti, ma poi i Tebani di sinistra sfondarono la linea spartana e l'intera falange nemica fu messa in fuga; tuttavia, al culmine della battaglia, Epaminonda fu ferito a morte e mor\u00ec poco dopo. Dopo la sua dipartita i Tebani e gli alleati non fecero nessuno sforzo per inseguire i nemici in fuga, perci\u00f2 la battaglia si risolse senza reali vincitori.\nSenofonte, che finisce la sua storia con la battaglia di Mantinea, dice dei risultati del combattimento:\nMorte.\nMentre Epaminonda si stava gettando in avanti nella mischia, una lancia lo raggiunse al petto. Cornelio Nepote sostiene che gli Spartani abbiano mirato direttamente Epaminonda per colpirlo e demoralizzare i Tebani, mentre Pausania il Periegeta riporta accuratamente le dispute riguardo all'uccisore: i Mantineani sostenevano che fosse un loro concittadino, un certo Macarione, gli Spartani affermavano che fosse uno Spartano, sempre di nome Macarione, e gli Ateniesi dicevano che era stato Grillo, il figlio di Senofonte morto nel combattimento, al quale tributarono funerali solenni; Pausania, in un altro punto del suo racconto, d\u00e0 per certa la versione ateniese.\nLa lancia si ruppe, lasciando la punta metallica conficcata nel petto di Epaminonda, e questo croll\u00f2 a terra. I Tebani intorno a lui combatterono disperatamente per impedire che gli Spartani si impadronissero del suo corpo. Portato al campo ancora vivo, chiese chi fosse il vincitore; quando gli fu detto che i Beoti avevano vinto, rispose \"\u00e8 ora di morire\".\nDiodoro dice che uno dei suoi amici esclam\u00f2: \"Muori senza figli, Epaminonda\", e scoppi\u00f2 in lacrime. Per questo si suppone che Epaminonda abbia risposto: \"No, per Zeus, al contrario mi lascio alle spalle due figlie, Leuttra e Mantinea, le mie vittorie\". Cornelio Nepote, la cui storia \u00e8 leggermente diversa, dice che le ultime parole di Epaminonda furono: \"Ho vissuto abbastanza a lungo; perch\u00e9 io muoio non sconfitto\". Quando la punta della lancia venne tolta, Epaminonda mor\u00ec rapidamente. Secondo l'usanza greca, fu sepolto sul campo di battaglia.\nMolti secoli dopo, Cicerone scrisse:\nConsiderazioni.\nPersonalit\u00e0.\nIn quanto al carattere, Epaminonda non ha ricevuto critiche dagli storici antichi che hanno registrato le sue gesta: i suoi contemporanei lo elogiavano perch\u00e9 disdegnava la ricchezza materiale, condivideva quello che aveva con i suoi amici ed era incorruttibile. Epaminonda, uno degli ultimi eredi della tradizione pitagorica, sembra aver vissuto uno stile di vita semplice e ascetico, anche quando il suo prestigio lo aveva elevato a una posizione a capo di tutta la Grecia. Non si spos\u00f2 mai, ma al contrario ebbe numerosi amanti uomini, pi\u00f9 famosi tra tutti Pelopida e Micito. Cornelio Nepote descrive la sua incorruttibilit\u00e0, riferendo che rifiut\u00f2 una tangente offertagli da un ambasciatore persiano.\nQuesti aspetti del suo carattere contribuirono notevolmente alla sua fama dopo la sua morte. Epaminonda non si spos\u00f2 mai e come tale fu oggetto di critiche dagli altri Tebani, che credevano che avesse il dovere di fornire alla patria dei figli grandi come lui; in risposta, poco prima di morire, Epaminonda disse che le sue vittorie di Leuttra e Mantinea erano figlie destinate a vivere per sempre.\nPrimati militari.\nLe biografie esistenti di Epaminonda lo descrivono universalmente come uno dei generali pi\u00f9 talentuosi di sempre nelle polis greche. Anche Senofonte, che non riporta la sua presenza a Leuttra, dice della sua campagna di Mantinea: \"Ora, per parte mia, non potrei affermare che la sua campagna sia stata fortunata, ma di tutti i possibili atti di previdenza e di audacia mi sembra che [Epaminonda] non ne abbia lasciato neanche uno incompiuto\".\nDiodoro si spinge ancora oltre nella sua lode al primato militare di Epaminonda:\nCome tattica, Epaminonda si erge sopra a ogni altro generale nella storia greca (a meno che non si considerino anche il re macedone Filippo II e Alessandro Magno), anche se gli storici moderni hanno messo in dubbio la sua pi\u00f9 ampia visione strategica: secondo Richard A. Gabriel, la sua tattica \"segn\u00f2 l'inizio della fine dei metodi tradizionali di guerra tra i Greci\".\nLa sua strategia innovativa a Leuttra gli ha permesso di sconfiggere la famosa falange spartana pur essendo in minoranza, e la sua decisione di evitare di combattere col proprio fianco destro \u00e8 stato il primo caso registrato di una tale tattica. Molte delle innovazioni tattiche che Epaminonda attu\u00f2, in seguito, furono usate anche da Filippo di Macedonia, che in giovent\u00f9 trascorse un periodo come ostaggio a Tebe e, quindi, potrebbe aver egli stesso imparato direttamente da Epaminonda.\nAteneo attribuisce a Epaminonda anche l'istituzione del battaglione sacro, il corpo speciale dell'esercito tebano che fu decisivo nella battaglia di Leuttra, ma Plutarco e Polieno sono invece concordi che la sua introduzione \u00e8 da attribuire a Gorgida, poco dopo l'espulsione della guarnigione spartana da Tebe (379-378 a.C.).\nConseguenze.\nIn un certo senso Epaminonda modific\u00f2 drasticamente il volto della Grecia nel corso dei dieci anni in cui fu la figura centrale della politica ellenica. Al momento della sua morte, Sparta era stata umiliata, la Messenia liberata, e il Peloponneso completamente riorganizzato. In un altro senso, per\u00f2, si lasci\u00f2 dietro alle spalle una Grecia non diversa da quella che aveva trovato: le amare divisioni e malcontenti che avevano avvelenato le relazioni internazionali in Grecia per oltre un secolo rimasero sostanzialmente uguali. La brutale guerra intestina che aveva caratterizzato gli anni dal 432 a.C. in poi prosegu\u00ec senza sosta fino a quando tutti gli Stati interessati non furono sottomessi dal Regno di Macedonia.\nA Mantinea Tebe aveva affrontato le forze combinate dei pi\u00f9 grandi Stati della Grecia, ma la sua vittoria non port\u00f2 alcun vantaggio: senza Epaminonda, i Tebani ritornarono alla loro tradizionale politica difensiva e, nel giro di pochi anni, Atene li sostitu\u00ec al vertice della politica greca. Nessuno Stato greco ridusse pi\u00f9 la Beozia al giogo che aveva conosciuto durante l'egemonia spartana, ma l'influenza tebana svan\u00ec rapidamente nel resto della Grecia.\nInfine, a Cheronea (338 a.C.), le forze combinate di Tebe e Atene, unitesi per un'ultima resistenza disperata contro Filippo di Macedonia, furono clamorosamente sconfitte, e ci\u00f2 pose fine all'indipendenza di Tebe. Tre anni dopo, rincuorati da una falsa voce sull'assassinio di Alessandro Magno, i Tebani si ribellarono; Alessandro sed\u00f2 la rivolta, distrusse la citt\u00e0 e uccise o ridusse in schiavit\u00f9 tutti i suoi cittadini: a soli 27 anni dalla morte di un uomo che l'aveva resa prestigiosa in tutta la Grecia, Tebe fu cancellata dalla faccia della Terra, e i suoi mille anni di storia si conclusero nel giro di pochi giorni.\nEpaminonda, quindi, \u00e8 ricordato sia come liberatore sia come distruttore: fu celebrato in tutto l'antico mondo greco e romano come uno dei pi\u00f9 grandi uomini della storia. Cicerone lo elogi\u00f2 come \"il primo uomo, a mio giudizio, della Grecia\", e Pausania il Periegeta riporta una poesia onoraria incisa sulla sua tomba:\nLe azioni di Epaminonda furono certamente ben accette dai Messeni e da tutti quelli che assistette nelle sue campagne contro gli Spartani; alla fine per\u00f2 gli Spartani, che erano stati al centro della resistenza alle invasioni persiane del V secolo a.C., si vendicarono non andando a combattere a Cheronea, e il risultato della guerra senza fine in cui Epaminonda aveva svolto un ruolo centrale fu l'indebolimento delle polis greche, che quindi furono costrette a soccombere al potere macedone.\nEpaminonda, colle sue campagne volte a garantire la libert\u00e0 ai Beoti e agli altri popoli della Grecia, avvicin\u00f2 il giorno in cui tutta la Grecia sarebbe stata sottomessa da un invasore. Victor Davis Hanson sostiene che Epaminonda possa aver avuto come obiettivo una Grecia unita composta da federazioni regionali democratiche, ma, anche se questa affermazione fosse corretta, tale piano non fu mai attuato. Simon Hornblower afferma che la grande eredit\u00e0 di Tebe al IV secolo e alla Grecia ellenistica fu il federalismo, \"una sorta di alternativa all'imperialismo, un modo di realizzare l'unit\u00e0 senza la forza\", che \"incarna un principio di rappresentanza\".\nNonostante tutte le sue nobili qualit\u00e0, Epaminonda non fu in grado di trascendere al sistema delle citt\u00e0-Stato greche, dilaniate ovunque da rivalit\u00e0 e guerra; di conseguenza, lasci\u00f2 la Grecia pi\u00f9 devastata ma non meno divisa di prima.\nHornblower afferma che \"si tratta di un segno del fallimento politico di Epaminonda; anche prima della battaglia di Mantinea, i suoi alleati del Peloponneso combatterono per contrastare Sparta, piuttosto che a causa delle attrazioni positive di Tebe\". D'altra parte, Cawkwell conclude che \"Epaminonda non deve essere considerato in relazione a questi inevitabili limiti del potere beota. Aver sancito il potere della Beozia e aver concluso il dominio spartano del Peloponneso era il massimo che un beota avrebbe potuto fare\"."}
{"id": "497626", "revid": "107930856", "url": "https://it.wikipedia.org/wiki?curid=497626", "title": "Cristo con Marta e Maria", "text": "Il Cristo con Marta e Maria \u00e8 un dipinto a olio su tavola (60 \u00d7 101,5\u00a0cm) realizzato nel 1552 dal pittore olandese Pieter Aertsen. \u00c8 conservato nel Kunsthistorisches Museum di Vienna.\nDescrizione e stile.\nIl primo piano del quadro si presenta quasi totalmente occupato da una grande natura morta composta da vivande, tra cui spicca un grande coscio d'agnello, da stoviglie e utensili da cucina e da lenzuola piegate.\nGli oggetti sono rappresentati a grandezza naturale per creare un effetto illusionistico di \"trompe-l'\u0153il\", cio\u00e8 di rottura del confine spaziale da parte dell'immagine che entra nella realt\u00e0 dello spettatore; sul fondo vi \u00e8 narrato l'episodio biblico che Aertsen rende esplicito ricorrendo anche alla scrittura: nell'angolo in basso a sinistra, sulla terza mattonella, vi \u00e8 la scritta \"LUCA 10\", e sopra i personaggi, sul fregio del camino, spicca un'altra iscrizione: \"Maria si \u00e8 scelta la parte buona\".\nLa scena \u00e8 dunque tratta dal Vangelo e narra di quando Ges\u00f9, durante il viaggio, si ferm\u00f2 nella casa di Marta. Ella aveva una sorella di nome Maria la quale si prostr\u00f2 ai piedi di Ges\u00f9 per ascoltare la sua parola; Marta, distratta dalle faccende di casa, si lament\u00f2 con il Signore della sorella che la lasciava sola a lavorare. Questi allora rispose: \"Marta, Marta, tu ti inquieti e ti preoccupi di troppe cose, mentre poche ne servono e una soltanto \u00e8 necessaria. Maria invece si \u00e8 scelta la parte buona, che non le sar\u00e0 certo tolta\".\nLe due immagini rappresentano le due sfere del sacro e del profano e sono strettamente legate tra loro: quella in primo piano si sviluppa infatti come allegoria di quella di fondo. Nel quadro possiamo quindi individuare due piani spaziali comunicanti: lo spazio occupato dalla scena biblica, solo apparentemente isolato, \u00e8 in rapporto di continuit\u00e0 tramite la pavimentazione con il primo piano della natura morta, che a sua volta, attraverso il tavolo, irrompe in un terzo spazio, quello dello spettatore.\nLa grande natura morta svolge un ruolo ambivalente: di appendice, vale a dire di aggiunta e proseguimento della scena biblica, ma anche di antitesi con essa. Si pu\u00f2 individuare il contrasto presente tra le due immagini: la rappresentazione sacra italianeggiante della scena di fondo \u00e8 infatti in palese contrapposizione con la rappresentazione profana di stampo nordico del primo piano.\nIl primo piano del dipinto compie un ruolo di transizione tra la realt\u00e0 e la scena divina; esso, avvalendosi della rappresentazione allegorica del cibo, conduce lo sguardo dello spettatore dallo spazio reale-volgare verso la parola di Cristo. La grande rivoluzione compiuta da Aertsen sta nell'includere nel campo visivo del quadro la parte che normalmente ne veniva esclusa, il \"fuor d'opera\", creando cos\u00ec un nuovo elemento pittorico di grande interesse che sar\u00e0 importante fonte di spunto per i pittori successivi."}
{"id": "497632", "revid": "1906976", "url": "https://it.wikipedia.org/wiki?curid=497632", "title": "Stemma di Ragusa", "text": "Lo stemma della Citt\u00e0 di Ragusa \u00e8 costituito da uno scudo sannitico di color azzurro su cui \u00e8 presente un'aquila al naturale beccata e rostrata d'oro tenente con gli artigli un caduceo e una cornucopia anch'esse d'oro, lo scudo \u00e8 timbrato da una corona da citt\u00e0.\nBlasonatura.\nLo stemma ebbe concessione ufficiale con regio decreto del 10 agosto 1928 e lettere patenti del 13 dicembre 1928; il decreto riportava la seguente blasonatura:\nAnche se non specificato l'aquila viene sempre intesa essere \"al naturale\". Lo stemma attualmente in uso da parte del Comune riporta, al posto del fascio littorio, un caduceo.\nIl gonfalone si presenta come un drappo di color verde.\nStoria.\nInizialmente lo stemma era costituito da un'aquila, a cui era accollato uno scudo d'argento alla croce di rosso, portante cio\u00e8 la croce di San Giorgio, simbolo presente in molti altri stemmi cittadini (ad esempio nello stemma di Milano e di Genova) e sulla bandiera dell'Inghilterra. L'uso dello stemma fu concesso dal vicer\u00e9 di Sicilia Giovanni Alfonso Enriquez de Cabrera nel 1644 quando si trov\u00f2 in visita alla citt\u00e0 di Ragusa. In quella occasione, grato per l'accoglienza, egli concesse alla Ragusa antica il titolo di citt\u00e0, l'uso nello stemma dell'aquila aragonese e ai giurati del tempo e al capitano di giustizia la possibilit\u00e0 di utilizzare delle mazze d'argento. Lo stemma fu cos\u00ec realizzato e conteneva nel petto dell'aquila lo scudo con la croce di S.Giorgio, Patrono principale e protettore della citt\u00e0 (Il culto del santo, Patrono della citt\u00e0, ha origini antichissime, forse portato dai normanni o addirittura risalente all'epoca del dominio bizantino).\nIl motto (traduzione: \"Crebbe Ragusa sulle rovine di Ibla\"), aggiunto dopo il terremoto del 1693, locuzione latina posto in un cartiglio presente al di sotto dello scudo. Esso ha un significato duplice: da una lato ostenta le antiche radici della citt\u00e0 (collegandola alla greca Hybla Heraia), dall'altra pu\u00f2 essere interpretato come l'orgoglio di appoggiarsi su rovine di precedenti popoli."}
{"id": "497633", "revid": "33689", "url": "https://it.wikipedia.org/wiki?curid=497633", "title": "Splinter Cell", "text": "Tom Clancy's Splinter Cell, noto semplicemente come Splinter Cell (in italiano \"Cellula Fantasma\"), \u00e8 una serie di videogiochi, considerata tra le pi\u00f9 rappresentative e innovative del genere stealth.\nI videogiochi sono stati ideati dallo scrittore Tom Clancy e sviluppati da Ubisoft a partire dal 2002; dai videogiochi sono stati tratti dei romanzi pubblicati sotto lo pseudonimo David Michaels.\nNella finzione letteraria, gli \"Splinter Cell\" sono agenti segreti facenti capo ad una divisione sperimentale della National Security Agency denominata \"Third Echelon\", operanti prettamente in singolo in ambienti ostili che richiedono particolare agilit\u00e0, conoscenza della strategia militare e longeva esperienza sul campo di battaglia. Gli agenti sono supportati da piccole squadre che raccolgono quattro tra i migliori e pi\u00f9 amb\u00ecti esperti in ingegneria edile, tattica, equipaggiamento e sistemi informatici; la straordinaria abilit\u00e0 di queste invisibili forze speciali \u00e8 affinata da armi e strumentazioni avveniristiche e tecnologicamente avanzate.\nNonostante la natura fittizia degli avvenimenti narrati nei videogiochi della serie, vengono spesso richiamate tematiche realistiche ed attuali come il terrorismo internazionale, l'uso di virus informatici o di armi chimiche, i colpi di stato ed altro ancora.\nSinossi.\nTutti i videogiochi della serie sono ambientati due anni dopo la loro uscita effettiva sul mercato. Il giocatore veste i panni del protagonista, Sam Fisher, un ex militare inattivo del corpo dei Navy SEAL che viene richiamato dalla National Security Agency per la divisione sperimentale denominata \"Third Echelon\", la cui direzione \u00e8 affidata al colonnello Irving Lambert; ex collega di Fisher, Lambert si avvarr\u00e0 delle straordinarie capacit\u00e0 dell'amico e della sua esperienza militare e lo impiegher\u00e0 ufficialmente nel ruolo di \"Splinter Cell\".\nFilm.\nNel dicembre del 2012 la Ubisoft Motion Pictures ha stretto un accordo con la Regency Enterprises per produrre un film ispirato a \"Tom Clancy's Splinter Cell\" (2002), primo capitolo della serie videoludica.Eric Warren si occuper\u00e0 dell'adattamento cinematografico, mentre il ruolo di Sam Fisher verr\u00e0 interpretato da Tom Hardy.\nIl film \u00e8 rimasto ipotetico per parecchi anni; nel 2021 si prevede che uscir\u00e0 nel 2022."}
{"id": "497640", "revid": "124706363", "url": "https://it.wikipedia.org/wiki?curid=497640", "title": "Domenico Michiel", "text": "Biografia.\nOrigini e famiglia.\nLa sua ascendenza non \u00e8 chiara. Potrebbe essere figlio di Giovanni Michiel, comandante della flotta inviata nel 1100 in supporto della prima crociata, e quindi nipote del doge Vitale I Michiel. Vero \u00e8 che suo figlio Leachim (nome che \u00e8 quasi bifronte del cognome \"Michael\") abitava a San Cassiano per cui potrebbe essere identificato con un Domenico di Pietro Michiel, citato in un atto del 1104 come residente in quella parrocchia. Le indagini sono complicate dalla presenza di almeno due omonimi coevi; uno di questi, nel 1122-1125, svolse assieme al gi\u00e0 citato Leachim le mansioni di vicedoge mentre lo stesso Domenico si trovava lontano da Venezia.\nSecondo Andrea Dandolo aveva sposato una certa Vita da cui ebbe, oltre a Leachim, una figlia, Adelasa, andata in moglie a Pietro Polani che diverr\u00e0 suo successore al soglio ducale.\nRisulta difficile anche ricostruire la biografia del Michiel precedentemente alla sua elezione. \u00c8 quasi certa la sua partecipazione alla campagna militare organizzata dal predecessore Ordelaffo Falier per sottrarre la Dalmazia al Regno d'Ungheria e andrebbe identificato in quel Domenico Michiel testimone alla concessione di un privilegio concesso dal doge alla Comunit\u00e0 di Arbe.\nLa tregua con gli Ungheresi.\nIl Michiel subentr\u00f2 al Falier verso il 1116 o il 1117, quando questi per\u00ec nel corso dei combattimenti. Come prima cosa si affrett\u00f2 a concludere la guerra, che forse aveva ormai raggiunto i suoi scopi, e grazie alla sua azione diplomatica riusc\u00ec a raggiungere una tregua e ad ottenere il dominio su Zara, sulle grandi isole del Quarnaro e, forse, di altre citt\u00e0 dalmate. Per questo motivo riusc\u00ec a conservare il titolo di \"duca di Croazia\" di cui si fregiava il Falier.\nL'appoggio ai crociati: premesse e attriti con i Bizantini.\nSuccessivamente rivolse la propria politica sulla Terra santa, accogliendo gli appelli del re di Gerusalemme Baldovino II, del patriarca Gormond e di papa Callisto II. Nel 1119, infatti, i Musulmani avevano sconfitto l'esercito del Principato d'Antiochia, minacciando l'integrit\u00e0 delle conquiste crociate. Michiel intendeva pi\u00f9 che altro rafforzare la potenza commerciale veneziana nella regione, ancora poco presente almeno rispetto alle rivali Pisa e Genova.\nPrima, per\u00f2, il doge prefer\u00ec chiarire la posizione del nuovo imperatore bizantino Giovanni II Comneno. Il predecessore Alessio I, infatti, nel 1082 aveva elargito grandi privilegi commerciali ai Veneziani, ma negli ultimi anni di regno aveva aperto anche a Pisani e Genovesi. Mand\u00f2 quindi un'ambasceria capeggiata da Andrea Michiel per ottenere il rinnovo delle concessioni tuttavia, nonostante la benevola accoglienza, il sovrano respinse ogni richiesta.\nNel 1120 il Michiel chiese a tutti i cittadini veneziani residenti nell'Impero d'Oriente di tornare in laguna entro la Pasqua (10 aprile) 1121. In questo modo si assicurava una maggior numero di uomini da impiegare in Palestina, ma evitava anche di creare dei potenziali ostaggi nel caso fosse scoppiata una guerra anche sul fronte bizantino. Nel maggio 1122 concluse un accordo con la citt\u00e0 di Bari che gli garant\u00ec la libera navigazione della sua flotta sul Mare Adriatico.\nLe operazioni in Terrasanta.\nLa spedizione prese il via nell'agosto del 1122 e fu guidata personalmente dal doge il quale lasci\u00f2 il governo nelle mani del figlio Leachim e di un suo omonimo (con il quale, sembra, non fosse imparentato). Sentendosi minacciato, Giovanni II decise di sospendere i privilegi veneziani e in risposta la flotta devi\u00f2 sull'isola di Corf\u00f9 stringendo d'assedio il capoluogo. L'attacco dur\u00f2 pi\u00f9 del previsto e, in ultima, dovesse essere interrotto quando giunse la notizia che Baldovino II era caduto prigioniero dei Saraceni. A questo punto la flotta riprese la rotta per la Terrasanta e il 30 maggio 1123 sconfissero nel mare di Ascalona una squadra egiziana inviata in aiuto delle truppe che assediavano Giaffa. Una volta scese a terra, i Veneziani si unirono ai crociati e liberarono la citt\u00e0 dalla stretta nemica.\nA questo punto crociati e Veneziani presero a discutere su come procedere con le operazioni. I primi avrebbero preferito attaccare Ascalona, presso il confine con l'Egitto, ma gli altri ritenevano pi\u00f9 tattico conquistare Tiro, importante porto commerciale posto all'inizio della via commerciale diretta al golfo Persico. Secondo quanto riferito da Guglielmo di Tiro si decise di affidare la scelta alla sorte che favor\u00ec l'esercito del doge. Sul finire del 1123 il Michiel si spost\u00f2 a Gerusalemme e qui, dopo aver assistito alla celebrazione del Natale stipulo con il patriarca Gormond il cosiddetto \"Pactum Warmundi\": il prelato, che faceva le veci di re Baldovino ancora prigioniero, assegnava ai Veneziani un quartiere in ogni citt\u00e0 del Regno, riduzioni ed esenzioni di imposte, il diritto di utilizzare i propri pesi e misure e di giudicare i propri cittadini (i medesimi privilegi venivano estesi anche nel Principato di Antiochia); inoltre, in caso di vittoria, veniva loro concesso un terzo delle citt\u00e0 di Tiro e Ascalona e dei rispettivi territori. Il patriarca e i baroni del Regno si impegnarono infine a far confermare il \"Pactum\" da Baldovino una volta liberato (cosa che effettivamente accadde nel 1125).\nDopo la sottoscrizione del trattato, il 15 febbraio 1124 la flotta veneziana salp\u00f2 da Acri e inizi\u00f2 ad assediare Tiro. A luglio i Musulmani si arresero ed ebbero in cambio la vita. Il successo suscito grande gioia tra i Cristiani e, secondo una notizia poco attendibile, alcuni, dubitando del ritorno di Baldovino, avrebbero offerto al Michiel la corona del Regno.\nLa guerra contro Bisanzio e la sconfitta dell'Ungheria.\nA questo punto il doge pot\u00e9 volgere la flotta verso Venezia, ma il ritorno fu tutt'altro che sereno. Dopo aver superato l'Anatolia, le truppe approdarono a Rodi e qui ripresero la guerra contro i Greci. Usando come \"casus belli\" il rifiuto dei Bizantini di rifornire le proprie navi, saccheggiarono il capoluogo per poi spostarsi verso l'Egeo dove attaccarono Chio (qui furono trafugate le reliquie di sant'Isidoro, come riportato nel racconto di Cerbano Cerbani), Samo, Lesbo e Andro; si portarono poi sulle coste del Peloponneso e misero a ferro e fuoco Modone, quindi fecero ritorno in patria. Nel frattempo la tregua con gli Ungheresi era saltata e questi avevano invaso la Dalmazia; passando per quella regione, l'esercito del Michiel liber\u00f2 Tra\u00f9 e Spalato e sconfisse i nemici nella loro roccaforte di Belgrado, radendola al suolo. La vittoria fu celebrata a Zara con un \"Te Deum\".\nLa flotta riusc\u00ec finalmente a rientrare nel giugno del 1125 portando con s\u00e9 un ingente bottino e numerosi ostaggi. \nNel 1126 continuarono le operazioni contro i Bizantini e una nuova squadra part\u00ec all'attacco delle isole Ionie e di Cefalonia in particolare (da qui furono trafugati i resti di san Donato). Questa nuova sconfitta costrinse Giovanni II a scendere a patti con i Veneziani e nell'estate di quell'anno una nuova missione a Costantinopoli convinse l'imperatore a rinnovare i privilegi concessi da Alessio I, in aggiunta ampliandoli con l'esenzione dalla tassa del \"comerclum\". Probabilmente furono previsti degli obblighi anche da parte veneziana anche se la relativa parte del trattato non ci \u00e8 pervenuta; questo spiegherebbe perch\u00e9, come riferisce Andrea Dandolo, nel 1127 il Michiel avesse inviato alcune navi per proteggere i viaggiatori nel mar Mediterraneo.\nIl dogado del Michiel si concluse senza altri avvenimenti notabili. Tra la fine del 1129 e l'inizio del 1130 abdic\u00f2 ritirandosi nel monastero di San Giorgio Maggiore, dove mor\u00ec e fu sepolto poco dopo."}
{"id": "497641", "revid": "80030", "url": "https://it.wikipedia.org/wiki?curid=497641", "title": "Volta a schifo", "text": "La volta a schifo \u00e8 un tipo di copertura curva utilizzata in architettura. Pu\u00f2 essere chiamata anche volta a specchio o a gavetta.\nLa tipica volta a schifo viene ottenuta sezionando una volta a padiglione con un piano orizzontale al di sopra del piano d'imposta (quello che divide i sostegni dalla volta vera e propria).\nPer la sua caratteristica di avere un piano orizzontale, in genere, la volta a schifo non \u00e8 portante, cio\u00e8 non \u00e8 in grado di sostenere un solaio. In questo caso si parla di \"falsa volta\", che veniva spesso realizzata in camera a canne, oppure con tavelline poste di taglio e intonacate all'intradosso.\nAltre volte, invece, ha una struttura portante in cui il solaio, costituito anche da tavole incrociate di legno, \u00e8 sorretto dalle unghie della volta a padiglione sezionata.\nLa volta a schifo \u00e8 stata spesso realizzata per fare da supporto ad affreschi e decorazioni, ma si trova anche nell'antica edilizia popolare, per esempio in Campania."}
{"id": "497643", "revid": "486946", "url": "https://it.wikipedia.org/wiki?curid=497643", "title": "Xari", "text": ""}
{"id": "497644", "revid": "75956290", "url": "https://it.wikipedia.org/wiki?curid=497644", "title": "Haec ornamenta mea", "text": "Haec ornamenta mea \u00e8 una locuzione latina. Tradotta letteralmente, significa \"Questi sono i miei gioielli\".\nLa famosissima frase \u00e8 attribuita a Cornelia, figlia di Publio Cornelio Scipione Africano che sposando Tiberio Sempronio Gracco divenne la \"Madre dei Gracchi\": i suoi figli erano appunto gli \"ornamenta\" .\nLa frase era la risposta alle matrone romane che ostentavano monili e gioielli. Cornelia, pur appartenendo alla ricca, famosa e potente \"gens\" manteneva quella romana \"dignitas\" di cui era ancora permeata la Repubblica e che proprio con le conquiste degli Scipioni si sarebbe corrotta per le enormi ricchezze conquistate."}
{"id": "497648", "revid": "1543377", "url": "https://it.wikipedia.org/wiki?curid=497648", "title": "La matematica del Novecento", "text": "La matematica del Novecento \u00e8 un libro del matematico Piergiorgio Odifreddi.\nNel libro, Odifreddi fa un veloce resoconto delle scoperte e degli sviluppi della matematica lungo quattro filoni: i fondamenti, la matematica pura, la matematica applicata e la matematica al calcolatore.\nRiguardo ai fondamenti della matematica, la trattazione parte con lo sviluppo della teoria degli insiemi negli anni venti, sviluppandosi poi negli anni quaranta con le strutture e negli anni sessanta con le categorie, e passa infine al lambda calcolo degli anni ottanta.\nNella parte riguardante la matematica pura, gli argomenti presi in considerazione sono vari, partendo dalla misura di Lebesgue in analisi all'inizio del novecento, fino ad arrivare alla fine del secolo alla dimostrazione di Andrew Wiles dell'ultimo teorema di Fermat, passando attraverso temi come la classificazione dei gruppi semplici finiti di Gorenstein in algebra, la classificazione delle superfici tridimensionali di William Thurston in topologia ed il teorema d'incompletezza di G\u00f6del in logica.\nUn simile percorso si ha per la matematica applicata, con temi che comprendono ad esempio il teorema minimax di von Neumann in teoria dei giochi, il lavoro di Noam Chomsky sui linguaggi formali o la teoria dei nodi e gli invarianti di Jones.\nPi\u00f9 breve la parte riguardante la matematica al calcolatore, che accenna al lavoro di Alan Turing sugli algoritmi, l'analisi del gioco degli scacchi di Shannon in intelligenza artificiale, l'attrattore di Lorenz in teoria del caos, la dimostrazione del teorema dei quattro colori e l'insieme di Mandelbrot.\nNell'ultima parte l'autore indica alcuni dei pi\u00f9 noti problemi insoluti, come l'ipotesi di Riemann, la congettura di Poincar\u00e9 (dimostrata da Grigorij Jakovlevic Perel'man nel 2003) ed il problema P=NP."}
{"id": "497651", "revid": "120276518", "url": "https://it.wikipedia.org/wiki?curid=497651", "title": "Marmo giallo antico", "text": "Il marmo giallo antico \u00e8 una variet\u00e0 di marmo utilizzata dai Romani. Il nome moderno corrisponde in latino al \"marmor numidicum\" (ossia \"marmo della Numidia\").\nDescrizione.\nVeniva estratto in cave situate presso la citt\u00e0 antica di \"Simitthus\", attuale villaggio di Chemtou, in Tunisia.\nSi tratta di un marmo di colore giallo uniforme, che varia dal giallo intenso a tinte pi\u00f9 chiare, quasi bianche, con venature giallo scuro, o rossicce, o brune, e clasti angolosi di varie dimensioni e colori vari (varie tonalit\u00e0 di giallo, rosso rosato, bruno).\nDal punto di vista petrografico \u00e8 un calcare cristallino (sparite), compattato da un'accentuata diagenesi.\nStoria.\nA partire dalla seconda met\u00e0 II secolo a.C. era utilizzato dai re numidi. Plinio ne attribuisce l'introduzione a Roma a Marco Emilio Lepido nel 78 a.C., che ne utilizz\u00f2 dei blocchi per le soglie della sua casa. Svetonio riporta che il popolo fece innalzare nel Foro romano una colonna onorifica di marmo numidico dedicata a Cesare; Augusto lo utilizz\u00f2 per le colonne del peristilio della sua casa sul Palatino insieme al marmo portasanta e al marmo pavonazzetto e ne fece inoltre largo utilizzo nel suo Foro.\nLe cave divennero ben presto di propriet\u00e0 imperiale e questa variet\u00e0 di marmo venne largamente utilizzata per fusti di colonna e rivestimenti parietali e pavimentali negli edifici pubblici delle citt\u00e0 pi\u00f9 vicine alla costa del Mar Mediterraneo, e in particolare venne esportato nella penisola italiana. Era inoltre utilizzato per statue di barbari o di bestie selvagge, in relazione alla sua provenienza. Nel III secolo le cave andarono probabilmente esaurendosi e il giallo antico fu progressivamente soppiantato da brecce gialle di altra provenienza e di minor pregio. Risulta menzionato nell'Editto dei prezzi di Diocleziano, agli inizi del IV secolo, dove se ne stabilisce un prezzo piuttosto alto."}
{"id": "497652", "revid": "767487", "url": "https://it.wikipedia.org/wiki?curid=497652", "title": "John Kavelaars", "text": "Scopritore o co-scopritore di una ventina di satelliti naturali di Giove, Saturno, Urano e Nettuno, e di oltre un centinaio asteroidi del sistema solare.\nLaureatosi presso l'Universit\u00e0 di Guelph e la Queen's University, a Kingston, nell'Ontario, Kavelaars lavora attualmente presso l'Osservatorio Astrofisico Dominion di Victoria, nella Columbia Britannica.\nKavelaars \u00e8 anche coordinatore del Canada France Ecliptic Plane Survey (CFEPS), parte di un progetto del telescopio Canada-Francia-Hawaii (CFHTLS) volto alla scoperta di oggetti celesti nel sistema solare esterno.\nGli \u00e8 stato dedicato l'asteroide 154660 Kavelaars.\nProspetto.\nSegue una lista non esaustiva di satelliti e asteroidi scoperti da Kavelaars."}
{"id": "497655", "revid": "1652635", "url": "https://it.wikipedia.org/wiki?curid=497655", "title": "Collaboratore di giustizia", "text": "Un collaboratore di giustizia, in diritto, \u00e8 un soggetto che trovandosi in particolari situazioni di conoscenza di un fenomeno criminale, decide di collaborare con l'autorit\u00e0 giudiziaria.\nNel mondo.\nVari sistemi processuali valorizzano o incentivano quella che \u00e8 una tendenza comportamentale umana, in base alla quale un soggetto membro di un'organizzazione criminale decide di rilasciare confessioni e dichiarazioni alle autorit\u00e0 inquirenti.\nCollegate al rilascio di tali dichiarazioni, rese prima e dopo la cattura del soggetto, generalmente sono previste misure tali, da permettere agli inquirenti di combattere e addirittura debellare le stesse organizzazioni; in cambio i \"pentiti\" ottengono delle riduzioni di pena e protezione da parte dello Stato.\nRegno Unito.\nIn Gran Bretagna il comportamento processuale \u00e8 definito \"to turn Queen's or King's evidence\" e consente di avere benefici processuali; la protezione di tali individui \u00e8 affidata allo \"UK Protected Persons Service\", che \u00e8 parte della \"National Crime Agency\".\nStati Uniti d'America.\nNegli Stati Uniti d'America vi \u00e8 un programma protezione testimoni a livello federale, denominato Witness Security Program, istituito nel 1970 dall\"'Organized Crime Control Act\", ed il Federal Bureau of Investigation si occupa di tutelare le persone ad esso sottoposte; la misura pi\u00f9 incisiva che ne stimol\u00f2 il ricorso fu il \"RICO Act\", che permette ai beneficiari di usufruirne.\nItalia.\nIn Italia il fenomeno processuale \u00e8 stato anche ribattezzato con il termine \"pentitismo\"; i possibili benefici previsti dalla legge furono introdotti dapprima nel 1980 e successivamente nel 1991 venne creata la figura del \"collaboratore di giustizia\"."}
{"id": "497656", "revid": "547992", "url": "https://it.wikipedia.org/wiki?curid=497656", "title": "DJ Jazzy Jeff", "text": "\u00c8 inoltre conosciuto perch\u00e9 all'inizio della carriera formava con Will Smith il duo DJ Jazzy Jeff &amp; the Fresh Prince e perch\u00e9 ha recitato con lui, nel ruolo di Jazz, nella serie Willy, il principe di Bel-Air.\nDJ Jazzy Jeff non \u00e8 da confondere con Jazzy Jeff del gruppo hip hop Funky Four Plus One.\nBiografia.\nAssieme a Smith, Jazzy \u00e8 arrivato a diversi dischi di platino alla fine degli anni 1980 ed all'inizio degli anni 1990, raggiungendo anche il primo \"rap Grammy\" nel 1989 per \"Parents Just Don't Understand\". Quando Will Smith pass\u00f2 alla carriera televisiva con la sit-com \"Willy, il principe di Bel-Air\", Jazzy Jeff interpret\u00f2 la parte di \"Jazz\", amico di Smith un po' tonto.\nDopo la fine del duo DJ Jazzy Jeff &amp; the Fresh Prince, Townes \u00e8 diventato un importante produttore R&amp;B, soul e neo soul, costituendo a Philadelphia la A Touch of Jazz, compagnia di produzione. Tra gli artisti che Jazzy Jeff ha contribuito a lanciare ci sono Jill Scott e Musiq.\nNel 2004 l'etichetta Defected lo vuole perch\u00e9 firmi un capitolo della prestigiosa serie di compilation \"...in Da House\" uscito sulla sublabel Soul Heaven. \"Jazzy Jeff In Da House\" si affianca alle raccolte delle grandi leggende della musica club, come Louie Vega, Dimitri from Paris, Miguel Migs, Kerri Chandler, Osunlade, Dj Spen e tanti altri Il 2 luglio 2005 DJ Jazzy Jeff si \u00e8 esibito con Will Smith al Live 8 di Philadelphia."}
{"id": "497658", "revid": "1543377", "url": "https://it.wikipedia.org/wiki?curid=497658", "title": "Brett James Gladman", "text": "Attualmente al lavoro come professore associato nel Dipartimento di Fisica e Astronomia dell'Universit\u00e0 della Columbia Britannica, \u00e8 ricercatore in planetologia.\nGladman si \u00e8 reso scopritore o co-scopritore di diversi satelliti naturali ed asteroidi; si \u00e8 anche interessato della dinamica dei piccoli corpi celesti del sistema solare.\nL'asteroide 7638 Gladman \u00e8 stato cos\u00ec battezzato in suo onore.\nProspetto.\nSegue una lista non esaustiva di satelliti naturali ed asteroidi scoperti da Gladman:"}
{"id": "497659", "revid": "27723", "url": "https://it.wikipedia.org/wiki?curid=497659", "title": "John J. Kavelaars", "text": ""}
{"id": "497661", "revid": "27723", "url": "https://it.wikipedia.org/wiki?curid=497661", "title": "JJ Kavelaars", "text": ""}
{"id": "497662", "revid": "27723", "url": "https://it.wikipedia.org/wiki?curid=497662", "title": "Brett Gladman", "text": ""}
{"id": "497663", "revid": "27723", "url": "https://it.wikipedia.org/wiki?curid=497663", "title": "Brett J. Gladman", "text": ""}
{"id": "497668", "revid": "76963", "url": "https://it.wikipedia.org/wiki?curid=497668", "title": "Yasmine Bleeth", "text": "Biografia.\nSoprannominata \"Yaz\", il padre, Philip Bleeth, era un fotografo statunitense nato in una famiglia ebraica di origini russe e tedesche, mentre la madre, Carina, era una modella statunitense di origini franco-algerine, morta nel 1989 per un cancro al seno, motivo per cui Yasmine ha fatto ingenti donazioni per la ricerca sul cancro. \u00c8 conosciuta soprattutto per avere fatto parte del cast del telefilm \"Baywatch\", nel ruolo di \"Caroline Holden\", per quattro anni. Ha partecipato inoltre anche alla serie di Don Johnson \"Nash Bridges\". Nel 2002 si \u00e8 sposata con Paul Cerrito, proprietario di strip club."}
{"id": "497675", "revid": "438678", "url": "https://it.wikipedia.org/wiki?curid=497675", "title": "Nodo (informatica)", "text": "In informatica e telecomunicazioni un nodo \u00e8 un qualsiasi dispositivo hardware del sistema in grado di comunicare con gli altri dispositivi che fanno parte della rete; pu\u00f2 quindi essere un computer, una stampante, un fax, un modem ecc. In ogni caso il nodo deve essere dotato di una scheda di rete.\nI nodi sono collegati tra loro da un pannello di connessione (in inglese \"Hub\"), chiamato anche \"concentratore\", che ha la funzione di semplificare la connessione fisica tra i vari nodi e di instradare i segnali che vengono inviati da un nodo all'altro.\nNelle reti di telecomunicazioni indica genericamente un dispositivo ricetrasmittente di elaborazione che pu\u00f2 essere posizionato ai bordi della rete stessa (nodo terminale (host) client o server) oppure al suo interno come nodo di transito ovvero di commutazione tra varie linee di uscita ad esempio nella rete di trasporto.\nIn questo caso il termine e il concetto di nodo sono mutuati dalla teoria dei grafi, con la quale \u00e8 possibile rappresentare formalmente la topologia di una rete di telecomunicazioni attraverso il rispettivo grafo. In un grafo, un nodo (o vertice) \u00e8 il punto in cui convergono o dipartono pi\u00f9 archi (che in questo caso rappresentano \"link\" o collegamenti fisici) con altri nodi."}
{"id": "497680", "revid": "320578", "url": "https://it.wikipedia.org/wiki?curid=497680", "title": "Fede Bah\u00e0'i", "text": ""}
{"id": "497686", "revid": "648716", "url": "https://it.wikipedia.org/wiki?curid=497686", "title": "385695 Clete", "text": "385695 Clete, precedentemente noto con la designazione provvisoria \"\", \u00e8 un asteroide troiano del pianeta Nettuno. Scoperto nel 2005, presenta un'orbita caratterizzata da un semiasse maggiore pari a e da un'eccentricit\u00e0 di 0,0505612, inclinata di 5,25437\u00b0 rispetto all'eclittica.\nIl suo nome \u00e8 dedicato a Cleta, nella mitologia greca una delle pi\u00f9 famose Amazzoni.\nPresenta il medesimo periodo orbitale di Nettuno, ed orbita nel punto lagrangiano L4 della sua orbita, circa 60\u00b0 innanzi rispetto al pianeta."}
{"id": "497687", "revid": "1305887", "url": "https://it.wikipedia.org/wiki?curid=497687", "title": "Super Sayan", "text": ""}
{"id": "497688", "revid": "1982", "url": "https://it.wikipedia.org/wiki?curid=497688", "title": "2005 TN53", "text": " \u00e8 un asteroide troiano del pianeta Nettuno; \u00e8 stato scoperto da Scott Sheppard e Chadwick Trujillo nel 2005. Presenta il medesimo periodo orbitale di Nettuno, ed orbita nel punto lagrangiano L4 della sua orbita, circa 60\u00b0 innanzi rispetto al pianeta."}
{"id": "497689", "revid": "3695709", "url": "https://it.wikipedia.org/wiki?curid=497689", "title": "Voivodato di Siedlice", "text": ""}
{"id": "497690", "revid": "1982", "url": "https://it.wikipedia.org/wiki?curid=497690", "title": "385571 Otrera", "text": "385571 Otrera \u00e8 un asteroide troiano del pianeta Nettuno. Scoperto nel 2004, presenta un'orbita caratterizzata da un semiasse maggiore pari a 30,0275239\u00a0UA e da un'eccentricit\u00e0 di 0,0233332, inclinata di 1,43347\u00b0 rispetto all'eclittica.\nCon il medesimo periodo orbitale di Nettuno, orbita nel punto lagrangiano L4 del pianeta, circa 60\u00b0 innanzi rispetto alla sua posizione lungo l'orbita.\nVoci correlate.\nL'asteroide \u00e8 dedicato a Otrera, leggendaria prima regina delle Amazzoni."}
{"id": "497691", "revid": "6923", "url": "https://it.wikipedia.org/wiki?curid=497691", "title": "Voivodato di Siedlce", "text": "Il voivodato di Siedlce (in polacco: wojew\u00f3dztwo siedleckie) fu un'unit\u00e0 di divisione amministrativa e governo locale della Polonia negli anni 1975 - 1998. Dopo la nuova suddivisione in voivodati del 1999, il voivodato di Siedlce non esiste pi\u00f9, e parte dei suoi territori sono stati divisi tra voivodato della Masovia e voivodato di Lublino.\nLa capitale era Siedlce."}
{"id": "497692", "revid": "6923", "url": "https://it.wikipedia.org/wiki?curid=497692", "title": "Spratly", "text": ""}
{"id": "497693", "revid": "1982", "url": "https://it.wikipedia.org/wiki?curid=497693", "title": "2001 QR322", "text": " \u00e8 un asteroide troiano del pianeta Nettuno; \u00e8 stato il primo ad essere scoperto di questa classe di oggetti, nell'ambito del progetto Deep Ecliptic Survey nel 2001. Presenta il medesimo periodo orbitale di Nettuno, ed orbita nel punto lagrangiano L4 della sua orbita, circa 60\u00b0 innanzi rispetto al pianeta."}
{"id": "497694", "revid": "6923", "url": "https://it.wikipedia.org/wiki?curid=497694", "title": "Voivodato di Radom", "text": "Il voivodato di Radom (in polacco: wojew\u00f3dztwo radomskie) fu un'unit\u00e0 di divisione amministrativa e governo locale della Polonia esistito tra gli anni 1975 e 1998. Con la nuova suddivisione in voivodati del 1999, il suo territorio \u00e8 stato inglobato nel voivodato della Masovia.\nLa capitale era Radom."}
{"id": "497695", "revid": "6923", "url": "https://it.wikipedia.org/wiki?curid=497695", "title": "Voivodato di Skierniewice", "text": "Il voivodato di Skierniewice (in polacco: wojew\u00f3dztwo skierniewickie) fu un'unit\u00e0 di divisione amministrativa e governo locale della Polonia esistita tra gli anni 1975 e 1998. \u00c8 stato sostituito nel 1999 dai voivodati di \u0141\u00f3d\u017a e di Masovia.\nLa sua capitale era Skierniewice."}
{"id": "497699", "revid": "113039817", "url": "https://it.wikipedia.org/wiki?curid=497699", "title": "New Angel", "text": " \u00e8 una serie hentai creata nel 1991 composta da 5 episodi. \u00c8 stata distribuita in Giappone e Francia, e in Nord America da ADV Films. La serie hentai \u00e8 basata sulla serie manga con lo stesso nome, creata dal famoso mangaka U-Jin.\nTrama.\nLa storia segue le avventure di uno studente, Kousuke Atami, che ha recentemente scoperto che una sua amica di infanzia, Shizuka, frequenta la sua stessa scuola. Non vedendosi dall'et\u00e0 di 5 anni molte cose sono cambiate, compreso loro stessi. Lentamente accettano le loro differenze e continuano la loro amicizia, ma poco alla volta tra piccoli avvenimenti i due iniziano a provare affetto. Kousuke per\u00f2 nel frattempo porter\u00e0 nel suo letto altre giovani donne, cercando di capire i suoi veri sentimenti."}
{"id": "497700", "revid": "324090", "url": "https://it.wikipedia.org/wiki?curid=497700", "title": "Ferrovia del Qingzang", "text": "La linea ferroviaria Pechino-Lhasa, nota anche con il nome di Linea del Qinghai-Tibet, Treno del Cielo o Tibet Express (cinese semplificato: \u9752\u85cf\u94c1\u8def; cinese tradizionale: \u9752\u85cf\u9435\u8def; pinyin: Q\u012bngz\u00e0ng Ti\u011bl\u00f9; tibetano: mtsho bod lcags lam \u0f58\u0f5a\u0f7c\u0f0b\u0f56\u0f7c\u0f51\u0f0b\u0f63\u0f95\u0f42\u0f66\u0f0b\u0f63\u0f58\u0f0d) \u00e8 una linea ferroviaria che collega Xining, capitale della provincia cinese del Qinghai, con Lhasa, capitale del Tibet. In tutto la linea serve 44 stazioni e pu\u00f2 essere percorsa da otto treni contemporaneamente.\nLa tratta finale della ferrovia, da Golmud a Lhasa \u00e8 stata inaugurata il 1\u00ba luglio 2006.\nDescrizione.\nL'idea della ferrovia nacque da Mao Zedong, che intraprese alla fine degli anni cinquanta la costruzione del \"Treno dei Cieli\", ma che, a causa dei costi e dei problemi tecnici derivanti dal suolo impervio delle montagne himalayane, dovette abbandonare l'impresa limitandosi al tratto tra Xining e Golmud (815\u00a0km), concluso nel 1984, e il collegamento di Xining con Pechino. La Ferrovia del Tibet \u00e8 la prima e unica ferrovia che collega il Tibet alle altre citt\u00e0 cinesi.La seconda tratta, quella pi\u00f9 ostica, di 1.140\u00a0km \u00e8 stata cominciata nel 2001 e terminata nel 2006.\nEssa \u00e8 attraversata da treni speciali, con carrozze pressurizzate come negli aeroplani e dotate inoltre di bombole d'ossigeno e protezione contro i raggi UV, dato che l'80% della ferrovia \u00e8 collocato a un'altitudine di oltre 4.000\u00a0m sul livello del mare.\nLa Golmud-Lhasa, infatti, \u00e8 la strada ferrata pi\u00f9 alta del mondo, poich\u00e9 raggiunge il livello record di 5.072\u00a0m sul livello del mare (presso il Passo di Tanggula, sede della pi\u00f9 alta stazione al mondo), superando anche il record di altitudine, pari a 4.800 \u00a0m, della ferrovia andina Lima-Huancayo, ora non pi\u00f9 in funzione.\nI binari collegano le due citt\u00e0 secondo un percorso lungo 4.200\u00a0km, che garantiscono il record per la maggiore distanza coperta da una singola tratta: nonostante la Transiberiana con i suoi 9.200\u00a0km sia complessivamente pi\u00f9 lunga, non ha tratte superiori ai 2.000\u00a0km.Lunghi tratti della colossale opera sono adagiati su permafrost, cio\u00e8 su suoli permanentemente ghiacciati, spesso con temperature di decine di gradi sottozero (-45\u00b0).\nSono stati scavati 7 trafori (tra cui il Tunnel Fenghuoshan, la galleria posta alla maggiore altezza al mondo, un tunnel di 1.338 metri a 4.905 metri di altezza) e 286 ponti per consentire l'attraversamento delle montagne tibetane.\nEntro 5 anni, a partire dal 2006, la linea si addentrer\u00e0 ulteriormente nel Tetto del Mondo.\nSono utilizzati 361 vagoni di cui 61 destinati ai turisti, con ampie vetrate panoramiche.\nSi tratta di speciali treni diesel, che coprono l'intera tratta in circa 47 ore ad una velocit\u00e0 massima compresa tra i 100 e i 120\u00a0km/h.\nCaratteristiche.\nQuesta parte del percorso \u00e8 oggi caratterizzata dall'avere l'80% del percorso a quota superiore ai 4000 metri, per una distanza complessiva di 960\u00a0km di ferrovia in alta quota. La tratta comprende anche 160\u00a0km su 675 ponti, necessari per sorpassare i numerosi fiumi e torrenti che provengono dai monti.\nOltre il 50% della tratta non poggia su normale massicciata, ma direttamente sul terreno che data la temperatura minima invernale di 45\u00b0 sotto lo zero \u00e8 permanentemente ghiacciato (permafrost). Questa scelta, effettuata per limitare i costi di impianto e la necessit\u00e0 di infrastrutture, ha per\u00f2 creato altri problemi, dato che d'estate lo strato superiore del permafrost si ammorbidisce, compromettendo la stabilit\u00e0 dei binari. Per questo le rotaie sono state leggermente sopraelevate e sono stati posti nel terreno tubi dove nei periodi meno freddi viene fatto circolare azoto liquido, a scopo refrigerante. Inoltre si \u00e8 dovuto intervenire su parte dei terrapieni in permafrost applicando schermi metallici riflettenti o coperture in pietre (per diminuire l'assorbimento di radiazioni luminose) e inserendo tubi in calcestruzzo in grado di favorire l'evacuazione del calore.\nQueste soluzioni si sono rivelate molto costose, e non pienamente efficaci, tanto che sono gi\u00e0 in studio alcune significative modifiche per fronteggiare il previsto aumento di temperatura globale dei prossimi decenni. Inoltre, i tunnel di sottopassaggio costruiti sotto la linea per favorire le migrazioni di animali si sono dimostrati inefficaci, e non sono rare soste di diverse ore per consentire il passaggio di mandrie di antilopi tibetane. La presenza della ferrovia \u00e8 vista come una minaccia per questa specie in via di estinzione, dato che si prevede porti un aumento della caccia e che stia emergendo un cambiamento nelle abitudini migratorie delle comunit\u00e0 di esemplari rimasti.\nL'intera tratta si trova su zona fortemente sismica, specie nella zona del Kunlun, per cui \u00e8 controllata da una rete di centraline in grado di bloccare il transito in caso di scosse.\nSecondo le fonti ufficiali la costruzione della linea non ha causato alcun incidente sul lavoro, n\u00e9 con vittime n\u00e9 con feriti.\nIl presidente cinese Hu Jintao ha presentato l'opera come un trionfo, che avrebbe consolidato l'\"unit\u00e0 nazionale\" (un rimando alla questione della Grande rivoluzione culturale e all'invasione del Tibet).\nMolti esperti, oltre che ambientalisti, hanno criticato l'opera, poich\u00e9 si prevede porter\u00e0 in futuro ad un incremento della urbanizzazione nella citt\u00e0 di Lhasa, che da un decennio si sta trasformando in una vera e propria metropoli posta per\u00f2 in un ecosistema complessivamente molto fragile. Questo ha anche complesse implicazioni politiche, in quanto si prevede che la facilit\u00e0 di accesso alla citt\u00e0 in espansione offerta agli emigranti di Shanghai, Pechino e Canton trasformer\u00e0 rapidamente la popolazione tibetana in una semplice minoranza etnica, suggellando di fatto l'inclusione del Tibet nei confini della Repubblica Cinese.\nI convogli.\nInizialmente l'amministrazione cinese aveva previsto di utilizzare treni riadattati alle condizioni estreme, ma la rarefazione dell'aria in alta quota avrebbe seriamente compromesso l'efficienza dei motori diesel, e l'elettrificazione della linea era un'impresa improponibile per l'estensione e la localizzazione dell'opera. Date le condizioni estreme di esercizio, quindi, ogni convoglio ha alla testa tre motrici speciali accoppiate, e solo 17 carrozze al traino. Per la nuova linea sono stati quindi commissionati dieci locomotori speciali costruiti dalla General Electric in Pennsylvania, negli USA, che possono raggiungere i 120\u00a0km/h sulla linea ma che vengono limitati per ragioni di sicurezza a 100\u00a0km/h sulle tratte su permafrost.\nLa societ\u00e0 aeronautica canadese Bombardier ha poi fornito 361 carrozze pressurizzate e climatizzate, con vetri ad alta protezione contro i raggi ultravioletti: poich\u00e9 comunque la pressurizzazione non \u00e8 sufficiente a mantenere condizioni ottimali per tutto il viaggio, sono ammessi a bordo solo passeggeri con un certificato di buona salute e viene fornita ad ogni passeggero una riserva di ossigeno. Ciononostante, nei primi mesi di servizio si sono verificati diversi malori tra i passeggeri.\nTutta la parte inferiore del convoglio \u00e8 carenata, per limitare i danni provocati da infiltrazioni di sabbia e neve.\nLe prime corse del servizio naturalmente non sono state esenti da problemi.\nCosto.\nIl costo totale solo dell'ultima tratta sarebbe stato di 4,2 miliardi di dollari, anche se le cifre ufficiali parlano di molti meno capitali intorno ai 3 miliardi e pi\u00f9.\nPrezzo.\nIl prezzo per un viaggio nel quarto finale della tratta, i 1.200\u00a0km di nuova costruzione, varia da 50 a 100 euro, a seconda del tipo di servizio desiderato.\nSviluppi.\n\u00c8 in programma, stando a fonti della stampa statale, l'introduzione di due collegamenti pensati appositamente per il traffico turistico, con l'uso di treni panoramici di lusso. L'offerta cinese (che dovrebbe includere il viaggio pi\u00f9 i divertimenti a bordo) dovrebbe costare intorno ai 1000 dollari al giorno, mentre l'equivalente tibetano (pi\u00f9 prettamente turistico, con visite in luoghi d'interesse) dovrebbe costare circa 12.000 dollari per l'intero viaggio.\nSi prevede che la \"transtibetana\" trasporter\u00e0 in Tibet un milione di turisti l'anno, giacch\u00e9 in 48 ore collega Lhasa con Pechino.\nOltre al trasporto passeggeri la nuova linea \u00e8 un'arteria privilegiata per il traffico commerciale. Secondo fonti cinesi abbatterebbe del 75% il costo del trasporto delle merci da e verso il Tibet.\nIl governo sta inoltre studiando la possibilit\u00e0 di estendere ulteriormente la linea, verso il Nepal e l'India.\nCritiche.\nGi\u00e0 dalla fase di progettazione, questa ferrovia aveva mosso le critiche di coloro che non vedono di buon occhio la presenza cinese in Tibet. Infatti il collegamento con il resto della Cina porterebbe a un incremento della colonizzazione in corso degli Han, la cui proporzione rispetto ai tibetani \u00e8 inesorabilmente in crescita; inoltre, dopo lo scoppio delle proteste anticinesi a Lhasa e la conseguente repressione dell'esercito nel marzo 2008, secondo fonti militari ora il treno \u00e8 diventata l'\"opzione principale\" per il trasporto di truppe in Tibet. L'opera contribuisce cos\u00ec a portare avanti il disegno di \"cinesizzazione forzata\" del Tibet, iniziato con la \"Rivoluzione culturale\".\nLe critiche riguardano anche il costo dell'opera (3.680.000.000 USD solo per la tratta appena inaugurata) che supererebbero gli investimenti effettuati nella provincia nel campo della salute e dell'istruzione negli ultimi 50 anni.\nContraria \u00e8 anche la posizione degli ambientalisti, in quanto la strada ferrata \u00e8 di ostacolo allo spostamento degli animali, in particolare dell'antilope tibetana, e aumenter\u00e0 l'afflusso di cacciatori interessati alle sue pelli.\nNella cultura di massa.\nUna tratta della ferrovia appare nel quarto capitolo della saga Battlefield, in una mappa soprannominata \"Ferrovia di Golmund\"."}
{"id": "497701", "revid": "729019", "url": "https://it.wikipedia.org/wiki?curid=497701", "title": "Polizia stradale", "text": "La Polizia stradale, detta anche Polstrada o Stradale, \u00e8 una specialit\u00e0 della Polizia di Stato italiana con il compito di svolgere prevalentemente attivit\u00e0 circa la viabilit\u00e0.\nStoria.\nPrimi reparti di polizia \"stradale\" in Italia fecero la loro comparsa nel 1926 per decisione della Provincia di Verona, prima a istituire un servizio di polizia sulla propria rete viaria. Gli agenti, armati di moschetto, percorrevano le strade della provincia in operazioni di pattugliamento. Successivamente fu la volta della Provincia di Brescia, che affid\u00f2 le operazioni di polizia stradale alla Milizia Volontaria per la Sicurezza Nazionale (MVSN), e, nel maggio dello stesso anno, della Provincia di Milano, che organizz\u00f2 due squadre di polizia stradale che si suddividevano il controllo della rete viaria a nord e a sud del capoluogo.\nNel 1928 nacque la \u201cMilizia della Strada\u201d, come specialit\u00e0 della MVSN, e dopo quattro anni, nel 1932, fu stabilito l'ordinamento del corpo la cui denominazione fu modificata in \u201cMilizia Nazionale della Strada\u201d. Le targhe dei veicoli utilizzati dal servizio riportavano il numero sulla prima riga, seguito dalla sigla \"MdS\", posta su quella inferiore; le motociclette disponevano anche di una targa anteriore, disposta longitudinalmente sul parafango, come gi\u00e0 accadeva nel Regio Esercito e nella Regia Marina.\nLa Seconda guerra mondiale porter\u00e0 alla caduta del fascismo e della monarchia, e alla conseguente nascita della repubblica. La polizia, come tutti gli altri corpi militari, dovette fare i conti con un periodo alquanto caotico, durante il quale la stradale utilizz\u00f2 le Jeep abbandonate dall'esercito statunitense per il servizio di pattuglia e di soccorso; gli uomini utilizzarono per diverso tempo divise diverse tra loro, anche nei fregi del berretto.\nNell'immediato dopoguerra, con decreto legislativo del capo provvisorio dello Stato 26 novembre 1947 n. 1510, e grazie all'attivit\u00e0 del Generale Mario De Benedittis, eroe di guerra, venne costituita la Polizia stradale repubblicana, che far\u00e0 parte, come specialit\u00e0, della Polizia di Stato. Fu poi istituito a Cesena il C.A.P.S. (Centro Addestramento della Polizia Stradale), per la formazione specifica.\nStruttura.\nL'attivit\u00e0 della Polizia stradale viene gestita dalla Direzione centrale per la polizia stradale, ferroviaria, delle comunicazioni e per i reparti speciali della Polizia di Stato, una direzione facente parte del Dipartimento della Pubblica Sicurezza presso il Ministero dell'Interno.\nSul territorio la Polstrada si articola in:\nCompetenze.\nSpecificamente, si occupa di:\nGli operatori della Polstrada, poco meno di 12.000 unit\u00e0, sono sottoposti ad un continuo aggiornamento professionale presso il Centro Addestramento della Polizia di Stato (CAPS) di Cesena, in parallelo con le costanti modifiche al codice della strada e alle tecnologie utilizzate.\nOgni giorno sono impiegate circa 1.500 pattuglie sui 7.000 chilometri della rete autostradale italiana e su 450.000 chilometri di rete stradale primaria nazionale, dove circolano oltre 42.000.000 di veicoli, rendendo l'Italia in assoluto il Paese europeo con il rapporto pi\u00f9 alto tra veicoli e cittadini.\nCollabora inoltre con il Centro Coordinamento Informazioni sulla Sicurezza Stradale (CCISS) in merito alle notizie sul traffico.\nAutomezzi in uso.\nI veicoli e le moto in dotazione alla Polizia stradale possono essere suddivisi in due categorie: quelle che appartengono alla Polizia, e sono utilizzate sulla viabilit\u00e0 ordinaria, e quelle che appartengono alle societ\u00e0 concessionarie delle autostrade, e pertanto usate sulle autostrade. In quest'ultimo caso sono le stesse societ\u00e0 che acquistano i veicoli necessari alla Stradale per espletare il servizio di polizia stradale; e poich\u00e9 i tratti autostradali non sono tutti gestiti dalla stessa societ\u00e0, queste ultime contrattano l'acquisto degli automezzi in prima persona con le case automobilistiche. Ci\u00f2 comporta che non \u00e8 raro vedere sezioni della Polstrada con automezzi che, in un'altra sezione, non sono presenti. Vi sono per\u00f2 alcuni criteri inderogabili cui le societ\u00e0, quando contrattano, devono richiedere, perci\u00f2 tutti i veicoli in dotazione alla Stradale possiedono un ampio bagaglio - di solito sono in versione station wagon - i supporti per le armi lunghe in dotazione e quant'altro.\nEcco una lista - non esaustiva - dei mezzi utilizzati dalla Polstrada in anni recenti:"}
{"id": "497702", "revid": "3695876", "url": "https://it.wikipedia.org/wiki?curid=497702", "title": "Lago Balaton", "text": ""}
{"id": "497703", "revid": "1149807", "url": "https://it.wikipedia.org/wiki?curid=497703", "title": "U-Jin", "text": ""}
{"id": "497706", "revid": "92723", "url": "https://it.wikipedia.org/wiki?curid=497706", "title": "Moltiplicatore monetario", "text": "Il moltiplicatore monetario \u00e8 il rapporto tra l'offerta di moneta e la base monetaria esistenti in un determinato momento nel sistema economico.\nL\"'offerta di moneta\", intesa come quantit\u00e0 di moneta esistente in un determinato momento nel sistema economico, \u00e8 pari alla moneta legale in circolazione detenuta dal pubblico (il \"circolante\"), pi\u00f9 i depositi del pubblico presso le banche, mentre la \"base monetaria\" \u00e8 pari al circolante pi\u00f9 le \"riserve\" delle banche, costituite da circolante detenuto dalle stesse (la cosiddetta \"cassa contante\") o da depositi presso la banca centrale, fatti obbligatoriamente a fronte dei depositi raccolti (\"riserve obbligatorie\") o in eccedenza rispetto a tale obbligo (questi depositi in eccedenza, unitamente alla cassa contante, costituiscono le \"riserve libere\"). \nVa precisato che l'offerta di moneta pu\u00f2 essere diversamente definita, in relazione alle attivit\u00e0 che ne sono incluse: in particolare, secondo che si prendano in considerazione i soli depositi in conto corrente, trasferibili a vista, oppure tutti i depositi bancari, si avranno diversi aggregati monetari, noti come: M1 (aggregato ristretto), M2 (aggregato intermedio) e M3 (aggregato ampio).\nDeterminanti del moltiplicatore monetario.\nIn termini matematici, l'offerta di moneta pu\u00f2 essere espressa come formula_1, dove formula_2 \u00e8 il circolante e formula_3 i depositi, mentre la base monetaria pu\u00f2 essere espressa come formula_4, dove formula_5 \u00e8 il totale delle riserve depositate dalle banche presso la banca centrale. Ne segue che il moltiplicatore monetario pu\u00f2 essere espresso come\nformula_6\nDividendo numeratore e denominatore dell'ultima frazione per formula_3 si ottiene\nformula_8\ndove formula_9 e formula_10. I due quozienti assumono sempre valori compresi fra 0 ed 1, sicch\u00e9 il moltiplicatore monetario \u00e8 sempre maggiore di 1. Derivando la suddetta funzione rispetto ai due quozienti si vede, inoltre, che il moltiplicatore \u00e8 inversamente correlato ad entrambi.\nformula_11 rappresenta la quota di depositi che le banche non impiegano concedendo prestiti alla clientela o acquistando titoli e tengono come riserva obbligatoria o libera; pu\u00f2 essere cos\u00ec scomposto: formula_12\nformula_13 rappresenta il \"coefficiente di riserva obbligatoria\", ossia la quota di depositi che le banche sono tenute a depositare presso la banca centrale, ed \u00e8 fissato dalle autorit\u00e0 monetarie.\nformula_14 rappresenta, invece, la quota di depositi che le banche tengono come riserve in eccedenza a quelle obbligatorie ed \u00e8:\nformula_15, il rapporto tra la liquidit\u00e0 detenuta dal pubblico sotto forma di monete e banconote ed i suoi depositi bancari, dipende dai costi di intermediazione bancaria, vale a dire dai costi (non solo monetari, anche, ad esempio, il dispendio di tempo) per prelevare la liquidit\u00e0 dalle banche: pi\u00f9 sono alti, maggiore sar\u00e0 la propensione a tenere scorte di moneta legale; \u00e8 ragionevole ipotizzare che tali costi siano andati riducendosi con l'evoluzione tecnologica (si pensi al bancomat o all\"'home banking\"). Si ritiene anche che il rapporto presenti una certa stagionalit\u00e0, aumentando nei periodi dell'anno in cui vi \u00e8 una maggiore concentrazione di pagamenti (si pensi al periodo natalizio), e che sia inversamente correlato al costo opportunit\u00e0 di detenere liquidit\u00e0 non investita, rappresentato dal tasso di rendimento dei titoli e dal tasso d'inflazione.\nNell'ipotesi, puramente teorica, che il pubblico depositi tutta la moneta presso le banche e queste impieghino interamente le somme cos\u00ec raccolte per effettuare prestiti o acquistare titoli, tolto solo il necessario per costituire le riserve obbligatorie, si avrebbe formula_16 e formula_17, ossia formula_18, sicch\u00e9 il moltiplicatore diverrebbe\nformula_19\nvale a dire l'inverso del coefficiente di riserva obbligatoria. Per quanto detto sopra, il valore effettivo del moltiplicatore sar\u00e0 tanto pi\u00f9 vicino a tale massimo teorico, quanto pi\u00f9 alti i tassi d'interesse sui prestiti e sui titoli.\nProcesso di moltiplicazione.\nIn tutte le economie il moltiplicatore monetario ha un valore superiore a 1, il che vuol dire che l'offerta di moneta \u00e8 maggiore della base monetaria o, in altri termini, che l'offerta di moneta, oltre che dalla base monetaria, creata dalla banca centrale, \u00e8 costituita dalla cosiddetta \"moneta bancaria\", creata dalle banche raccogliendo depositi e concedendo prestiti o acquistando titoli (prestiti e titoli che, nel loro complesso, costituiscono il \"credito bancario\").\nL'effetto moltiplicativo trova la sua spiegazione nel processo circolare che si innesca tra banche e loro clienti: questi ultimi depositano la liquidit\u00e0 in eccesso, rispetto a quella che desiderano detenere, presso le banche, le quali, a loro volta, la ridistribuiscono al pubblico sotto forma di prestiti o acquisto di titoli; il pubblico, per\u00f2, trattiene solo una parte della liquidit\u00e0 cos\u00ec ricevuta, depositando nuovamente il resto presso le banche, sicch\u00e9 il processo continua a ripetersi, creando ad ogni passaggio nuovi depositi che, andandosi a sommare a quelli gi\u00e0 esistenti, aumentano l'offerta complessiva di moneta. Va notato che la nuova moneta non viene creata dalla singola banca, che si limita a raccogliere depositi ed a concedere prestiti o acquistare titoli, ma dal sistema bancario nel suo complesso.\nIl tutto pu\u00f2 essere illustrato con un semplice esempio numerico: poniamo che il pubblico riceva moneta per 1.000 euro, ne trattenga il 10% e depositi il resto presso le banche; queste avranno, quindi, 900 euro di depositi in pi\u00f9, dei quali una parte, poniamo il 20%, terranno come riserva e il resto, 720 euro, impiegheranno concedendo prestiti; il pubblico, ricevuti questi 720 euro, ne tratterr\u00e0 il 10% e depositer\u00e0 il resto presso le banche, che vedranno quindi i loro depositi aumentare di ulteriori 648 euro, i quali, andandosi a sommare ai precedenti 720 euro, porteranno l'aumento complessivo a 1.368 euro, che sommato ai 1.000 euro di incremento iniziale della base monetaria determina un aumento complessivo della quantit\u00e0 di moneta pari a 2.368 euro; ci\u00f2 vuol dire che, dopo un solo ciclo, 1.000 euro di incremento della base monetaria hanno gi\u00e0 generato un aumento pi\u00f9 che doppio dell'offerta di moneta e, poich\u00e9 il processo si ripete pi\u00f9 volte, ad ogni ciclo successivo si avr\u00e0 un ulteriore aumento dei depositi e, quindi, dell'offerta di moneta (seppur via via decrescente).\nQuesto meccanismo \u00e8 anche noto come \"piramide dei depositi\", una piramide tronca dove i depositi costituiscono la base maggiore e la moneta ad alto potenziale (ossia la base monetaria) costituisce la base minore.\nFormalizzazione matematica del processo di moltiplicazione.\nIl moltiplicatore monetario teorico \u00e8 il limite ad infinito di una serie geometrica. Ipotizzando che formula_20 sia la stima del coefficiente di riserva obbligatoria, formula_21 la stima del coefficiente di riserva libera, formula_22 la stima del coefficiente di liquidit\u00e0 rispetto ai depositi; ipotizzando vi sia una domanda infinita di fondi; allora il limite superiore teorico dei depositi \u00e8 definito dalla seguente serie:\nformula_23\nAnalogamente, il limite superiore teorico della moneta detenuta dal pubblico \u00e8 definito dalla stessa serie geometrica, moltiplicata per il coefficiente di liquidit\u00e0:\nformula_24\ned il limite superiore teorico dei prestiti totali concessi dal sistema creditizio \u00e8 definito dalla serie geometrica dei depositi moltiplicata per il complemento ad uno della somma dei coefficienti di riserva bancaria:\nformula_25\nSommando ai depositi il drenaggio di moneta detenuta dal pubblico, il moltiplicatore monetario teorico si definisce infine come\nformula_26\nIl moltiplicatore cos\u00ec espresso \u00e8 pertanto un limite superiore teorico del moltiplicatore monetario empirico, definito invece come il rapporto tra l'offerta di moneta e la base monetaria effettivamente registrato in un determinato istante di tempo.\nIl processo di moltiplicazione monetaria descritto dalle serie geometriche pu\u00f2 essere rappresentato dalla tabella seguente, dove\nMoltiplicatore dei depositi e del credito.\nCome si \u00e8 visto, il processo di moltiplicazione della moneta trova la sua origine nella moltiplicazione dei depositi; in effetti, con passaggi analoghi a quelli sopra illustrati, si pu\u00f2 ricavare il \"moltiplicatore dei depositi\":\nformula_34\nInoltre, se si considera che il credito bancario \u00e8 pari ai depositi presso le banche meno le riserve da esse trattenute (formula_35) si pu\u00f2 ricavare il \"moltiplicatore del credito\":\nformula_36\nDalle espressioni dei tre moltiplicatori si desume che:\nformula_37\nMoltiplicatore monetario e politica monetaria.\nNell'ambito della politica monetaria, la banca centrale pu\u00f2 controllare l'offerta di moneta manovrando la base monetaria, le cui variazioni si trasmettono all'offerta di moneta attraverso il moltiplicatore monetario, oppure agendo sul moltiplicatore stesso, attraverso la manovra del coefficiente di riserva obbligatoria.\nUna variazione in aumento o in diminuzione della base monetaria determina una variazione dell'offerta di moneta in misura pari al prodotto della prima per il moltiplicatore monetario, sempre che quest'ultimo rimanga costante; questa assunzione, per\u00f2, non \u00e8 sempre vera. In caso di diminuzione della base monetaria, infatti, le banche, se hanno riserve libere in eccesso rispetto a quelle desiderate, contraggono le stesse anzich\u00e9 il credito bancario, facendo cos\u00ec aumentare il moltiplicatore e vanificando, in tutto o in parte, la manovra restrittiva. In caso di aumento, invece, l'afflusso di base monetaria, che in prima battuta va ad incrementare le riserve libere delle banche, si trasforma in maggior credito bancario solo se e quando le banche lo utilizzano per concedere prestiti, nella misura in cui vi sia domanda degli stessi da parte del pubblico, o per acquistare titoli; altrimenti, l'incremento delle riserve rimane tale e determina una riduzione del moltiplicatore che vanifica, in tutto o in parte, la manovra espansiva.\nSi nota, in generale, un'asimmetria: le variazioni in diminuzione della base monetaria tendono a tradursi in variazioni dell'offerta di moneta in modo pi\u00f9 rapido e completo rispetto alle variazioni in aumento. Queste ultime, in particolare, si rivelano spesso poco efficaci nel pieno delle crisi finanziarie, quando le banche sono restie a concedere credito, dati i maggiori rischi di insolvenza, e il pubblico meno propenso a domandarlo, per mancanza di opportunit\u00e0 di investimento e speculazione; l'inefficacia dell'azione della banca centrale in circostanze del genere \u00e8 ben resa dall'espressione inglese \"pushing on a string\", attribuita a Keynes, traducibile con 'spingere una corda'."}
{"id": "497708", "revid": "6923", "url": "https://it.wikipedia.org/wiki?curid=497708", "title": "FileZilla", "text": "FileZilla Client \u00e8 un software libero multipiattaforma che permette il trasferimento di file in Rete attraverso il protocollo FTP. Il programma \u00e8 disponibile per GNU/Linux, Microsoft Windows, e macOS. Tra i vari protocolli supportati, oltre all'FTP vi \u00e8 l'SFTP, e l'FTP su SSL/TLS. Il 10 agosto del 2007 era uno dei dodici software pi\u00f9 popolari di SourceForge di tutti i tempi.\nFileZilla Server \u00e8 un altro prodotto. \u00c8 un server FTP che supporta il normale protocollo FTP pi\u00f9 l'FTP per l\"'SSL/TLS\".\nIl codice sorgente di \"FileZilla\" \u00e8 disponibile sul sito SourceForge e, in alcuni casi, anche al momento dell'installazione del programma. Il progetto fu nominato \"Progetto del Mese\" nel novembre del 2003.\nCaratteristiche.\nLe principali caratteristiche del programma sono:\nVersioni modificate.\nGrazie alla sua licenza GNU GPL, sono state realizzate alcune versioni modificate:\nStoria del programma.\nIl programma fu creato come progetto per il corso di informatica nel 2001 da Tim Kosse e due suoi amici. Fin dall'inizio, ci fu una discussione sul tipo di licenza da attribuire al progetto: alla fine si decise di distribuirlo come software open source perch\u00e9 erano presenti gi\u00e0 numerosi client FTP e se l'avessero distribuito come prodotto commerciale molto probabilmente non ne avrebbero venduta una copia.\nLa versione alpha del progetto fu distribuita a gennaio del 2001. Tutte le caratteristiche del progetto divennero complete verso la versione beta 2.1. Prima della versione 3.0 il progetto era disponibile solo per Microsoft Windows.\nSistemi operativi supportati.\nFileZilla client:"}
{"id": "497710", "revid": "599013", "url": "https://it.wikipedia.org/wiki?curid=497710", "title": "Rbl", "text": ""}
{"id": "497713", "revid": "36426", "url": "https://it.wikipedia.org/wiki?curid=497713", "title": "Santi Luca e Martina", "text": ""}
{"id": "497718", "revid": "120102146", "url": "https://it.wikipedia.org/wiki?curid=497718", "title": "Lago di Mergozzo", "text": "Il lago di Mergozzo (\"lagh da Marg\u00f6zz\" in dialetto ossolano) \u00e8 uno specchio lacustre, nelle Alpi Lepontine, nella provincia del Verbano-Cusio-Ossola in Piemonte, il quarto per estensione della regione. Il lago \u00e8 completamente compreso nella zona di protezione speciale \"Lago di Mergozzo e Mont'Orfano\" (IT1140013).\nToponimo.\nSulle rive del lago si affaccia il caratteristico comune di Mergozzo che d\u00e0 il nome al lago.\nGeografia.\nIl lago si trova in Piemonte nella provincia del Verbano-Cusio-Ossola e, in linea d'aria, dista circa un paio di chilometri dal Lago Maggiore e una decina dal lago d'Orta e da Omegna. Il lago di Mergozzo \u00e8 circondato dal Montorfano - che lo separa dalla Valle del Toce - e dai primi rilievi della Val Grande, come ad esempio le creste frastagliate dei Corni di Nibbio. Gli affluenti del lago sono il rio Rascina e il rio Valle dei Noci.\nCaratteristiche.\nLa lunghezza massima del bacino \u00e8 di circa 2,5 km, la larghezza di poco pi\u00f9 di un chilometro, mentre la circonferenza misura circa 6 km. La profondit\u00e0 massima delle acque \u00e8 di 74 metri, per un volume totale d'acqua di 90 milioni metri cubi. Oggi il Lago di Mergozzo e il Lago Maggiore sono collegati tramite un piccolo canale non navigabile lungo 2,7 km, le cui acque scorrono dal Mergozzo al Verbano visto che esso \u00e8 pi\u00f9 elevato rispetto al Maggiore di circa 1 metro. Le acque di questo piccolo lago risultano essere tra le pi\u00f9 pure e pulite d'Italia: vista la mancanza di industrie sulle rive, il divieto d'uso di barche a motore e una rete fognaria che - con dei sofisticati filtri - non scarica nel bacino ma nel Toce.\nGeologia.\nIn tempi antichi il lago rappresentava l'estrema punta del braccio occidentale del Lago Maggiore, il cosiddetto \"Sinus Mergotianus\". In passato, tuttavia, il lago era pi\u00f9 esteso ed elevato. Da circa cinque secoli, le continue inondazioni e alluvioni del fiume Toce hanno formato un lembo di terra che ha diviso i due bacini (Lago di Mergozzo, appunto, e Lago Maggiore) e sul quale \u00e8 nata la frazione di Fondotoce, appartenente al capoluogo Verbania.\nSport e turismo.\nLe acque del lago di Mergozzo sono tra le pi\u00f9 pulite d'Italia. Proprio per questo, \u00e8 meta di turismo - soprattutto tedesco - e per gli appassionati di sport acquatici come la canoa, il kayaking, il windsurf. Per le sue caratteristiche, risulta essere una delle mete predilette per gli appassionati di pesca sportiva. "}
{"id": "497731", "revid": "767487", "url": "https://it.wikipedia.org/wiki?curid=497731", "title": "Problema di assegnazione", "text": "I problemi di assegnazione (o problemi di assegnamento) sono quei problemi di ricerca operativa in cui bisogna assegnare diverse attivit\u00e0 in maniera ottimale.\nIl problema di assegnazione \u00e8 considerato un problema facile, anche se \u00e8 un problema combinatorio e generalmente tali problemi sono NP-hard, cio\u00e8\ndifficili da risolvere. Tuttavia questo \u00e8 uno dei particolari problemi che godono della \npropriet\u00e0 di integralit\u00e0 e difatti altro non \u00e8 che un particolare problema del flusso di costo minimo.\nQuesto \u00e8 un problema di fondamentale importanza in ottimizzazione combinatoria poich\u00e9 spesso si ritrova nella struttura di problemi pi\u00f9 complessi: ovvero spesso i problemi applicativi sono un problema di assegnamento con dei vincoli aggiuntivi. In questo modo - tramite le cosiddette\ntecniche di rilassamento - si possono utilizzare gli algoritmi studiati per questo problema per risolvere il problema originario.\nFormulazione.\nUn problema di assegnazione \u00e8 definito su di un grafo bipartito ovvero un grafo\nformula_1 dove formula_2 e formula_3.\nAd ogni arco formula_4 \u00e8 associato un costo formula_5; si vuole trovare l'assegnamento di\ncosto minimo; ovvero l'insieme formula_6 tale che\nformula_7,\ne formula_8.\nLa seguente \u00e8 una delle possibili formulazioni in Programmazione lineare:\nIl problema si presenta, quindi, come un problema di Programmazione lineare intera; tuttavia \u00e8 possibile ridefinirlo come un problema del flusso di costo minimo (che \u00e8 risolvibile tramite rilassamento continuo e, quindi, in Programmazione lineare). Non stupisce, perci\u00f2, il fatto che, pur essendo questo un problema combinatorio \u00e8 risolvibile in tempo polinomiale.\nRisoluzione tipica.\nIl problema di base \u00e8 quello di trovare un'assegnazione tra attivit\u00e0 (produttori) \u2013 risorse (clienti) al costo minimo.\nPer prima cosa dobbiamo realizzare una tabella che metta in relazione i costi tra le attivit\u00e0 e le risorse.\nIndichiamo con A1, A2, A3, A4, \u2026, formula_9 le attivit\u00e0 e con R1, R2, R3, R4, \u2026, formula_10 le risorse. All'interno delle altre caselle indichiamo il costo di ogni assegnazione (relativa ad una specifica risorsa e ad una specifica attivit\u00e0).\nIl primo passo consiste nel sottrarre ad ogni riga il suo valore minimo (chiamato, appunto, minimo di riga).\nIn pratica, considerando la riga relativa ad R1, si cerca il valore minimo di quella riga, ovvero 3, e lo si sottrae ad ogni casella sempre relativa alla prima riga. Lo stesso si fa con le altre righe, si sottrae 11 dalla seconda, 7 dalla terza e 8 dall'ultima ottenendo una nuova tabella.\nDa questa ultima tabella ottenuta si considerano le caselle contenenti valore (costo) zero si cerca, in base a queste, di assegnare ad ogni risorsa un'attivit\u00e0 in modo che il costo (relativo a questa ultima tabella) sia zero.\nNel nostro caso possiamo considerare concluso il problema perch\u00e9 \u00e8 possibile assegnare ogni colonna A ad una riga R mantenendo nullo il costo relativo.\nSe cos\u00ec non fosse stato avremmo proceduto, in modo analogo, con la sottrazione del minimo valore di colonna (vedi esempio seguente).\nIn pratica:\nformula_11\nNota: Non abbiamo assegnato A1-R3 altrimenti non avremmo pi\u00f9 potuto assegnare A1-R2.\nPer trovare il reale costo relativo a questa assegnazione dobbiamo andare a considerare anche la tabella di partenza con i relativi costi (mantenendo sempre le assegnazioni appena trovate).\nOtteniamo quindi: \nformula_12\nOvviamente il costo totale della assegnazione \u00e8 dato dalla somma dei costi parziali appena trovati:\nformula_13\nEsempio risolto.\nTabella di partenza:\nSeconda tabella ottenuta sottraendo il minimo di riga:\nCon questa tabella \u00e8 impossibile assegnare una risorsa (R) alla colonna A4 in quanto non vi sono valori nulli al suo interno. Si procede quindi con una riduzione per colonne.\nTerza tabella ottenuta sottraendo il minimo di colonna:\nAssegnazione risultante:\nformula_14\nIl costo totale di questa assegnazione \u00e8 dunque formula_15."}
{"id": "497739", "revid": "3732", "url": "https://it.wikipedia.org/wiki?curid=497739", "title": "Panorama (rivista)", "text": "Panorama \u00e8 una rivista italiana settimanale di attualit\u00e0, politica, societ\u00e0 ed economia.\nDal 2018 \u00e8 diretta da Maurizio Belpietro e pubblicata dalla casa editrice Panorama s.r.l. (gruppo La Verit\u00e0 Srl).\nStoria.\n\"Panorama\" fu fondato per iniziativa di Arnoldo Mondadori come periodico culturale per un segmento medio-alto. Mondadori chiam\u00f2 alla direzione un promettente giornalista-scrittore: Nantas Salvalaggio (proveniente da \"Epoca\" e \"Corriere della Sera\"). Diffuso inizialmente a cadenza mensile, il primo numero di \"Panorama\" usc\u00ec nell'ottobre del 1962. La rivista trattava perlopi\u00f9 temi di carattere internazionale e argomenti di variet\u00e0. Nel 1964 la formula fu rivista, ma i risultati ottenuti furono inferiori alle attese.\nNel 1965 Mondadori chiam\u00f2 alla direzione Lamberto Sechi, che due anni dopo trasform\u00f2 \"Panorama\" in settimanale (18 maggio 1967), sulla scia del successo delle testate \"Der Spiegel\" in Germania, \"L'Express\" in Francia e Time negli USA. Fu abbandonato il formato lenzuolo, per un pi\u00f9 moderno tabloid.\nIl nuovo programma della rivista era sintetizzato nello slogan \"I fatti separati dalle opinioni\": la frase fu inserita vicino alla testata. Il lavoro di redazione era improntato a uno stile asciutto e impersonale; gli articoli non erano firmati (era bandito il protagonismo delle \"grandi firme\"). Le sezioni del settimanale erano: \"Affari italiani\", \"Affari esteri\", \"Vita moderna\", \"Scienza\", \"Spettacoli\", \"Cultura\" e \"Economia\". In pochi anni Sechi fece di \u00abPanorama\u00bb il primo settimanale d'informazione italiano.\nAlla fine degli anni settanta Lamberto Sechi entr\u00f2 in conflitto con la redazione. A causa dei dissensi con i colleghi lasci\u00f2 la direzione nel 1979. Ma la sua formula fu continuata dai successori anche negli anni ottanta: \u00abPanorama\u00bb rimase molto attento sia ai fenomeni sociali che ai retroscena politici (come il concorrente \"L'Espresso\"). Negli anni ottanta gli unici cambiamenti riguardarono la veste grafica e la concessione della firma ai redattori. Alla fine del decennio il settimanale raggiunse i suoi pi\u00f9 lusinghieri risultati di vendita.\nNel 1994, con l'acquisizione della Mondadori da parte di Silvio Berlusconi, si assistette a un riposizionamento politico del settimanale, che divenne espressione del centro-destra. La risposta dei lettori fu positiva: \u00abPanorama\u00bb mantenne il proprio primato nel settore. Nel 1996 Andrea Monti lascia la direzione della rivista, che passa a Giuliano Ferrara, con il quale il periodico impresse una nuova linea editoriale rivolgendosi ai lettori di area moderata.\nDalla primavera 1996 la rivista ha un suo sito Internet (prima \"mondadori.com/panorama\", in seguito \"panorama.it\") che lancia insieme a un \"restyling\" (nella testata un piccolo globo sostituisce la \"o\"). Nell'ottobre del 1998 viene lanciato il supplemento mensile \"Panorama Web\"; nel novembre 1999 nasce \"Next\". Nel 2007 (direttore Pietro Calabrese) il settimanale ha cambiato logo e ha rinnovato veste grafica e formula editoriale. Nel 2012 (direttore Giorgio Mul\u00e9) \u00e8 avvenuto un nuovo cambio, che ha coinvolto l'ideazione grafica e l'impaginazione delle sezioni. Inoltre, dal 1995, Panorama edita anche uno dei calendari di maggiore successo a livello nazionale, che vede spesso come protagoniste celebri showgirl della televisione italiana o attrici.\nNel 2010 la rivista si rinnova e si caratterizza della nuova grafica firmata da Roberto Bettoni. Nel marzo del 2014 la grafica e la formula editoriale vengono ulteriormente modificate con la creazione di un vero e proprio \"brand\" intorno alla rivista, che viene declinato su diverse piattaforme: rivista cartacea e digitale, sito web, reti sociali e periodici cartacei specializzati come Icon (per il settore maschile) e Flair (per il settore femminile). La seconda parte del settimanale cambia volto: le pagine sono dedicate alle passioni dell'uomo, quali la moda, i viaggi, la tecnologia, la musica, i motori e il design.\nIl 6 novembre 2018 viene reso noto l'acquisto di \"Panorama\" da parte del Gruppo La Verit\u00e0 Srl, editore del quotidiano \"La Verit\u00e0\" e presieduto da Maurizio Belpietro. La notizia viene ufficializzata con un editoriale del direttore Raffaele Leone, che annuncia la fine della sua direzione, salutando i lettori.\nIl 10 novembre 2018 Maurizio Belpietro assume ufficialmente la direzione di \"Panorama\" (da lui gi\u00e0 presieduto dal 2007 al 2009), dandone annuncio con un editoriale ai lettori. Il nuovo \"Panorama\" di propriet\u00e0 del gruppo di Belpietro rinnova la grafica (eliminando la cornice bianca in copertina) e torna a ospitare rubriche che avevano segnato la storia del settimanale come il \"Bestiario\" di Giampaolo Pansa. Arriva poi la sezione \"Piaceri\" dedicata al lifestyle (moda, enogastronomia, motori, vacanze e arte).\nIl 20 gennaio 2020 viene rinnovato il sito web del settimanale, con l'introduzione di un paywall parziale.\nLinea politico-editoriale.\nAgli esordi Panorama si era collocato nell'area di centrosinistra. Negli anni '90 ha per\u00f2 radicalmente cambiato linea editoriale, passando dall'area di centrosinistra a quella di centrodestra.\nLa conversione ha una premessa con l'insediamento di Silvio Berlusconi alla presidenza della Mondadori il 25 gennaio 1990. In netto dissenso con il nuovo editore, a febbraio lasciano il settimanale il direttore Claudio Rinaldi, Giampaolo Pansa e Altan. Rinaldi viene sostituito da Andrea Monti, proveniente da \"Fortune Italia\". Nell'ambito del braccio di ferro fra propriet\u00e0 e direzione, nell'ottobre 1991 vengono bocciati due vicedirettori su quattro proposti: Pasquale Chessa e Carlo Rossella; mentre vengono graditi Maria Luisa Agnese e Luciano Santilli.\nL'imminente entrata di Berlusconi in politica, preannunciata nel novembre 1993, rinnova le frizioni; \"Panorama\" sciopera sostenendo che \u00ablo sciopero, che si sta svolgendo con una partecipazione altissima, \u00e8 dettato dalla preoccupazione, che ci pare ormai chiara, dell'editore di scendere in campo come organizzatore di uno schieramento politico. Sono mesi che il comitato di redazione della Mondadori e quello di \"Panorama\" hanno posto l'incompatibilit\u00e0 tra la figura di editore e quella di leader politico. I giornalisti difendono davanti ai lettori, con tutte le armi in loro possesso, la tradizione di indipendenza e autonomia della loro testata, che \u00e8 la ragione prima del successo di Panorama\u00bb. Berlusconi replica per lettera alla redazione, la quale per\u00f2 non indietreggia. Si accenderanno nuove polemiche quando la Mondadori progetta di allegare il programma elettorale della neonata Forza Italia al settimanale.\nDurante il governo Berlusconi I \"Panorama\" pubblicher\u00e0 anche copertine anti-premier. Dal marzo del 1995 si fanno insistenti le voci per insediare alla direzione di Panorama al posto di Monti, Giuliano Ferrara, gi\u00e0 ministro del governo Berlusconi, ma il vicepresidente e amministratore delegato della Mondadori, Franco Tat\u00f2, si dichiara contrario.\nRichiesto di un parere sulla nuova linea politico-editoriale, il direttore Andrea Monti dichiara \u00abAbbiamo dovuto sopportare la possibile perdita dei lettori pi\u00f9 radicali. La soluzione \u00e8 semplice: il giornale non deve stare n\u00e9 da una parte n\u00e9 dall'altra, ma un passo pi\u00f9 in su\u00bb. A fine giugno Franco Tat\u00f2 lascia la Mondadori per l'Enel.\nLa nuova Mondadori post-Tat\u00f2 lancia nuove strategie aziendali che portano Monti il 31 ottobre alle dimissioni da direttore di \"Panorama\". L'11 novembre \u00e8 nominato nuovo direttore Giuliano Ferrara, il quale gi\u00e0 dirige \"Il Foglio\" da lui fondato. Ferrara dichiarer\u00e0 subito ai redattori che \u00abi fatti non sono nudi e crudi e richiedono una loro interpretazione, sinceramente politica\u00bb e che dunque \u00abfar\u00e0 battaglia\u00bb avendo \u00abben presente che l'azionista di riferimento della Mondadori \u00e8 Silvio Berlusconi, impegnato in politica\u00bb. Il settimanale sterza dunque verso il centrodestra e ci\u00f2 provoca una nuova ondata di polemiche. Enzo Biagi lascia subito il giornale. Nella votazione sulla fiducia, Ferrara ottiene 30 \"no\" contro 28 \"s\u00ec\" e 14 astenuti. Il condirettore Pierluigi Battista ottiene invece 30 \"s\u00ec\", 28 \"no\" e 14 astenuti, il vicedirettore esecutivo Massimo Donelli 14 \"s\u00ec\", 46 \"no\" e 12 astenuti. Dei quattro vicedirettori sono bocciati Pino Buongiorno, Pasquale Chessa ed Enrico Cisnetto e solo Luciano Santilli \u00e8 promosso. Il mese dopo Adriano Sofri diviene una firma abituale del settimanale.\nNel marzo del 1997 si acuisce la tensione fra direttore e redazione, con quest'ultima che lamenta \u00abl'uso di collaboratori esterni che ha raggiunto un livello tale da rischiare di essere interpretato come un'implicita valutazione negativa della professionalit\u00e0 della redazione\u00bb. Sei mesi dopo Ferrara si dimette, ufficialmente per dedicarsi solo a \"Il Foglio\". Altrettanto far\u00e0 Battista. Al loro posto vengono chiamati rispettivamente Roberto (detto Nini) Briglia e Massimo Donelli. Briglia confermer\u00e0 di volere proseguire la linea tracciata da Ferrara.\nIn data 1\u00ba novembre 2018 la storica testata viene ceduta a \u00abLa Verit\u00e0 srl\u00bb, societ\u00e0 editrice del quotidiano \"La Verit\u00e0\"; l'operazione \u00e8 stata preceduta da una lunga trattativa sindacale con i giornalisti della storica testata. Nuovo direttore responsabile diviene Maurizio Belpietro, gi\u00e0 azionista di maggioranza della societ\u00e0 editrice e direttore del quotidiano.\nDiffusione sui nuovi media.\nLa rivista \u00e8 consultabile su Internet e su iPad o smartphone tramite l'apposita applicazione.\n\"Panorama\" \u00e8 la prima rivista italiana a ospitare sulle sue pagine i codici QR: il crittogramma appare in margine all'articolo. Il servizio, avviato l'11 dicembre 2009, permette di ottenere video, testi e pagine internet sul proprio cellulare, per approfondire l'argomento a cui l'articolo \u00e8 connesso.\nFirme storiche.\nOpinionisti ed editorialisti (storici e attuali).\nMarcello Veneziani (\"Controcanto\"), Giampaolo Pansa (\"Bestiario\"), Arrigo Benedetti, Giorgio Galli, Adolfo Battaglia, Giorgio Fattori, Giuliano Ferrara, Alessandro Sallusti, Vittorio Feltri, Bruno Vespa, Oscar Giannino, Mario Giordano (\"Il Grillo parlante\"), Enzo Biagi, Luca Ricolfi (\"Fatti e Credenze\"), Gianluigi Nuzzi, Adriano Sofri (\"Dopotutto\"), Camillo Langone, Stefano Rodot\u00e0, Camilla Cederna, Piero Ottone, Goffredo Fofi, Corrado Stajano, Lietta Tornabuoni.\nLe rubriche di arte sono storicamente curate da Vittorio Sgarbi, mentre degli approfondimenti enogastronomici si occupa Fiammetta Fadda.\nVignettisti (storici).\nGiorgio Forattini, Francesco Tullio Altan, Emilio Giannelli."}
{"id": "497740", "revid": "767487", "url": "https://it.wikipedia.org/wiki?curid=497740", "title": "Numero di Stanton", "text": "Il numero di Stanton (\"St\") \u00e8 un numero adimensionale utilizzato nello studio della convezione forzata.\nDefinizione matematica.\n\u00c8 definito come:\ndove:\nCorrelazione con altri numeri adimensionali.\nIl numero di Stanton corrisponde al rapporto tra il numero di Nusselt e il numero di P\u00e9clet:\nInterpretazione fisica.\nRappresenta il rapporto fra il flusso termico che si realizza ad un\u2019interfaccia e il flusso convettivo di energia termica. \u00c8 l\u2019analogo per il calore del fattore di attrito (o meglio di f/2).\nApplicazioni.\nViene utilizzato nelle espressioni per determinare il coefficiente convettivo termico a convezione forzata, per esempio nella correlazione di Dittus-Boelter."}
{"id": "497744", "revid": "767487", "url": "https://it.wikipedia.org/wiki?curid=497744", "title": "Numero di Graetz", "text": "Il numero di Graetz formula_1 \u00e8 un gruppo adimensionale utilizzato nello studio dello scambio termico per convezione.\nDefinizione matematica.\n\u00c8 definito come:\ndove:\nInterpretazione fisica.\nUna possibile interpretazione fisica del numero di Graetz potrebbe essere associata ad una sorta di velocit\u00e0 adimensionale.\nSe prendiamo in considerazione un tipico problema bidimensionale di diffusione-trasporto di un fluido in condizioni stazionarie, \u00e8 possibile definire il numero di Graetz come il rapporto fra il tempo di diffusione ed il tempo di convenzione qualora la diffusione avvenga, per esempio, lungo, formula_6, e la convezione avvenga lungo formula_7.\nIn questa configurazione, per velocit\u00e0 elevate, si avranno alti numeri di Graetz con un profilo di velocit\u00e0 piatto, mentre per velocit\u00e0 basse si avranno bassi numeri di Graetz con profilo di velocit\u00e0 linearmente decrescente lungo formula_7.\nApplicazioni.\nIl numero di Graetz \u00e8 di particolare interesse nello studio del regime laminare della convezione forzata in quanto \u00e8 possibile definire la lunghezza del tratto d'imbocco, in cui il moto si sviluppa in maniera completa, considerando la fine di tale tratto con un valore di formula_9.\nRisulta quindi:\ndove:"}
{"id": "497745", "revid": "122903583", "url": "https://it.wikipedia.org/wiki?curid=497745", "title": "Oro (araldica)", "text": "L'oro \u00e8 un metallo araldico di aspetto brillante che quasi sempre sostituisce il giallo, che non \u00e8 di norma impiegato come colore araldico. Nella rappresentazione monocromatica \u00e8 simboleggiato dalla punteggiatura.\nNell'araldica francese e inglese ha il nome di \"Or\". \nL'oro simboleggia il \"Sole\". Tra le virt\u00f9 spirituali, \u00e8 ritenuto simbolo di \"fede\", \"clemenza\", \"temperanza\", \"carit\u00e0\" e \"giustizia\". Tra le qualit\u00e0 mondane invece simboleggia \"felicit\u00e0\", \"amore\", \"gaudio\", \"nobilt\u00e0\", \"splendore\", \"gioia\", \"sovranit\u00e0\"."}
{"id": "497746", "revid": "125997638", "url": "https://it.wikipedia.org/wiki?curid=497746", "title": "Franck Rib\u00e9ry", "text": "Considerato tra i pi\u00f9 forti calciatori della sua generazione, ha legato la sua carriera principalmente al , dove ha giocato per dodici stagioni vincendo ben nove campionati tedeschi. Al termine della stagione 2012-2013, che lo ha visto conquistare da protagonista un prestigioso \"treble\" (Bundesliga, Champions League e DFB Pokal), \u00e8 stato nominato UEFA Best Player in Europe, davanti a Lionel Messi e Cristiano Ronaldo, e miglior giocatore dell'anno ai Globe Soccer Awards.\nConta 81 presenze e 16 gol con la nazionale francese, con cui si \u00e8 laureato vice-campione del mondo al mondiale del 2006. Con i \"Bleus\" ha preso parte a due campionati del mondo (2006 e 2010) e a due campionati d'Europa (2008 e 2012).\nA livello individuale, tra gli altri riconoscimenti, \u00e8 stato nominato tre volte calciatore francese dell'anno (2007, 2008, 2013) e una volta calciatore tedesco dell'anno (2008).\nBiografia.\nAll'et\u00e0 di due anni fu vittima di un incidente d'auto insieme ai genitori; la violenza dell'impatto fu tale da sbalzarlo fuori dall'abitacolo. L\u2019incidente gli ha lasciato vistose cicatrici sul viso. \u00c8 soprannominato \"Scarface\", appellativo nato durante il suo periodo in Turchia, quando i tifosi del Galatasaray prepararono per lui la locandina del film \"Scarface\" sostituendolo al protagonista Al Pacino.\nSi \u00e8 convertito alla fede islamica, adottando il nome di Bilal Yusuf Mohammed, dopo il matrimonio con Wahiba Belhami, da cui ha avuto quattro figli: Hizya, Shahinez, Seif e Mohammed.\nControversie.\nNel 2010 \u00e8 finito sotto inchiesta per aver avuto rapporti sessuali con una escort minorenne, Zahia Dehar. Quattro anni dopo \u00e8 stato assolto dal tribunale di Parigi per assenze di prove sufficienti a dimostrare che Rib\u00e9ry fosse a conoscenza della minore et\u00e0 della ragazza all'epoca dei rapporti.\nSponsorizzazioni.\nHa partecipato a numerosi spot della Nike, di cui \u00e8 testimonial; inoltre \u00e8 stato protagonista di una \"candid camera\" in cui si finse un manichino di un negozio della stessa azienda.\nCaratteristiche tecniche.\nRib\u00e9ry nasce come ala dalle grandi doti tecniche, ma pu\u00f2 giocare anche da trequartista. Possiede abilit\u00e0 nel dribbling e nel creare gioco, ed \u00e8 anche un proficuo uomo assist. \u00c8 concreto anche in fase di realizzazione.\nCarriera.\nClub.\nEsordi, Metz e Galatasaray.\nDopo aver mosso i primi passi nel Boulogne, con il quale esordisce da professionista, nel 2002 si trasferisce all'Olympique Al\u00e8s. Nella stagione successiva passa al Brest, prima di essere ingaggiato nel 2004 dal Metz, che lo fa debuttare in Ligue 1.\nL'esperienza al Metz dura pochi mesi; gi\u00e0 nel gennaio 2005, Rib\u00e9ry si trasferisce al Galatasaray.\nOlympique Marsiglia.\nNell'estate 2005 ritorna in patria firmando un contratto con l'Olympique Marsiglia. Le prestazioni offerte a Marsiglia gli valgono la convocazione nella nazionale francese presente al campionato del mondo 2006, conclusosi per i \"Blues\" con una sconfitta in finale contro la nazionale italiana (4-6 dopo i calci di rigore).\nBayern Monaco.\n2007-2013.\nIl 6 giugno 2007 diventa un giocatore del Bayern Monaco, che lo acquista per 30 milioni di euro. Rib\u00e9ry sceglie di indossare la maglia numero 7, appartenuta a Mehmet Scholl nella stagione precedente. Ha fatto il suo debutto stagionale il 21 luglio 2007 nel primo turno di Coppa di Lega, segnando una doppietta e realizzando un assist nella vittoria del Bayern per 4-1 contro il . Il debutto in campionato risale al 18 agosto 2007: il francese segna su calcio di rigore il suo primo gol in Bundesliga, nella gara vinta dal Bayern per 4-0 contro il Werder. In Coppa di Germania realizza due gol e fornisce quattro assist in cinque partite. In finale effettua l'assist per il gol di Luca Toni che apre le marcature dell'incontro, terminato con la vittoria del Bayern per 2-1 contro il . In totale Rib\u00e9ry disputa 46 partite e segna 16 gol stagionali, contribuendo al successo del Bayern in campionato e in Coppa di Germania. Alla fine della stagione \u00e8 eletto calciatore dell'anno in Germania e, per la seconda volta consecutiva, calciatore francese dell'anno.\nDopo essersi ripreso dall'infortunio rimediato nella fase a gironi del campionato europeo, nel settembre 2008 Rib\u00e9ry torna in campo contro il Norimberga in Coppa di Germania. La stagione \u00e8 difficile per il Bayern, che non riesce a bissare il successo in campionato, mentre in UEFA Champions League i tedeschi sono eliminati ai quarti di finale dai futuri campioni del Barcellona. Dopo una sonora sconfitta nella gara di andata (5-1), a Monaco il Bayern pareggia 1-1 proprio grazie ad un gol del francese. Il calciatore conclude la stagione con 36 presenze totali, 14 gol e 19 assist. Nell'annata seguente, tormentato da infortuni, torna in campo solo all'inizio del 2010, e pochi mesi pi\u00f9 tardi risulta decisivo nei quarti di finale di Champions League contro il Manchester United. Espulso in semifinale contro il Lione, salta per squalifica la finale di Madrid, in cui la sua squadra \u00e8 battuta per 2-0 dall'Inter; aggiunge comunque al suo \"palmar\u00e8s\" uno scudetto e una coppa nazionale.\nIl 21 settembre 2010 Rib\u00e9ry si infortuna alla caviglia e torna in campo solo due mesi dopo. Si infortuna nuovamente il 15 gennaio 2011 a causa di un placcaggio da parte del centrocampista brasiliano Josu\u00e9. Nel finale di stagione riguadagna una maglia da titolare e gioca con grande intensit\u00e0, trascinando la propria squadra a cinque vittorie consecutive in Bundesliga. All'inizio della stagione 2011-2012 si procura un infortunio alla caviglia durante una partita di pre-campionato. Ritornato in campo dopo sole poche settimane, il centrocampista francese fornisce un grande contributo alla squadra, che perder\u00e0 ai tiri di rigore la finale di UEFA Champions League contro il Chelsea e si classificher\u00e0 seconda in campionato. Ben diverso \u00e8 l'esito dell'annata seguente, in cui il Bayern trionfa in campionato, nella Coppa di Germania e, dopo dodici anni, in Champions League. Dopo averlo mancato nel 2010, per Rib\u00e9ry \u00e8 il primo \"treble\" in carriera, a cui contribuisce con 43 presenze e 11 gol totali. Alla fine della stagione \u00e8 nominato Miglior calciatore UEFA in Europa, superando la concorrenza di Lionel Messi e Cristiano Ronaldo.\n2013-2019.\nLa stagione 2013-2014 si apre con la vittoria, il 30 agosto 2013, della Supercoppa europea, ottenuta sconfiggendo ai rigori in finale la compagine londinese del Chelsea, dopo che i tempi supplementari si erano conclusi sul 2-2. Nel corso dell'annata la squadra bavarese conquista altri tre titoli, la Coppa del mondo per club, la Bundesliga e la Coppa di Germania. Il 21 dicembre viene proclamato miglior giocatore della Coppa del Mondo per club vinta, per la prima volta nella sua storia, dal Bayern Monaco che ha battuto il Raja Casablanca 2-0 in finale. Il 13 gennaio 2014 si classifica terzo nella lista del Pallone d'oro, dietro Cristiano Ronaldo e Lionel Messi.\nRealizza la sua 100\u00b0 rete con i bavaresi il dicembre 2014 contro il Bayer Leverkusen, nel giorno della sua 287\u00b0 partita ufficiale con il Bayern. Le stagioni successive sono segnate da qualche infortunio, come quello alla caviglia che lo tiene lontano dai campi di calcio da marzo a novembre 2015. Il 5 dicembre 2015, nella sconfitta per 3-1 contro il Borussia M\u00f6nchengladbach, arriva a 300 partite in tutte le competizioni con i bavaresi. Raggiunge le 200 presenze in Bundesliga il 19 marzo 2016, nella vittoria per 1-0 contro il Colonia. Il 27 novembre 2016 estende il suo contratto con Bayern Monaco di un altro anno fino al giugno 2018. Il 5 agosto 2017 conquista la Supercoppa di Germania con il Bayer che ha trionfato contro il Borussia Dortmund ai rigori per 5-4. Entra nella storia del club bavarese quando, nella gara vinta 3-1 contro l'Hannover 96 il 2 dicembre 2017, raggiunge il maggior numero di presenze in Bundesliga con la maglia del Bayern Monaco da parte di un non tedesco con 235 presenze, superando Hasan Salihamid\u017ei\u0107 fermo a 234 presenze.\nIl 5 maggio 2019 annuncia che la stagione 2018-2019 sar\u00e0 l'ultima con la maglia del club bavarese. Il 25 maggio 2019 Rib\u00e9ry vince la sua sesta Coppa di Germania grazie alla vittoria sul Lipsia per 3-0 nella finale, durante la quale \u00e8 subentrato all'87\u00ba minuto, entrando nella storia della competizione per numero di partecipazioni alla finale di Coppa di Germania. Termina cos\u00ec la sua carriera in Bayern con un record di 24 titoli di club in 12 anni (di cui nove campionati tedeschi vinti, record condiviso con Philipp Lahm) durante i quali ha collezionato complessivamente 425 presenze e 124 reti.\nFiorentina.\nIl 21 agosto 2019, dopo essere rimasto svincolato, firma per la . Esordisce in Serie A il 24 agosto, nella sconfitta casalinga contro il Napoli (3-4), e realizza il primo gol alla quarta giornata nel pareggio per 2-2 contro l'. Le positive prestazioni gli valgono il premio di \u201cgiocatore del mese\u201d di settembre. Il 30 novembre, nella partita Fiorentina- (0-1), a seguito di un contrasto con Tachtsid\u012bs, subisce una lesione al legamento collaterale mediale della caviglia destra, che lo costringe ad operarsi e a restare lontano dai campi da gioco fino a giugno 2020, complice anche lo stop del campionato per la pandemia di COVID-19. Chiude l'anno collezionando solo 21 presenze e 3 reti.\nNella stagione successiva realizza il primo gol stagionale nel pareggio contro il del 29 gennaio 2021 (1-1). Realizza poi un'altra rete nella sconfitta casalinga contro il del 21 marzo successivo (2-3), dopo aver saltato quasi interamente il mese di febbraio per un problema muscolare. Termina l'annata con 30 presenze e 2 reti in tutte le competizioni. A fine stagione, alla scadenza del contratto, lascia la squadra viola.\nSalernitana.\nIl 6 settembre 2021 firma con la , neopromossa in Serie A, un contratto annuale con rinnovo automatico al verificarsi di determinate condizioni sportive, venendo presentato lo stesso giorno allo stadio Arechi insieme al resto della squadra. Sei giorni dopo fa il suo esordio con la squadra campana, subentrando al 67' a Norbert Gy\u00f6mber nella partita in casa del Torino. \nNazionale.\nPrima di entrare nel giro della nazionale maggiore, Franck ha giocato nella nazionale francese Under-21, realizzando 2 gol in 13 presenze.\nRaymond Domenech lo convoca per la prima volta in nazionale maggiore in occasione dell'amichevole pre-mondiale contro il Messico; Rib\u00e9ry debutta con la nazionale transalpina nella stessa partita, vinta 1-0 dai francesi, subentrando al 74' al posto di David Trezeguet. \u00c8 convocato da Domenech per il campionato del mondo del 2006, dove disputa tutte le partite dei francesi. Il 27 giugno, nella gara degli ottavi di finale contro la Spagna, Rib\u00e9ry segna alle \"Furie Rosse\" il suo primo gol con la maglia della nazionale francese. Il 9 luglio scende in campo da titolare nella finale persa ai calci di rigore contro l'Italia.\nA Euro 2008 la Francia disattende le aspettative, classificandosi ultima nel proprio raggruppamento. Rib\u00e9ry gioca tutte e tre le partite, ma nell'ultima contro l'Italia, quella decisiva per la qualificazione ai quarti di finale, si infortuna ai legamenti della caviglia sinistra ed esce dal campo dopo soli otto minuti di gioco.\nAl campionato del mondo del 2010, il secondo per Rib\u00e9ry, la Francia esce clamorosamente al primo turno. Rib\u00e9ry gioca tutte e tre le partite della fase a gironi, senza offrire prestazioni convincenti. Durante la manifestazione Rib\u00e9ry litiga con Yoann Gourcuff, che avrebbe criticato l'atteggiamento apatico del compagno nella partita inaugurale contro il . Il 22 giugno contro il Sudafrica realizza l'assist per il gol di Florent Malouda, l'unico dei transalpini nella competizione mondiale.\nDopo aver preso parte alle qualificazioni per UEFA Euro 2012, il 29 maggio 2012 Rib\u00e9ry \u00e8 convocato dal C.T. Laurent Blanc per disputare il torneo continentale. Il giocatore disputa tutte e quattro le partite della nazionale transalpina, che conclude la manifestazione ai quarti di finale contro i futuri campioni della Spagna.\nIl 10 settembre 2013 segna la sua prima doppietta con la maglia della Francia, in un match di qualificazione a contro la Bielorussia.\nIl 2 giugno 2014 il C.T. Didier Deschamps lo inserisce nella lista dei 23 giocatori selezionati per il campionato del mondo 2014. Tuttavia, a causa del riacutizzarsi di un problema alla schiena, Rib\u00e9ry \u00e8 costretto a rinunciare alla convocazione. Il 13 agosto 2014 annuncia il proprio ritiro dalla nazionale per ragioni puramente personali.\nChiude quindi la propria esperienza in nazionale con 81 presenze e 16 gol, dopo aver giocato da titolare due mondiali e due europei ed essendo andato in gol al mondiale tedesco del 2006. Nella sua lunga carriera in nazionale non ha mai subito una espulsione.\nStatistiche.\nPresenze e reti nei club.\n\"Statistiche aggiornate al 19 febbraio 2022.\""}
{"id": "497748", "revid": "123300000", "url": "https://it.wikipedia.org/wiki?curid=497748", "title": "Societ\u00e0 offshore", "text": "Con societ\u00e0 \"offshore (o, in italiano, societ\u00e0 extraterritoriale\") si identifica una societ\u00e0 registrata in base alle leggi di uno Stato estero, ma che conduce la propria attivit\u00e0 al di fuori dello Stato o della giurisdizione in cui \u00e8 registrata. Ad oggi, \u00e8 invalso l'uso di riferire questa denominazione a societ\u00e0 che offrono condizioni fiscali favorevoli derivanti dalla registrazione in ordinamenti che prevedono scarsi controlli e pochi adempimenti contabili (cosiddetti \"paradisi fiscali\").\nCaratteristiche.\nUno degli obiettivi pi\u00f9 frequenti collegati alla creazione di una societ\u00e0 \"offshore\" \u00e8 la riduzione dell'imposizione fiscale; ma tramite una societ\u00e0 opportunamente configurata \u00e8 anche possibile ottenere altri vantaggi: protezione del patrimonio, semplificazione della burocrazia, ottimizzazione dei costi, riservatezza. Nella pratica, le societ\u00e0 \"offshore\" sono talvolta utilizzate per realizzare discretamente spericolate speculazioni, operazioni vietate o nascondere perdite di bilancio.\n\u00c8 perci\u00f2 un fenomeno molto diffuso la costituzione di societ\u00e0 \"offshore\" all'interno dell'architettura societaria di gruppi multinazionali.\nNon solo le classiche isole tropicali (Bahamas, Seychelles, Isole Vergini, Vanuatu, ecc.) ma anche grandi stati non comunemente ritenuti \"offshore\" offrono l'opportunit\u00e0 di creare societ\u00e0 a tassazione nulla o prossima allo zero. Regno Unito, Nuova Zelanda, Stati Uniti d'America, Portogallo, Austria, Paesi Bassi sono solo alcuni esempi.\nNonostante l'ammanco fiscale causato dalle societ\u00e0 \"offshore\" ai cittadini di uno stato a fiscalit\u00e0 ordinaria, resta attualmente legale per un soggetto residente in qualsiasi stato creare e utilizzare una societ\u00e0 \"offshore\".\nLa legislazione italiana.\nLa legge sulla tutela del risparmio (L. 28 dicembre 2005 n. 262) ha iniziato ad incidere sul fenomeno delle societ\u00e0 \"offshore\", attribuendo al Ministro della giustizia il potere di determinare gli Stati \u00ab\"i cui ordinamenti non garantiscono la trasparenza della costituzione, della situazione patrimoniale e finanziaria e della gestione delle societ\u00e0\"\u00bb. Sulle S.p.A. aperte italiane che controllino o siano collegate con societ\u00e0 aventi sede in tali Stati ricadono particolari obblighi informativi.\nIl Ministro della giustizia pu\u00f2 inoltre individuare Stati che presentino \u00ab\"carenze particolarmente gravi\"\u00bb. Le S.p.A. aperte italiane che intendano controllare societ\u00e0 registrate in questi paesi sono tenute a rispettare un regolamento stabilito dalla Consob che valuti \u00ab\"le ragioni di carattere imprenditoriale\"\u00bb che motivano tale scelta. La Consob, qualora rilevi irregolarit\u00e0, pu\u00f2 presentare denuncia al tribunale.\nGiurisdizioni \"offshore\".\n\u00c8 possibile registrare societ\u00e0 \"offshore\" in numerose giurisdizioni. In alcune di esse, come ad esempio Regno Unito (dove le societ\u00e0 sono on-shore e devono pagare le tasse e portare contabilit\u00e0) e Nuova Zelanda, esistono particolari tipi di societ\u00e0 che offrono diversi vantaggi tipici delle entit\u00e0 \"offshore\".\nLa seguente lista non \u00e8 esaustiva."}
{"id": "497750", "revid": "26601", "url": "https://it.wikipedia.org/wiki?curid=497750", "title": "Deflusso laminare", "text": ""}
{"id": "497768", "revid": "287204", "url": "https://it.wikipedia.org/wiki?curid=497768", "title": "Algoritmo di Ford-Fulkerson", "text": "In informatica, l'algoritmo di Ford-Fulkerson permette di trovare il flusso massimo che attraversa un grafo da un punto ad un altro di questo. Il nome deriva dai suoi due ideatori, Lester Randolph Ford e Delbert Ray Fulkerson.\nDefinizione formale del problema.\nDati un grafo\nformula_1, con \"V\" insieme dei nodi e \"E\" insieme degli archi,\ne una capacit\u00e0 \"c\"\nformula_2 con formula_3\nSi pu\u00f2 definire flusso in G una funzione\nformula_4\ncon le seguenti propriet\u00e0:\nIl problema da risolvere \u00e8 quindi trovare il massimo di formula_8 dato un grafo \"G\".\nLa complessit\u00e0 dell'algoritmo nel caso peggiore \u00e8 formula_9, dove formula_10 denota il flusso massimo nella rete residua. La complessit\u00e0 dipende quindi dalla cardinalit\u00e0 degli archi e dal flusso massimo.\nEsempio risolto.\nRisolvere un problema di flusso massimo significa calcolare la quantit\u00e0 massima di flusso (sia questo di informazione, elettricit\u00e0, materiale, ecc.) che pu\u00f2 passare da un punto definito della rete ad un altro (anch'esso definito).\nUn esempio di un problema di flusso massimo \u00e8 il seguente: \"Calcolare quanta elettricit\u00e0 pu\u00f2 arrivare all'Hotel Roma attraverso la seguente rete elettrica\".\nIn questo caso\nPer risolvere i problemi di flusso massimo dobbiamo calcolare tutti i percorsi che il flusso pu\u00f2 fare dal nodo di partenza a quello di arrivo (quindi all'aumentare del numero di nodi la difficolt\u00e0 del problema aumenta notevolmente). Per fare in modo di considerare tutti i cammini possibili \u00e8 conveniente seguire un determinato ordine; convenzionalmente si usa considerare sempre il cammino pi\u00f9 alto disponibile.\nUn'altra importante regola in questi tipi di problemi \u00e8 che nei nodi non si pu\u00f2 accumulare, generare o cancellare materiale: ci\u00f2 che entra deve anche uscire (eccezione fatta per il nodo di partenza e di arrivo).\nPrima di continuare occorre introdurre una notazione:\nDa questa scrittura \u00e8 facilmente intuibile che l'arco tra il nodo A e il nodo B \u00e8 4, cio\u00e8 tra il nodo A e il nodo B possono passare al massimo 4 unit\u00e0 del flusso.\nQuest'altra notazione \u00e8 equivalente: Dal nodo A al nodo B, in questo momento, possono passare solo 4 unit\u00e0 mentre tra il nodo B e il nodo A nessuna unit\u00e0.\nPosso spostare 3 unit\u00e0 di materiale (o di flusso) dal nodo A al nodo B e me ne resta ancora 1 unit\u00e0, mentre da B ad A ne posso rimandare indietro 3; questo secondo la regola per cui nei nodi non si genera n\u00e9 cancella materiale.\nConsideriamo ora un esempio di problema di flusso massimo e vediamo in pratica come si risolve.\nAbbiamo la rete qui sopra descritta e dobbiamo calcolare il flusso massimo che pu\u00f2 passare dal nodo \u201cA - inizio\u201d al nodo \u201cG - arrivo\u201d.\nSecondo quanto appena detto dobbiamo seguire tutti i cammini possibili seguendo uno specifico ordine: Consideriamo prima i cammini pi\u00f9 alti.\nNel grafico il cammino pi\u00f9 alto che collega \u201cinizio\u201d ad \u201carrivo\u201d \u00e8 ABCG ed il flusso massimo che pu\u00f2 passare attraverso questo cammino \u00e8 3 (ovvero la minima tra le capacit\u00e0 degli archi). Elenchiamo il cammino seguito (e la relativa capacit\u00e0) e aggiorniamo il grafico.\nIl cammino pi\u00f9 alto ora \u00e8 ABDG che ha capacit\u00e0 1. Come prima lo elenchiamo ed aggiorniamo il grafico.\nDal nodo B attualmente non pu\u00f2 uscire nulla (sia verso C sia verso D ha capacit\u00e0 zero) quindi ci si sposta sul nodo E.\nOra il problema \u00e8 concluso. Per calcolare il flusso massimo tra A e G si fa semplicemente la somma dei cammini trovati: 3+1+6=10.\nIn una schematizzazione di questo tipo del problema va prestata attenzione a due cose: La prima \u00e8 che la somma delle capacit\u00e0 dei cammini trovati deve essere uguale alla somma delle capacit\u00e0 in entrata del nodo di arrivo.\nLa seconda \u00e8 che la somma tra le capacit\u00e0 di un arco \u00e8 costante. Consideriamo ad esempio l'arco AB:"}
{"id": "497769", "revid": "203463", "url": "https://it.wikipedia.org/wiki?curid=497769", "title": "Sergio Mariotti", "text": "Biografia.\nMariotti ottenne la qualifica di candidato maestro nel 1963 al torneo di Imperia e il titolo di Maestro nel torneo della Spezia del 1969. Nello stesso anno arriv\u00f2 quarto al torneo internazionale di Praia da Rocha ottenendo il titolo di Maestro Internazionale. Con un secondo posto al torneo di Venezia del 1971 ebbe la prima norma per il titolo di Grande Maestro; alle Olimpiadi di Nizza del 1974 ottenne la medaglia di bronzo individuale fra le prime scacchiere e, con essa, la norma definitiva per il titolo di Grande Maestro, diventando cos\u00ec il primo italiano a potersene fregiare a partire dal 1950, cio\u00e8 dall'istituzione ufficiale del titolo stesso. \nNel 1963 vinse a San Benedetto del Tronto i quarti di finale del Campionato Italiano; nel 1964 fu Campione Italiano dei Giovani a Torino; vinse due volte il Campionato Italiano Assoluto, nel 1969 e nel 1971, in entrambi i casi a San Benedetto del Tronto. In 9 occasioni fece parte della squadra vincitrice del Campionato Italiano a squadre, quasi sempre in prima scacchiera: nel 1973 a Tivoli con l'Accademia Romana, poi 5 volte con la squadra del Banco di Roma (Milano 1974, Venezia 1976, Castelvecchio Pascoli 1977, San Marino 1979, Venezia 1983), con l'ARS Roma nel 1989, con l'Averno Napoli nel 1996, infine nel 1998 con la Surya Montecatini (in questa occasione gioc\u00f2 in terza scacchiera). \nGioc\u00f2 quattro Olimpiadi con la squadra Italiana, a Skopje nel 1972, la gi\u00e0 citata edizione di Nizza 1974, a Dubai nel 1986 e a Salonicco nel 1988. Gioc\u00f2 nella squadra Italiana anche nel torneo a squadre di Alassio 1970 e nel Campionato CEE del 1975. \nOltre al citato torneo 1969 a Praia da Rocha, gioc\u00f2 anche gli zonali del 1975 a Caorle (vincendolo dopo un match di spareggio col portoghese Dur\u00e3o), del 1978 ancora a Praia da Rocha, del 1981 a Budua, del 1987 ad Andorra. La vittoria del 1975 gli valse la partecipazione al Torneo Interzonale di Manila del 1976, unico italiano nella storia finch\u00e9 questi tornei rimasero parte del ciclo di Campionato del Mondo; si classific\u00f2 10\u00ba-13\u00ba su 20 partecipanti, con ottime patte con giocatori del livello di Mecking, Paluhae\u016dski e Spasskij.\nDurante la sua carriera di giocatore \"attivo\", vinse numerosi tornei internazionali e festival, sia in Italia (Napoli 1968, La Spezia 1969, Reggio Emilia 1969, San Benedetto del Tronto 1970, Bari 1971, Imperia 1973, Fanano 1973, un torneo a inviti e un open a Roma 1973, Castelvecchio Pascoli 1974, i tornei l'Alfiere a Roma nel 1975 e nel 1977, Marina Romea 1976, Rovigo 1976, i tornei Usotempo a Roma 1976 e 1977, Bagni di Lucca 1978 e 1979, il Festival Giornalai a Roma 1981, la Coppa Italia individuale del 1982) che all'estero (Islington Junior Open 1970, Rilton Cup a Stoccolma 1976/77, Open di Lugano 1979). \nPartecip\u00f2 anche a fortissimi tornei internazionali con i migliori giocatori del mondo, come Portorose 1975, Milano 1975, Leningrado 1977. In tutte e tre le occasioni al torneo partecipava il Campione del Mondo in carica Anatolij Karpov e Mariotti riusc\u00ec a strappargli una patta giocando col nero al torneo di Milano. Tuttavia, sia a Milano che a Leningrado giunse ultimo, anche se a Leningrado nel torneo lampo di contorno dominato da Michail Tal', giunse 3\u00ba su 15 davanti a molti specialisti sovietici del gioco rapido. \nIn quegli anni in Italia era oggettivamente difficile intraprendere una carriera esclusiva da scacchista professionista, cos\u00ec Mariotti, per motivi di lavoro, diminu\u00ec la partecipazione ai tornei e il suo gioco perse lo smalto dei tempi migliori (nel 1974 la rivista inglese \"British Chess Magazine\" lo aveva soprannominato \"The Italian fury\"). Riusc\u00ec ancora ad ottenere qualche successo prestigioso, ad esempio riportando la vittoria nell'edizione 1986 del torneo San Giorgio su Legnano scacchi. \nRitiratosi dall'attivit\u00e0 agonistica, diede ancora il suo contributo nell'organizzazione del mondo scacchistico italiano: dal 1994 al 1996 fu infatti presidente della Federazione Scacchistica Italiana. \nDal 2005 al marzo del 2009 \u00e8 stato membro del consiglio direttivo federale e ha ricoperto la carica di Commissario tecnico della squadra azzurra, non disdegnando di tanto in tanto il gioco attivo: nel 2005 ha infatti vinto con un distacco di mezzo punto l'importante torneo semilampo \"Citt\u00e0 di Rocca di Papa\" davanti, tra i molti altri, all'allora campione italiano Michele Godena.\nPi\u00f9 recentemente ha rappresentato ancora l'Italia ai Campionati Europei Seniores a squadre di Salonicco 2011, Roga\u0161ka Slatina 2012, Dresda 2013, Calcidica 2016 e Novi Sad 2017, vincendo infine a Wa\u0142brzych nell'aprile 2018.\nHa raggiunto il proprio record Elo FIDE nel gennaio 1980 con 2500 punti."}
{"id": "497770", "revid": "547034", "url": "https://it.wikipedia.org/wiki?curid=497770", "title": "Roberto Cosulich", "text": "Biografia.\nRoberto Cosulich, nato da una famiglia di origine istriana, crebbe in America del Sud dove il padre, comandante di nave, si trovava per lavoro. Qui impar\u00f2 il gioco degli scacchi ed ebbe come maestro il Grande Maestro Hermann Pilnik. Tornato in Italia nel 1965 divenne rapidamente uno dei pi\u00f9 forti giocatori italiani, ottenendo il titolo di maestro nel 1966.\nDotato di grande talento, partecipava ai tornei soprattutto per guadagnare qualche soldo. La ragione dei suoi numerosissimi secondi posti sta proprio nel suo accontentarsi di un sicuro piazzamento \u2013 e premio in denaro \u2013 piuttosto di rischiare per il primo posto per poi ritrovarsi senza i soldi del premio.\nPartecip\u00f2 alle Olimpiadi di Siegen (1970) e di Nizza (1974). Dal 1969 al 1978 conquist\u00f2 sei volte il secondo posto al campionato italiano.\nNel 1967 vinse l'8\u00ba Campionato italiano a squadre con la Societ\u00e0 Scacchistica Triestina.\nUltimi anni.\nDagli anni sessanta Cosulich abbandon\u00f2 la famiglia e gli scacchi divennero il suo unico mezzo di sostentamento. Sempre alla ricerca di se stesso e fortemente tentato dalle filosofie orientali, Cosulich viveva alla giornata, nello stile \"hippie\" di quegli anni.\nNel 1977 Cosulich venne indagato nel corso delle indagini sulle Brigate Rosse. Venne scagionato abbastanza in fretta e, appena ritorn\u00f2 in possesso del passaporto, decise di partire per l'India. Ritorn\u00f2 dopo un anno per ripartire per il Sud America dove era cresciuto. Da allora non si sono pi\u00f9 avute sue notizie. Nel 1980 una rivista scacchistica francese, \"Europe Echecs\", diede la notizia al Maestro Ferrantes, de \"L'Italia Scacchistica\", del ritrovamento di un passaporto di un maestro di scacchi di nome Cosulich a Lima, in Per\u00f9, fra le macerie del terribile terremoto che sconvolse la citt\u00e0 in quel periodo. L'assoluta mancanza di notizie dopo di allora fa pensare, nonostante il mancato ritrovamento del corpo, che in quell'evento il Cosulich abbia trovato la morte."}
{"id": "497773", "revid": "6923", "url": "https://it.wikipedia.org/wiki?curid=497773", "title": "Xedos", "text": "Xedos \u00e8 un marchio automobilistico lanciato nel 1992 dalla casa giapponese Mazda per inserirsi nel segmento delle auto di lusso, seguendo l'esempio di altre case che avevano creato marchi appositi per particolari settori di mercato, come Acura per la Honda, Infiniti per Nissan e Lexus per la Toyota.\nIn realt\u00e0 la Mazda crea innanzitutto il marchio \"Eunos\" che per\u00f2 verr\u00e0 usato solo nel mercato interno ed in quello asiatico, ad esempio con la \"Eunos Roadster\" corrispondente alla Mazda MX-5 nel resto del Mondo.\nIl nome Xedos verr\u00e0 coniato esplicitamente per i mercati europei, mentre in America si continuer\u00e0 ad utilizzare la denominazione Mazda.\nLa Xedos fu attiva fino al 2000 producendo i due modelli seguenti: "}
{"id": "497777", "revid": "3696780", "url": "https://it.wikipedia.org/wiki?curid=497777", "title": "Riformista", "text": ""}
{"id": "497778", "revid": "34928", "url": "https://it.wikipedia.org/wiki?curid=497778", "title": "Monofisita", "text": ""}
{"id": "497782", "revid": "1259603", "url": "https://it.wikipedia.org/wiki?curid=497782", "title": "Patto di stabilit\u00e0 e crescita", "text": "Il patto di stabilit\u00e0 e crescita (PSC) \u00e8 un accordo internazionale, stipulato e sottoscritto nel 1997 dai paesi membri dell'Unione europea, inerente al controllo delle rispettive politiche di bilancio pubbliche, al fine di mantenere fermi i requisiti di adesione all'Unione economica e monetaria dell'Unione europea (Eurozona) ovvero rafforzare il percorso d'integrazione monetaria intrapreso nel 1992 con la sottoscrizione del trattato di Maastricht. Le regole di applicazione del PSC sono state modificate nel 2011 con l'adozione del c.d. Six Pack e l'introduzione del semestre europeo.\nDescrizione.\nOrigine del patto.\nEsso si richiama agli articoli 99 e 104 del trattato di Roma istitutivo della Comunit\u00e0 europea (cos\u00ec come modificato con il trattato di Maastricht e dal trattato di Lisbona) e si attua attraverso il rafforzamento delle politiche di vigilanza sui deficit ed i debiti pubblici, nonch\u00e9 un particolare tipo di procedura di infrazione, la \"procedura per deficit eccessivo\" (PDE), che ne costituisce il principale strumento. Come si legge nella relazione pubblicata sul sito della Commissione, infatti, \u00abIl patto di stabilit\u00e0 e crescita (PSC) \u00e8 la concreta risposta dell'UE alle preoccupazioni circa la continuit\u00e0 nel rigore di bilancio nell'Unione economica e monetaria (UEM). Stipulato nel 1997, il PSC ha rafforzato le disposizioni sulla disciplina fiscale nella UEM di cui agli articoli 99 e 104, ed \u00e8 entrato in vigore con l'adozione dell'euro, il 1\u00ba gennaio 1999\u00bb.\nPrescrizioni e sanzioni.\nIn base al PSC, gli Stati membri che, soddisfacendo tutti i cosiddetti parametri di Maastricht, hanno deciso di adottare l'euro, devono continuare a rispettare nel tempo quelli relativi al bilancio dello stato, ossia:\nA tale scopo, il PSC ha implementato la PDE di cui all'articolo 104 del Trattato, la quale nello specifico consta di tre fasi: avvertimento, raccomandazione e sanzione.In particolare:\nIl primo \"early warning\" fu proposto dalla Commissione e approvato dall'Ecofin nel 2001 contro l'Irlanda. L'Italia ha sub\u00ecto una PDE nel 2005, chiusa senza sanzioni nel 2008 per l'avvenuto rientro del deficit entro i parametri e per la tendenziale diminuzione del debito pubblico.\nIl patto e la Costituzione europea.\nCome per molti altri trattati europei, anche le disposizioni richiamate dal PSC sono state recepite, senza modifiche rilevanti, nella cosiddetta Costituzione europea, poi trasfusa ampiamente nel trattato di Lisbona dopo il blocco delle ratifiche.\nNello specifico, il PSC in quanto tale consiste nel combinato disposto di pi\u00f9 atti normativi in esso richiamati (oltre agli articoli 99 e 104 del trattato, varie risoluzioni e regolamenti del Consiglio dell'UE).\nCritiche e riforme.\nDa pi\u00f9 parti si \u00e8 sottolineata l'eccessiva rigidit\u00e0 del patto e la necessit\u00e0 di applicarlo considerando l'intero ciclo economico e non un singolo bilancio di esercizio, anche in considerazione dei rischi involutivi derivanti dalla politica degli investimenti troppo limitata che esso comporta.\nIn passato anche l'allora presidente della Commissione, Romano Prodi, defin\u00ec il Patto \"inattuabile\" per la sua rigidit\u00e0, sebbene ritenesse comunque necessario, sulla base del Trattato, cercare di continuare ad applicarlo.\nMolti critici affermano, poi, che il PSC non promuoverebbe n\u00e9 la crescita n\u00e9 la stabilit\u00e0, dal momento che finora esso \u00e8 stato applicato in modo incoerente, come dimostrato, ad esempio, dal fatto che il Consiglio non \u00e8 riuscito ad applicare le sanzioni in esso previste contro la Francia e la Germania, malgrado ne sussistessero i presupposti.\nIn effetti, considerato anche che, come stabilito dalla Corte di giustizia europea nel 2004, la PDE richiamata dal patto non \u00e8 obbligatoria, appare ormai evidente quanto sia difficile far valere i vincoli del PSC nei confronti dei \"grandi\" dell'Unione che, tra l'altro, ne furono gli stessi promotori. Invero, taluni paesi registrano da anni deficit \"eccessivi\" secondo la definizione del Patto, ma ci\u00f2 nonostante, malgrado gli avvertimenti e le raccomandazioni ricevute, non si sono poi visti applicare alcuna sanzione. \nNel marzo 2005, quindi, in risposta alle crescenti perplessit\u00e0, l'Ecofin decise di ammorbidirne le norme per renderlo pi\u00f9 flessibile. Decisione richiamata e ribadita dall'asse franco-tedesco nel 2008 per far fronte alla gravissima crisi finanziaria che ha investito i mercati e le economie di tutto il mondo in seguito alla cosiddetta crisi dei mutui americana del 2006.\nUlteriori istanze di riforma, nel senso di sospendere il diritto di voto dei paesi che non rispettino i propri obblighi di bilancio, sono state manifestate in particolare dalla Germania, in occasione degli aiuti stanziati dai paesi dell'Eurozona per la grave crisi finanziaria della Grecia nel maggio 2010."}
{"id": "497784", "revid": "767487", "url": "https://it.wikipedia.org/wiki?curid=497784", "title": "David Charvet", "text": "Biografia.\nSuo padre, Paul Guez, era un uomo d'affari tunisino (di religione ebraica), mentre sua madre, Christiane Charvet era francese.\nCharvet ha trascorso un'infanzia non molto facile: i suoi genitori hanno divorziato quando aveva solo due anni. Fino all'et\u00e0 di nove David ha vissuto in Francia con la madre e 6 fratellastri per poi raggiungere il padre negli USA. Si \u00e8 fatto conoscere come modello (\u00c9 alto 1,82\u00a0cm). Tra il 1992 e il 1995 ha svolto il ruolo di Matt Brody nella terza, quarta, quinta e in alcuni episodi della sesta stagione (precisamente negli episodi 9, 16, 19 e 20) nel telefilm \"Baywatch\" (in questo periodo si dice che abbia avuto un flirt con Pamela Anderson) e nel 1996-1997 quello di Craig Field in \"Melrose Place\", altro telefilm epocale.\nIl suo ultimo telefilm \"The Perfect Teacher\" (del 2010, dove ha interpretato Jim Wilkes), diffuso per la prima volta il 12 settembre negli USA, ha incontrato un bel successo internazionale dal Canada all'Asia passando per la Spagna (sotto il titolo \"Falsa Inocencia\") e la Francia (\"Une \u00e9l\u00e8ve trop parfaite\").\nNel 1997, a 25 anni, ha esordito in Francia come cantante incidendo un primo singolo, \"Should I Leave\", scritto con F\u00e9lix Gray e contenuto nell'album \"David Charvet\", seguito dal secondo singolo \"Regarde-toi\". Dal suo secondo album \"Leap of faith\" (aprile 2002) verranno lanciati i brani in francese \"Jusqu'au bout\" , \"Apprendre \u00e0 aimer\" e \"Entre ciel et terre\". Il suo terzo album, \"Se laisser quelque chose\" , uscito nell'ottobre 2004, \u00e8 stato registrato a Londra col produttore di Robbie Williams, Steve Power. Charvet si \u00e8 poi spostato a Los Angeles per preparare l'uscita del suo quarto album, \"So we meet again\" previsto per l'autunno 2006, ma poi posticipato ad un'altra data. Da esso \u00e8 stato estratto il singolo \"Sometimes it rains\" il 3 luglio 2006.\nIl 9 aprile 2010 \u00e8 uscito un singolo intitolato \"I swim with the birds\".\nVita privata.\nDal 2011 al 2020 \u00e8 stato sposato con Brooke Burke: la coppia ha divorziato dopo una battaglia legale durata due anni per l'affidamento dei figli Heaven e Sylvia, allevati nella fede ebraica."}
{"id": "497785", "revid": "339392", "url": "https://it.wikipedia.org/wiki?curid=497785", "title": "WWWF World Championship", "text": ""}
{"id": "497786", "revid": "22475", "url": "https://it.wikipedia.org/wiki?curid=497786", "title": "Ladder diagram", "text": "Un ladder diagram (in italiano \"diagramma a scala\", ma \u00e8 di uso generale la dizione inglese oppure la versione \"diagramma/programma a contatti\") \u00e8 un ausilio grafico per la programmazione dei controllori logici programmabili (PLC) di tipo discreto, divenuto ormai il linguaggio standard di programmazione, a fianco dei linguaggi di tipo assembler, ormai in via di abbandono.\nLa norma IEC 61131-3 definisce 5 tipi di linguaggio di programmazione per i PLC: \nIl linguaggio ladder \u00e8 stato il primo linguaggio utilizzato per la programmazione dei PLC, che inizialmente andavano a sostituire i normali quadri a logica cablata realizzati con tecnologia a rel\u00e8. Nei casi pi\u00f9 semplici, infatti, \u00e8 facile convertire uno schema elettrico funzionale in un programma ladder. Al tempo stesso, la somiglianza con i diagrammi elettrici risultava pi\u00f9 facilmente comprensibile agli operatori e manutentori che, nei primi anni 60, avevano spesso conoscenze in campo elettrico o elettromeccanico ma non sempre in ambito informatico o matematico.\nCon questo linguaggio, il programma \u00e8 scritto all'interno di 2 linee verticali che rappresentano l'alimentazione. Sono presenti inoltre delle righe orizzontali che congiungono queste verticali che vengono chiamate rung (letteralmente \"pioli\", a causa del fatto che l'aspetto di questi programmi ricorda quello di una scala). Ogni rung \u00e8 idealmente suddiviso in due parti. La parte di sinistra \u00e8 detta zona di test, e contiene le variabili di ingresso o variabili interne. La zona di destra \u00e8 detta zona di azione, e comprende le uscite esterne o interne nonch\u00e9 i blocchi di funzione avanzata. L'energia pu\u00f2 fluire solo da sinistra verso destra.\nStruttura.\n\u00c8 molto semplice, e si avvale di pochi semplici simboli grafici. In Fig. 1, i simboli della prima riga significano:\nmentre nella seconda riga vi sono i simboli di collegamento.\nLa simbologia pu\u00f2 variare leggermente tra produttori diversi dei PLC; in alcuni casi \u00e8 possibile richiamare dei \"gruppi funzionali\", ossia delle subroutine in grado di ripetere determinate operazioni.\nIl risultato grafico \u00e8 come in Fig. 2, e si pu\u00f2 esprimere cos\u00ec:\nTutto ci\u00f2 controllato;\nConsiderando che la sistemazione dei simboli, nelle interfacce evolute, avviene con un semplice doppio clic, si capisce come sia pi\u00f9 semplice programmare con un ladder diagram che in IL (vedi sopra): "}
{"id": "497789", "revid": "729019", "url": "https://it.wikipedia.org/wiki?curid=497789", "title": "Douglas XB-42 Mixmaster", "text": "Il Douglas XB-42 Mixmaster era un monoplano, bimotore dalla inconsueta configurazione con elica controrotante spingente disposta all'estremit\u00e0 di coda. Venne realizzato dall'azienda statunitense Douglas intorno alla met\u00e0 degli anni quaranta; rimase allo stadio di prototipo.\nStoria del progetto.\nIl progetto del Mixmaster nacque nel giugno del 1943 quando la Douglas Aircraft Company stipul\u00f2 un contratto con la United States Army Air Forces per la realizzazione di un bombardiere medio. Inizialmente classificato come assaltatore, il nuovo velivolo venne identificato con la sigla XA-42.\nLa designazione venne definitivamente mutata in XB-42 (ad identificare il ruolo classico di bombardiere) prima del primo volo del prototipo, che ebbe luogo il 6 maggio del 1944.\nLe prestazioni del velivolo risultarono al di sopra delle aspettative ed il progetto prosegu\u00ec con la realizzazione di un secondo prototipo che venne portato in volo il 1\u00ba agosto del 1944. Nel dicembre del 1945, quando l'USAAF aveva gi\u00e0 deciso di non dare corso alla produzione in serie dell'XB-42, il secondo prototipo stabil\u00ec un record volando tra Long Beach e Washington alla velocit\u00e0 media di 430 mph (692 km/h). Pochi giorni dopo questo esemplare and\u00f2 tuttavia perso in un incidente.\nL'esemplare superstite sub\u00ec una consistente modifica mediante l'installazione, a titolo sperimentale, di due motori a getto in gondole subalari e venne pertanto ridesignato XB-42A; port\u00f2 successivamente a termine un vasto programma di prove che si concluse nel giugno del 1949.\nDalle esperienze maturate con il Mixmaster venne sviluppato il successivo XB-43 Jetmaster dotato dei soli turbogetti.\nTecnica.\nIl Mixmaster era un monoplano ad ala media, propulso da due motori V-12 Allison V-1710-125 raffreddati a liquido. Caratteristica peculiare era rappresentata dalla configurazione spingente delle eliche: si trattava di due eliche tripala controrotanti, disposte nel cono di coda (posteriormente agli impennaggi), azionate tramite un albero di trasmissione ed un riduttore.\nUn'altra particolarit\u00e0 del velivolo era rappresentata dalla disposizione della cabina di pilotaggio: pilota e copilota, pur seduti affiancati, erano alloggiati sotto due distinti cupolini. Il navigatore/bombardiere era alloggiato all'estremit\u00e0 vetrata della fusoliera.\nGli impennaggi erano di tipo cruciforme ed il carrello d'atterraggio, di tipo triciclo anteriore, prevedeva che gli elementi posteriori si ritraessero in alloggiamenti ricavati nei lati della fusoliera.\nL'armamento offensivo era costituito da 8\u00a0000 lb di bombe (pari a 3\u00a0629 kg) alloggiate in una vano ricavato nel tronco della fusoliera.\nPer la difesa del velivolo erano previste due torrette alari telecomandate armate ciascuna con due mitragliatrici calibro 0.5 in (12,7\u00a0mm). Altre fonti indicano la presenza di altre due armi dello stesso tipo disposte in postazione fissa ai lati del muso e sparanti nella direzione di marcia."}
{"id": "497790", "revid": "729019", "url": "https://it.wikipedia.org/wiki?curid=497790", "title": "North American B-45 Tornado", "text": "Il North American B-45 Tornado era un bombardiere strategico quadrigetto ad ala medio-alta prodotto dall'azienda statunitense North American Aviation dalla fine degli anni quaranta.\nImpiegato dai primi anni cinquanta dalla United States Air Force, fu il primo bombardiere dotato di motori a getto entrato in linea al di fuori della Germania (il primo in assoluto fu il tedesco Arado Ar 234 Blitz).\nStoria del progetto.\nLo sviluppo del B-45 inizi\u00f2 nel 1944, quando lo United States Department of War, allarmato dall'introduzione da parte della Germania nazista di bombardieri a propulsione a getto come l'Arado Ar 234, eman\u00f2 una specifica per la fornitura di una nuova classe di bombardieri, anch'essi dotati di motori a getto, dell'ordine di peso a vuoto tra le 80\u00a0000 lb (36\u00a0287 kg) e le 200\u00a0000\u00a0lb (90\u00a0718\u00a0kg). Tra i progetti presentati venne scelto quello proposto dalla North American Aviation, l'NA-130, alla quale venne richiesto di fornire tre prototipi per le valutazioni, la costruzione dei quali venne iniziata l'8 settembre 1944.\nIl termine della seconda guerra mondiale comport\u00f2 la soppressione di molti progetti e la scarsa priorit\u00e0 allo sviluppo di molti altri. Nel 1946, a seguito delle tensioni politiche con l'Unione Sovietica, venne assegnata la priorit\u00e0 allo sviluppo e produzione di bombardieri a getto. Alla met\u00e0 del 1946, l'XB-45 ed il Convair XB-46 risultavano quasi completi, ma il Boeing XB-47 ed il Martin XB-48 lo sarebbero stati solo due anni pi\u00f9 tardi. La United States Army Air Forces decise allora di valutare le due prime proposte per determinare quale fosse quella che avrebbe garantito migliori risultati in caso di impiego operativo. Le valutazioni risultarono a favore del B-45 ed il 2 gennaio 1947 venne stipulato un contratto per la produzione immediata.\nI nuovi velivoli era previsto andassero ad equipaggiare 5 Group di bombardieri leggeri e 3 di ricognizione, ma lo sviluppo ed i successivi test del B-47 dimostrarono una superiorit\u00e0 tecnica che assicurarono a quest'ultimo una produzione in serie ed al B-45 un futuro sempre pi\u00f9 incerto, timori sfociati a met\u00e0 del 1948 quando il personale USAF inizi\u00f2 a mettere effettivamente in discussione l'effettivo valore del progetto. Poco dopo, le restrizioni di bilancio imposte dal presidente Harry Truman coinvolsero anche i programmi militari e l'iniziale fornitura di B-45 venne ridotta a 142 esemplari. Ulteriori tagli di bilancio durante l'anno finanziario 1950 costrinsero infatti la Aircraft and Weapons Board a cancellare 51 dei 190 esemplari ordinati."}
{"id": "497792", "revid": "1543377", "url": "https://it.wikipedia.org/wiki?curid=497792", "title": "Convair B-58 Hustler", "text": "Il Convair B-58 Hustler fu il primo bombardiere supersonico a turbogetto a diventare operativo e il primo in grado di raggiungere Mach 2. Il velivolo fu sviluppato per la statunitense United States Air Force per operare all'interno dello Strategic Air Command (SAC) nel corso della seconda met\u00e0 degli anni cinquanta. In origine, il progetto prevedeva missioni ad alta quota e velocit\u00e0 con lo scopo di evitare gli intercettori sovietici nel contesto della guerra fredda. L'introduzione in servizio di nuove generazioni di missili terra-aria ad alte prestazioni, obblig\u00f2 i B-58 a convertirsi in aerei da attacco per penetrazioni a bassa quota, in ci\u00f2 limitando fortemente l'autonomia disponibile e quindi il ruolo strategico. Questo fatto comport\u00f2 una breve vita operativa del progetto che si svolse interamente tra il 1960 e il 1969. Il ruolo dell'Hustler fu sostenuto da altri bombardieri supersonici specializzati, quali il General Dynamics F-111 e il successivo B-1 Lancer.\nIl B-58 ebbe una grande notoriet\u00e0 presso il pubblico americano a causa dei boom sonici che spesso venivano uditi al suo passaggio in volo supersonico.\nStoria del progetto.\nL'inizio dello sviluppo del Convair B-58 pu\u00f2 essere fatto risalire allo studio designato GEBO I (GEneralized BOmber study I), avviato nell'ottobre del 1946. Questo studio era volto alla acquisizione di un bombardiere in grado di superare Mach 1.\nTre anni pi\u00f9 tardi il GEBO I venne per\u00f2 abbandonato in quanto finiva per sovrapporsi con il Boeing B-52. Nello stesso tempo, marzo del 1949, venne avviato lo studio GEBO II. Scopo di questo programma era quello di verificare l'equazione portanza/resistenza applicandola ai grandi velivoli supersonici. La teoria indicava che un bombardiere supersonico, alla stessa velocit\u00e0, avesse una resistenza cinque volte superiore a quella di un caccia. Pertanto si ipotizzava che la potenza richiesta fosse anch'essa cinque volte superiore mentre il raggio d'azione divenisse cinque volte inferiore.\nLo sviluppo di questo nuovo studio venne portato avanti dalla Boeing e dalla Convair. Le due ditte presentarono ognuna un proprio progetto. La Convair present\u00f2 il progetto per un aereo \"parassita\" che doveva essere portato in volo da un Convair B-36. Il velivolo sarebbe stato rilasciato ad una certa distanza dall'obiettivo e, una volta compiuta la missione, sarebbe ritornato all\"'aereo-madre\" con il quale avrebbe fatto ritorno alla base. Designato FZP-100 questo aeroplano aveva una configurazione bimotore con ali a delta. La scelta di questa particolare, e per l'epoca abbastanza innovativa, configurazione alare venne decisa analizzando la massa delle ricerche condotte dai tedeschi durante la seconda guerra mondiale. Venne coinvolto anche Alexander Lippisch, ingegnere tedesco da sempre sostenitore dell'ala a delta. Questa configurazione venne quindi scelta per il progetto che la ditta sottopose all'USAF. I motori avrebbero dovuto essere due J53 prodotti dalla General Electric. Era prevista anche la possibilit\u00e0 di montare un terzo motore che poteva essere montato installando un apposito pod ventrale. Il peso dell'FZP-100 era stimato in 43.350 kg. L'USAF assegn\u00f2 alla ditta un contratto di otto mesi per sviluppare quello che venne designato \"Long Range Supersonic Bomber/Recoinnasance Airplane MX-1626\".\nL'8 dicembre 1951 il SAC emise la nuova specifica la GOR SAB-51 (General Operational Requirement Strategic Bombardament System SAB-51). Questa nuova richiesta era rivolta alla acquisizione di un velivolo capace di volare a Mach 1,5 alla quota di 15.250 metri e a Mach 0.9 alla quota minima. La specifica GOR SAB-51 fu nuovamente inviata sia alla Boeing che alla Convair.\nNel frattempo il progetto della Convair aveva subito una evoluzione. Da bimotore era divenuto un quadrimotore con i reattori alloggiati su piloni subalari. Le ali a delta erano state mantenute mentre l'abitacolo era stato completamente riprogettato. Tra le altre caratteristiche del nuovo progetto si annoverava la possibilit\u00e0 di essere rifornito in volo e quella di ospitare l'intero carico bellico all'interno di un pod ventrale sganciabile. Questa sistemazione permetteva di evitare di dover realizzare una stiva all'interno della fusoliera. Ogni pod era in grado di contenere una bomba atomica W39 e circa 15.927 litri di carburante.\nNell'ottobre del 1952 l'USAF firm\u00f2 un contratto per la costruzione di due prototipi. Il 5 marzo del 1953 a questo aereo venne assegnata la designazione di XB-58/XRB-58 in quanto doveva essere realizzato sia in versione bombardiere che ricognitore. Quest'ultima con il procedere dei lavori venne abbandonata. Il progetto era per\u00f2 conosciuto anche come WS-102 (Weapon System-102) mentre per la ditta era il \"Model 4\". Il personale tecnico lo soprannomin\u00f2 \"Hustler\" (ragazzo che si d\u00e0 da fare), nomignolo che in seguito divenne il nome ufficiale del bombardiere. Due anni pi\u00f9 tardi verranno ordinati 16 esemplari di preserie, YB-58, e 31 pod ventrali. Questi velivoli dovevano essere utilizzati nei test. In seguito l'ordine fu modificato riducendo gli esemplari richiesti ad 11 che in seguito furono portati a 17. Fin dall'inizio della progettazione il bombardiere era pensato quale vettore di armi nucleari e venne esclusa la possibilit\u00e0 di armarlo con un carico bellico convenzionale.\nDiverse altre ditte vennero coinvolte nel progetto. Lo sviluppo e la realizzazione dei motori fu affidata alla General Electric mentre la Sperry curava l'avionica e in particolare il radar di attacco/navigazione che costituiva il pilastro delle capacit\u00e0 operative del velivolo. La Hamilton Standard doveva realizzare il sistema di condizionamento dell'aria mentre la Bendix i servomeccanismi dei controlli di volo. Questi ultimi erano costituiti da un timone verticale in coda e da alettoni/elevoni divisi in tre sezioni per ogni ala. Durante il lavoro di sviluppo venne scoperto che, per comandare queste superfici nel volo supersonico, era necessario applicare una forza superiore di cento volte rispetto a quella richiesta per gli analoghi comandi di un velivolo da caccia. La costruzione dei primi tredici esemplari, due prototipi e undici esemplari di pre-serie, venne autorizzata il 29 giugno del 1954 e il primo XB-58 usc\u00ec dallo stabilimento di Fort Worth il primo settembre del 1956.\nIl primo XB-58 vol\u00f2 l'11 novembre 1956. L'equipaggio era composto dal pilota collaudatore Beryl A. Erickson e dai tecnici John D. McEachem e Charles P.Harrison e rimase in volo per 28 minuti. I motori erano quattro turbogetti General Electric J79-GE-1 che fornivano, con la postcombustione, una spinta di 6.486 kg (14.300 lb). Il prototipo si rivel\u00f2 in grado di soddisfare tutte le richieste senza dover subire modifiche importanti. Per molti aspetti i risultati favorevoli dei test si possono considerare un risultato eccezionale se si tiene presente che molte decisioni progettuali furono prese basandosi principalmente su \"ipotesi informate\" a causa dei pochi dati disponibili sul volo supersonico disponibili all'epoca. Il 30 dicembre dello stesso anno venne superata per la prima volta la velocit\u00e0 di Mach 1 mentre il 29 giugno del 1957, al suo 24\u00b0 volo, il velivolo fu portato a Mach 2. Il secondo prototipo ebbe uno sviluppo pi\u00f9 travagliato a causa di problemi ai motori e il suo primo volo fu compiuto solo il primo febbraio 1957.\nNonostante questo iniziale successo l'Hustler rimase comunque un velivolo enormemente complesso e difficile da immettere in servizio. Il programma di sviluppo richiese alla fine l'utilizzo di trenta aerei, 2 XB-58 e 28 YB-58 sette dei quali andarono persi, e di 35 pod ventrali MB-1C. Gli esemplari di preserie montavano la versione -5 o -5A del J79. Quest'ultima fu montata anche su 86 B-58A di produzione mentre negli ultimi esemplari vennero adottate le versioni -5B o -5C dello stesso motore. Il primo esemplare di produzione venne consegnato nel marzo del 1960. A questo seguirono altri 85 esemplari. Furono portati allo standard B-58A anche 11 esemplari di preserie gi\u00e0 utilizzati nei test. Il velivolo venne realizzato in anche in altre due versioni.\nA partire dal 1960 al pod MB-1C venne affiancato il nuovo TCP (Two-Component Pod). Questo nuovo pod era lungo 18,9 metri ed era diviso in due parti poste una dentro l'altra sganciabili separatamente. Nella parte esterna, pi\u00f9 grande, veniva stivato il carburante mentre quella interna, denominata BLU-2/B-2, conteneva il carico bellico vero e proprio costituito di solito da una bomba nucleare BA53. In questa parte del pod potevano anche essere montati sistemi di ripresa, contromisure elettroniche o altro carburante.\nTecnica.\nIl B-58 era un velivolo bisonico con ali a delta e si presentava quasi come una versione in scala superiore dei caccia F-102 e F-106, prodotti dalla Convair.\nLe superfici mobili erano costituite dai soli elevoni che svolgevano la doppia funzione di alettoni e di elevatori. Era dotato di motori J79-GE nelle versioni-5A, -5B e -5C la cui spinta variava dai 4.400\u00a0kg fino ai 4.675\u00a0kg senza postcombustione. Il velivolo poteva imbarcare 41.230 litri di carburante praticamente stivati in ogni spazio disponibile della cellula e delle ali. Altri 14.718 litri di combustibile potevano essere contenuti nel grande pod ventrale. Sempre nel pod era contenuto il carico bellico. L'intero pod poteva essere sganciato in volo. In seguito il velivolo venne dotato di quattro piloni subalari sui quali poteva trasportare quattro bombe termonucleari B-43 e B-61. Pur essendo nato per compiere attacchi nucleari nel 1967 venne sperimentata, senza che si superasse questo stadio, anche la possibilit\u00e0 di utilizzarlo come bombardiere convenzionale caricando sui piloni dodici bombe da 225\u00a0kg.\nL'adozione del pod, con il suo grande diametro, rese necessario realizzare un carrello triciclo con gambe molto lunghe. Quella anteriore era dotata di due ruote mentre le altre due gambe avevano otto ruote ciascuna.\nLa fusoliera venne appositamente progettata per essere estremamente compatta. Nella sua realizzazione furono utilizzati anche una serie di piccoli \"trucchi\" aerodinamici intesi a migliorare il rapporto portanza/resistenza in modo da ottenere prestazioni in linea con quelle richieste. In particolare venne anche applicata la cosiddetta \"regola delle aree\" che la Convair stava gi\u00e0 utilizzando nella realizzazione del suo caccia supersonico F-102 Delta Dagger e sul successivo F-106. Di conseguenza la fusoliera del bombardiere venne riprogettata per adattarsi a questa nuova configurazione aerodinamica. Per realizzare la struttura furono utilizzati anche gli allora innovativi pannelli a nido d'ape, che promettevano di resistere all'elevato calore prodotto dal volo supersonico a Mach 2.\nIl B-58 era dotato di un ampio apparato elettronico costituito da un radar da attacco/navigazione AN/ASQ-42 al quale era accoppiato un radar Doppler AN/APN-113 utilizzato per la sola navigazione. Per la difesa era stato montato un radar Emerson RD-7 e un radar passivo AN/ALR-12. Sotto il timone era posta una torretta a controllo remoto Emerson MD-7n armata con un cannone M61A1 da 20\u00a0mm. Era inoltre presente un disturbatore elettronico AN/ALQ-16 e un sistema IFF AN/APX-47 mentre nelle ali erano stati inseriti dei lanciatori di Chaff AN/ALE-16.\nL'equipaggio, ognuno dotato di un proprio seggiolino eiettabile, era composto da tre persone (pilota, navigatore e operatore ai sistemi di difesa) che sedevano uno dietro l'altro. Inizialmente furono montati dei seggiolini eiettabili \"Convair SAC Seat\" che per\u00f2 funzionavano solo fino a 1.111\u00a0km/h e alla quota massima di 15.250 metri. In seguito furono sostituiti con delle capsule eiettabili appositamente realizzate dalla Stanley Aviation e capaci di funzionare a partire da velocit\u00e0 dell'ordine di 185\u00a0km/h e senza limitazioni di quota. Ogni seggiolino era dotato di una capsula individuale di sopravvivenza.\nVersioni.\nIn totale entreranno in servizio 122 B-58 dei quali 97 bombardieri B-58A, 17 ricognitori RB-58A e 8 addestratori TB58A. Questi ultimi erano ottenuti dalla trasformazione di 4 YB-58 e di altrettanti B-58A. Nella versione destinata all'addestramento l'istruttore prendeva posto nell'abitacolo dietro al pilota. Questa sistemazione limitava molto il suo campo visivo e si cerc\u00f2 di migliorare questa situazione spostando di poco verso sinistra il suo posto di pilotaggio. Una terza versione la RB-58A, era stata sviluppata per la ricognizione. Tutti gli esemplari realizzati furono anch'essi ottenuti modificando esemplari di preproduzione. Furono proposte anche delle versioni \"ingrandite\" del B-58 che avrebbero dovuto assumere la designazione di B-58B e B-58C che per\u00f2 non vennero mai realizzate. Un velivolo, designazione NB-58A, venne trasformato in banco prova volante per i motori J93 che sarebbero stati utilizzati sul bombardiere North American XB-70 Valkyrie.\nImpiego operativo.\nLa prima unit\u00e0 ad essere equipaggiata con il nuovo velivolo fu il 6596th Test Squadron che utilizz\u00f2 i primi 17 esemplari di serie. Con la fine del periodo dedicato alle prove l'unit\u00e0 assunse la designazione di 65th Combat Crew Training Squadron. La base era sulla Carswell AFB e continu\u00f2 ad utilizzare la maggior parte dei velivoli utilizzati nella fase di sperimentazione. Il 15 marzo 1960 il 65th Combat Crew Training Squadron venne sciolto per divenire il 43rd Bombardment Wing che, trasferito sulla base aerea di Little Rock, Arkansas, divenne operativo nell'agosto del 1962. Questo Bombardment Wing era composto dal 63rd, 64th e 65th Bomber Squadron. L'altra unit\u00e0 a venire dotata del B-58 fu il 305th Bomber Group con base nell'Indiana. Di questa unit\u00e0 facevano parte gli Squadron 364th, 365th e 366th. Furono i bombardieri di questa unit\u00e0 i velivoli sui quali venne sperimentata la possibilit\u00e0 di effettuare bombardamenti con armi convenzionali.\nL'utilizzo del pod richiese la realizzazione di tattiche di attacco specifiche. Il velivolo partiva senza carburante nel pod. Si riforniva in volo per raggiungere il peso massimo consentito di 80.342\u00a0kg riempiendo anche il serbatoio del pod. Entrava in territorio avversario a bassa quota e alla velocit\u00e0 di circa 1.112\u00a0km/h. Nelle vicinanze dell'obiettivo effettuava una veloce cabrata e una rapida accelerazione che lo portava a 16.765 m e alla velocit\u00e0 di 2.126\u00a0km/h. Al culmine dell'ascesa il pod veniva sganciato eseguendo una manovra detta \"Toss-Bomb\", in pratica la bomba ricadeva al suolo seguendo una traiettoria balistica, mentre il velivolo si allontanava alla massima velocit\u00e0.\nDalla met\u00e0 degli anni sessanta il velivolo fu trasformato per essere impiegato come bombardiere a bassa quota e a corto raggio. Per svolgere questa sua nuova missione venne dotato di due punti di attacco sotto le radici alari che permettevano il trasporto di 3.175\u00a0kg di carico bellico, di solito composto da quattro bombe termonucleari B41.\nNella sua breve carriera il B-58 conquist\u00f2 diversi record di velocit\u00e0, distanza e altezza. L'unica missione operativa \u00e8 stata effettuata dal B-58 \"serial number\" 55-668. Questo velivolo era in origine un TB-58A che venne trasformato in ricognitore strategico dotandolo di un radar AN/APS-73. Durante la crisi dei missili di Cuba port\u00f2 a termine almeno un passaggio sul territorio dell'isola.\nIl B-58 \u00e8 stato un velivolo estremamente innovativo e dalle prestazioni, ancora oggi, eccezionali ma troppo estremo, specializzato e costoso, si diceva che costasse pi\u00f9 del suo peso in oro, per adeguarsi ai nuovi scenari. Nel gennaio del 1970 tutti i B-58 erano stati ritirati dal servizio attivo.\nEsemplari attualmente esistenti.\nAl 2007, sono otto i B-58, delle diverse versioni, conservati presso alcuni musei o basi dell'U.S.A.F.:"}
{"id": "497796", "revid": "1543377", "url": "https://it.wikipedia.org/wiki?curid=497796", "title": "M80 (astronomia)", "text": "M 80 (anche noto come NGC 6093) \u00e8 un ammasso globulare visibile nella parte settentrionale della costellazione dello Scorpione.\nOsservazione.\nM80 \u00e8 piuttosto semplice da localizzare: si trova infatti circa a met\u00e0 via sulla linea che congiunge le due stelle Antares e Graffias; gi\u00e0 con un buon binocolo \u00e8 facilmente osservabile e si mostra come una concentrazione sfuocata e circolare. Un telescopio da 120mm lo rivela come una macchia estesa su meno di 10', mentre la risoluzione iniziale in stelle si ha con strumenti da almeno 200mm, sebbene la gran parte dell'oggetto permanga di aspetto nebuloso.\nM80 pu\u00f2 essere osservato con facilit\u00e0 anche quando non si mostra molto alto sull'orizzonte, ma occorre tener presente che si tratta di un oggetto situato a declinazioni australi, dunque in alcune aree del Nord Europa e del Canada, a ridosso del circolo polare artico, non \u00e8 mai osservabile; dall'emisfero sud, al contrario, M80 \u00e8 ben visibile e alto nelle notti dell'inverno australe. Il periodo migliore per la sua osservazione nel cielo serale \u00e8 quello compreso fra maggio e agosto.\nStoria delle osservazioni.\nL'oggetto fu scoperto da Charles Messier nel 1781, che lo descrisse come \"Nebulosa senza stelle... assomiglia al nucleo di una cometa\"; fu William Herschel a stabilire (prima del 1785) che si trattava in realt\u00e0 di un ammasso ricchissimo di stelle, riuscendo a risolverlo parzialmente. L'ammiraglio Smyth lo descrive invece dall'aspetto simile ad una cometa priva della chioma.\nCaratteristiche.\nNel cielo ha una dimensione apparente di circa 10 minuti d'arco, ha una distanza stimata di 32.600 anni luce dalla Terra, un diametro di circa 95 anni luce e contiene diverse centinaia di migliaia di stelle. \u00c8 tra gli ammassi globulari pi\u00f9 densamente popolati della Via Lattea.\nM80 contiene un numero relativamente alto di stelle vagabonde blu, stelle che sembrano essere pi\u00f9 giovani dell'ammasso stesso. Si pensa che queste stelle abbiano perso parte del loro strato esterno a causa di incontri ravvicinati con altri membri dell'ammasso, oppure sono il risultato di collisioni stellari all'interno del denso ammasso. Alcune immagini del Telescopio Spaziale Hubble hanno mostrato un'alta densit\u00e0 di stelle vagabonde blu, suggerendo che il centro dell'ammasso ha verosimilmente un alto tasso di collisioni stellari.\nIl 21 maggio 1860 in M80 \u00e8 stata scoperta una nova che raggiunse una magnitudine apparente di +7.0. Quella nova, designata anche \"T Scorpii\", raggiunse una magnitudine assoluta di -8.5 e per breve tempo super\u00f2 in brillantezza l'intero ammasso. Essa fu inoltre utilizzata per confermare la distanza di M80."}
{"id": "497798", "revid": "77358", "url": "https://it.wikipedia.org/wiki?curid=497798", "title": "NGC 6093", "text": ""}
{"id": "497799", "revid": "729019", "url": "https://it.wikipedia.org/wiki?curid=497799", "title": "Convair B-36", "text": "Il Convair B-36 tra il 1947 e il 1958 \u00e8 stato il bombardiere intercontinentale per eccellenza in forza allo Strategic Air Command statunitense. Pur non avendo mai ricevuto un nome ufficiale, venne soprannominato Peacemaker (Pacificatore) in base alla proposta avanzata dalla stessa Convair, a seguito di un concorso lanciato tra i dipendenti dell'azienda per trovare un nome al velivolo. Gli equipaggi invece lo soprannominarono Magnesium Overcast.\nIl B-36 \u00e8 il pi\u00f9 grande aereo da bombardamento mai costruito, con i suoi 6 motori da 3\u00a0600 hp e l'aggiunta successiva di 4 turbogetti. Rimase in servizio fino al 1958, quando le sue prestazioni vennero superate sia dai jet da caccia, sia dalla nuova generazione di bombardieri (come il B-52).\nStoria.\nSviluppo.\nIl Convair B-36 fu il risultato di una specifica dell'United States Army Air Corps, risalente al 1941: all'epoca, di fronte alla possibilit\u00e0 che la Germania occupasse il Regno Unito, le autorit\u00e0 statunitensi richiesero un bombardiere intercontinentale con il quale poter colpire il nemico partendo dalle basi nella madre patria.\nLa specifica in questione prevedeva un velivolo che fosse in grado di trasportare oltre 4\u00a0500 kg di bombe (10\u00a0000 lb) a circa 5\u00a0500 km (3\u00a0400 mi) e che fosse in grado di volare a oltre 480 km/h (300 mph) ad un'altezza massima di 10\u00a0760 m (35\u00a0300 ft).\nAl termine della selezione, tra varie proposte, la scelta dell'USAAC premi\u00f2 il \"Model 37\" della Consolidated Aircraft Corporation (che sarebbe successivamente confluita nella Convair): il 15 novembre 1941 l'USAAC firm\u00f2 l'ordine per due prototipi designati XB-36.\nSi trattava del progetto di un aereo mastodontico, che presentava l'insolita configurazione con sei motori disposti in posizione spingente, impennaggio a deriva doppia (ripresa da quella del B-24) e cabina di pilotaggio non sporgente dal diametro della fusoliera (come gi\u00e0 per il B-29).\nPrima ancora di vedere la luce il progetto fu sottoposto a diverse modifiche, tra le quali la principale riguard\u00f2 i piani di coda che acquisirono la configurazione definitiva con la singola deriva al termine della fusoliera.\nIl primo prototipo completato lasci\u00f2 la fabbrica l'8 settembre 1945, ma occorsero 11 mesi prima che potesse compiere il primo volo, l'8 agosto 1946. Le prime prove di volo furono soddisfacenti, anche se evidenziarono la scarsa visibilit\u00e0 dalla cabina di pilotaggio che nel secondo esemplare fu rialzata e dotata di un tettuccio a bolla. Tra le altre modifiche decise dopo le prime prove, l'installazione di una postazione all'estrema prua per un mitragliere (due mitragliatrici).\nI primi esemplari di serie furono consegnati ai reparti nell'agosto del 1948, mentre era da poco cominciata la produzione della versione B-36B che era dotata di armamento difensivo completo, costituito da 16 cannoncini da 20\u00a0mm alloggiati a coppie in otto torrette: una di prua ed una di coda mentre le altre erano disposte lungo la fusoliera in postazioni telecomandate e retrattili, per mezzo di portelloni scorrevoli.\nNel 1947 fu proposto un velivolo da trasporto sviluppato dal progetto del B-36: un velivolo dalle enormi dimensioni (pi\u00f9 grande di un Boeing 747) con la fusoliera riprogettata e dotata di doppio ponte per 410 soldati completamente equipaggiati o, in versione ospedale, 300 feriti. Dopo l'iniziale interesse della American Airlines, l'XC-99 (come l'aereo venne denominato) non ebbe sviluppi produttivi ed il prototipo fu impiegato dall'USAF come trasporto fino al 1957.\nLa ricerca di potenze propulsive sempre pi\u00f9 elevate si dimostr\u00f2 determinante per lo sviluppo del B-36: dapprima fu proposta una versione con motori nella pi\u00f9 classica configurazione ad eliche traenti (scartata), poi furono potenziati i motori gi\u00e0 impiegati (che passarono da 3\u00a0000 a 3\u00a0500\u00a0hp). In ultimo un B-36B fu dotato di motori turbogetto installati a coppie in gondole sotto le semiali. I motori installati erano inizialmente quattro Allison J35, presto sostituiti da altrettanti General Electric J47 che sviluppavano 23,05 kN. In base al miglioramento delle prestazioni, tutti i velivoli preesistenti furono adeguati a questo standard.\nIl passo successivo fu un progetto modificato che, pur riproponendo la fusoliera originale, presentava ali a freccia e motorizzazione esclusivamente a turbogetto (8 Pratt &amp; Whitney J57 disposti in 4 gondole accoppiate agganciate alle semiali). Questo velivolo, inizialmente indicato come B-36G, vol\u00f2 nell'aprile del 1952 ma fu presto ridesignato YB-60; presentato in risposta alla specifica che avrebbe portato al successore del B-36, fu surclassato dal Boeing B-52 Stratofortress.\nLo sviluppo della cellula del B-36 era dunque giunto a maturit\u00e0; le versioni successive, la parte preponderante della produzione del velivolo, furono caratterizzate da affinamenti del progetto: dapprima furono migliorati gli apparati radar e gli impianti interni (B-36H) poi furono installati serbatoi nei tronchi alari esterni ed irrobustito il carrello di atterraggio (B-36J).\nFurono costruite altre versioni in relazione ai progetti speciali pensati dallo Strategic Air Command dell'USAF.\nImpiego operativo.\nIl B-36, considerando tutte le versioni prodotte, fu in servizio con lo Strategic Air Command dell'United States Air Force tra il 1948 ed il 1958.\nLe basi dalle quali oper\u00f2 nei diversi reparti erano tutte sul continente americano ed a Portorico anche se, con una certa frequenza, venivano rischierati all'estero (soprattutto in Gran Bretagna).\nIl primo reparto equipaggiato con il Peacemaker fu il \"7th Bombardment Wing\", operante nella Carswell AFB (nei pressi di Fort Worth, Texas): sul lato opposto dell'aeroporto erano situati gli stabilimenti della Convair.\nNel corso della sua vita operativa il B-36 non venne mai impiegato in operazioni di guerra, ma il suo nome rimarr\u00e0 legato a diversi progetti sperimentali che lo videro impegnato a lungo.\nTra gli altri eventi degni di nota ci furono senz'altro due incidenti che coinvolsero velivoli che stavano operando con un ordigno nucleare a bordo (evento definito, in codice, \"Broken Arrow\").Il primo di questi ebbe luogo il 13 febbraio 1950 quando l'equipaggio del B-36B, n\u00b0 di serie 44-92075, fu costretto ad abbandonare il velivolo a seguito di un incendio ai motori al largo della Columbia Britannica: l'ordigno (una bomba Mk 4 non armata) venne sganciato dall'equipaggio prima di abbandonare l'aereo.Nel secondo caso, il 22 maggio 1957 l'equipaggio di un B-36 sganci\u00f2 accidentalmente una bomba all'idrogeno \"Mark 17\" in una zona deserta prima di atterrare alla Kirtland AFB di Albuquerque, Nuovo Messico. Anche in questo caso la bomba non era armata e si ebbe solamente l'esplosione dell'esplosivo convenzionale. Entrambi gli incidenti rimasero coperti dal segreto per decenni.\nProgrammi sperimentali.\nProgetto FICON.\nIl Progetto FICON (dall'inglese \"FIghter (Caccia) CONveyor (Trasportatore)\") era un programma sviluppato dall'USAF durante gli anni cinquanta per testare la possibilit\u00e0 di impiegare un caccia parassita a bordo di un bombardiere strategico, al fine di fornire copertura aerea anche a distanze solitamente non raggiungibili dai normali aerei da caccia. In particolare il progetto si rivolgeva al B-36 in quanto, per l'epoca, era il bombardiere ad avere la maggiore autonomia operativa.\nInizialmente nel ruolo di caccia di scorta era previsto l'impiego del McDonnell XF-85 Goblin, ma i problemi emersi in volo ed i limiti di manovrabilit\u00e0 del velivolo portarono all'abbandono del suo progetto. Vennero cos\u00ec scelti i velivoli della \"famiglia\" F-84: sia gli F-84E (ad ala dritta), sia i cacciabombardieri F-84F (con ala a freccia), anche in versione RF-84F.\nPer questi velivoli, ovviamente in considerazione delle rispettive caratteristiche operative, furono considerati anche ruoli di ricognizione fotografica o di bombardamento: per quest'ultimo in particolare, grazie alla disponibilit\u00e0 di ordigni nucleari di dimensioni adeguate, era previsto che l'attacco fosse realizzato direttamente dal cacciabombardiere, in ragione delle sue maggiori velocit\u00e0 e rapidit\u00e0 di manovra.\nIl progetto FICON ebbe una breve vita operativa (tra il 1955 ed il 1956), prima che l'aviazione decidesse di scegliere la strada del rifornimento in volo.\nProgetto Tom-Tom.\nIl Progetto Tom-Tom era un altro programma sviluppato dall'USAF durante gli anni cinquanta per testare la fattibilit\u00e0 di impiegare due velivoli come caccia parassita collegati, alle estremit\u00e0 alari, ad un bombardiere intercontinentale. In questo modo al bombardiere venivano assicurati caccia di scorta che, \"rimorchiati\" dall'aereo madre, potevano operare solo nel momento della necessit\u00e0, indipendentemente dalla loro autonomia.\nNei voli sperimentali relativi al progetto Tom-Tom vennero utilizzati un RB-36F (numero di serie 49-2707) e due RF-84F Thunderflash (numeri di serie 51-1848 e 51-1849); il progetto fu sviluppato tra il 1952 ed il 1953 e successivamente abbandonato, sia in virt\u00f9 delle attese suscitate dagli esperimenti sul rifornimento in volo, sia a causa problemi di aggancio in volo dovuti alle turbolenze che si creano alle estremit\u00e0 alari che portarono, il 24 aprile 1953, ad un incidente in volo nel quale andarono perduti, nell'ambito dell'analogo progetto definito Tip-Tow, un Boeing B-29 (numero di serie 44-62093) e due EF-84B Thunderjet (numeri di serie 46-0641 e 46-0661).\nProgetto NEPA.\nIl primo progetto relativo alla possibilit\u00e0 di impiegare la propulsione nucleare per un aereo fu della Fairchild Engine and Airplane Corp. che, gi\u00e0 nel 1945, prospett\u00f2 alle autorit\u00e0 la possibilit\u00e0 di passare alla fase sperimentale.\nLo scetticismo che, ancora nel 1948, serpeggiava negli ambienti dell'AEC in merito al programma NEPA (Nuclear Energy Propulsion for Aircraft, Energia Nucleare per la Propulsione Aeronautica), indusse le autorit\u00e0 a commissionare uno studio di fattibilit\u00e0 al Massachusetts Institute of Technology: nel 1950, in base a tale studio, venivano indicati in 15 anni i tempi di realizzazione, con la prospettiva di vantaggi rispetto alle tecnologie tradizionali.\nL'incarico per la realizzazione di un reattore adeguato venne assegnato alla General Electric, mentre la Convair ricevette (nel febbraio del 1951) l'ordine per 3 esemplari modificati del B-36: il primo sarebbe servito come banco di prova per le schermature agli impianti (dato il particolare tipo di propulsore, le difficolt\u00e0 create dalle radiazioni sarebbero state notevoli), mentre gli altri due avrebbero dovuto fungere da prototipi per la sperimentazione (venne loro attribuita la sigla X-6).\nIl primo B-36 modificato venne indicato dal costruttore come XB-36H Crusader, ma il Pentagono dispose la modifica della sigla in NB-36H.\nIl muso del velivolo venne completamente ridisegnato, con l'abitacolo circondato da uno scudo antiradiazioni (costituito da piombo e gomma, per un peso di quasi 12 t) mentre la fusoliera venne dotata di prese d'aria laterali nella parte posteriore, per l'alimentazione del reattore.\nIl reattore nucleare era funzionante ma, in questa prima fase sperimentale, non forniva propulsione: l'aereo si affidava quindi alla normale motorizzazione; il primo volo ebbe luogo nel settembre 1955 e fu seguito da altre 46 missioni, l'ultima delle quali nel marzo 1957.\nI pericoli sempre incombenti durante il volo di un simile velivolo e lo sviluppo della tecnologia nel campo dei motori tradizionali portarono l'USAF all'abbandono del progetto, anche se gli studi proseguirono con reattori basati a terra.\nDescrizione tecnica.\nStruttura.\nIl B-36 era un grande monoplano ad ala alta, con fusoliera di sezione circolare. Il volume interno era di circa 510 m\u00b3 ed addirittura nelle ali vi erano gallerie, che consentivano la manutenzione dei motori, alte oltre 2,10\u00a0m (in tal modo vi si poteva accedere in posizione eretta). L'altezza dell'impennaggio verticale (14,22\u00a0m) spesso costringeva a tenere la coda all'esterno degli hangar.\nMotore.\nI sei motori a pistoni che equipaggiavano il Peacemaker fin dal progetto originale erano i radiali Pratt &amp; Whitney R-4360. Questi grossi motori a 28 cilindri, disposti su 4 stelle, furono il motore stellare pi\u00f9 potente mai prodotto per l'aviazione.\nI motori erano disposti in posizione spingente, anche se tale disposizione caus\u00f2 qualche problema: il progetto dei motori era realizzato per la pi\u00f9 consueta posizione traente ed in particolare era previsto che i carburatori venissero riscaldati (soprattutto alle quote pi\u00f9 elevate) dal flusso d'aria proveniente dai cilindri. In questo caso il flusso d'aria investiva direttamente i carburatori, senza alcuna possibilit\u00e0 di riscaldarli. In particolare in presenza di umidit\u00e0, si rischiava la formazione di ghiaccio nelle prese d'aria dei carburatori che, modificando la composizione della miscela aria/carburante, portava all'aumento della produzione di gas incombusti che a loro volta potevano prendere fuoco improvvisamente fino a determinare, in casi estremi, la perdita del velivolo.\nA partire dalla versione B-36D ai motori a pistoni venne affiancato l'impiego di turbogetti: vennero installate (in una gondola subalare situata nella parte esterna di ciascuna semiala) due coppie di motori General Electric J47 che garantirono un significativo incremento nelle prestazioni del velivolo, in termini di velocit\u00e0 e capacit\u00e0 di carico.\nArmamento.\nSuddivise in quattro vani bombe, il B-36 era in grado di trasportare normalmente 46\u00a0000 lb di bombe (poco meno di 21\u00a0000 kg). Era possibile, riducendo l'autonomia operativa, arrivare a trasportare fino a 86\u00a0000\u00a0lb di bombe (poco oltre i 39\u00a0000\u00a0kg): oltre 10 volte le possibilit\u00e0 di un B-17.\nIl B-36 non fu progettato come bombardiere nucleare perch\u00e9, all'epoca, tali armi erano un progetto top-secret. Il B-36 assunse tale ruolo appena entr\u00f2 in servizio e rimase l'unico mezzo in grado di sganciare le grosse bombe ad idrogeno Mark-17 fino all'entrata in servizio del B-52. Nei voli che prevedevano l'impiego di tali ordigni era necessario unificare due vani bombe attigui.\nL'armamento difensivo era costituito da 16 cannoni automatici da 20\u00a0mm disposti appaiati in 8 torrette: sei erano disposte in fusoliera (quattro dorsali e due ventrali) in postazioni retrattili, mentre le due restanti erano fisse e disposte alle estremit\u00e0 del velivolo.\nVersioni.\n\"I dati relativi alle versioni sono tratti da L'Aviazione\""}
{"id": "497800", "revid": "216739", "url": "https://it.wikipedia.org/wiki?curid=497800", "title": "Pedro Pauleta", "text": ""}
{"id": "497803", "revid": "287204", "url": "https://it.wikipedia.org/wiki?curid=497803", "title": "Caversham", "text": "Caversham \u00e8 un sobborgo di Reading, situato nella parte centro-meridionale dell'Inghilterra, inserito ora nella contea di Berkshire, sebbene storicamente avesse fatto parte della contea di Oxfordshire fino al 1811; si trova sulla sponda occidentale del Tamigi, di fronte a Reading, e si estende fino ai piedi delle Chilterns, le basse colline che si allungano da Goring-On-Thames a Luton.\nIl villaggio presenta diverse aree conosciute come \"Caversham Heights\", la zona residenziale sulle colline, l'area commerciale vera e propria, \"Lower Caversham\", la zona artigianale ed industriale a sud-est ed il \"Caversham Park\", un'altra zona residenziale a nord-est.\nStoria.\nNel medioevo vi era un castello di propriet\u00e0 di Guglielmo il Maresciallo, 1\u00ba conte di Pembroke e reggente del regno d'Inghilterra dopo la morte di Giovanni Senza Terra come tutore di Enrico III d'Inghilterra. Mor\u00ec il 14 maggio 1219 proprio nel suo castello di Caversham ma fu sepolto, in attuazione della sua volont\u00e0 nella chiesa del Tempio a Londra.\nDurante lo stesso periodo a Caversham si trovavano un reliquario di Nostra Signora e una cappella di Santa Anna con un pozzo, le cui acque erano ritenute miracolose; il villaggio con i suoi luoghi sacri era meta di un grande flusso di pellegrini. Attualmente \u00e8 rimasto solo il pozzo, peraltro asciutto e circondato da un muro protettivo.\nMonumenti e luoghi d'interesse.\nNel XVI secolo il complesso del castello \u00e8 stato sostituito dal parco di Caversham dove hanno trovato posto diverse importanti costruzioni come la casa di William Cadogan, 1\u00ba conte di Cadogan e il BBC Monitoring del 1850. Quest'ultima \u00e8 la sezione del BBC World Service che fornisce notizie e commenti raccolti dai \"mass media\" di tutto il mondo ed \u00e8 anche la sede del BBC Written Archives Centre e della BBC Radio Berkshire."}
{"id": "497804", "revid": "438678", "url": "https://it.wikipedia.org/wiki?curid=497804", "title": "Il ventre dell'architetto", "text": "Il ventre dell'architetto (\"The Belly of an Architect\") \u00e8 un film del 1987 diretto da Peter Greenaway.\nTrama.\nL'architetto americano Stourley Kracklite arriva a Roma con la giovane moglie incinta, Louisa, per organizzare una mostra di architettura dedicata ai progetti di \u00c9tienne-Louis Boull\u00e9e. Durante il suo soggiorno scopre di soffrire di una forma terminale di cancro al pancreas. Cerca di cancellare dalla sua mente il dramma che lo ha colpito, ma gli unici sollievi alla sua disgrazia sono il pensiero del bambino che sta per nascere e la sensazione che le pietre della Citt\u00e0 Eterna minimizzino l'importanza di ogni destino individuale.\nNodi centrali del film divengono ben presto le riflessioni dell'architetto statunitense sui monumenti che lo circondano e che pongono in una prospettiva pi\u00f9 acuta la sofferenza individuale: nel corso della storia l'uomo si circonda in modo maniacale di immagini riproducenti ventri di statue celebri.\nMentre l'architetto \u00e8 sempre pi\u00f9 solo e inizia a perdere il lume della ragione (scrive lettere a Boull\u00e9e e fa scenate in pubblico) la moglie diviene l'amante di un giovane italiano che riesce anche ad estromettere Kracklite dall'organizzazione. Louise sostituisce il marito nel discorso inaugurale della mostra, ma viene colta dalle doglie. Nello stesso momento Kracklite si getta dal Vittoriano, uccidendosi.\nProduzione.\nL'allestimento della mostra su Boull\u00e9e mostrata nel film fu ideato da Costantino Dardi.\nAccoglienza.\nPresentato in concorso al 40\u00ba Festival di Cannes, Rotten Tomatoes esprime un ragguardevole rating del 91%."}
{"id": "497806", "revid": "594360", "url": "https://it.wikipedia.org/wiki?curid=497806", "title": "Sung Hi Lee", "text": "Biografia.\nNata in Corea del Sud, a Eunpyeong-gu (Gija-Chon), un sobborgo di Seul, attualmente vive e lavora negli Stati Uniti, dove si trasfer\u00ec nel 1978. Lee ha frequentato per tre anni l'Universit\u00e0 statale dell'Ohio grazie ad una borsa di studio. In et\u00e0 adulta si \u00e8 convertita al cristianesimo.\nLee \u00e8 apparsa in numerosi film, fra cui \"A Night On the Water\" (1998), \"Error in Judgment\" (1998), \"Chain of Command\" (2000), \"Betty Love\" (2000), \"This Girl's Life\" (2003), \"National Lampoon's - Vacanze di Natale\" (2003), \"La ragazza della porta accanto\" (2004) e \"L'arte della guerra 3\" (2007).\nDiverse anche le sue presenze televisive: \u00e8 apparsa nell'episodio \"Il drago\" di \"La regina di spade\" nel 2001, ha interpretato il ruolo della malvagia Lady Shiva in \"Birds of Prey\" e della cameriera Sophie nella \"soap opera\" \"Days of our Lives\". Nel 2007 \u00e8 comparsa anche nell'episodio 10 della terza serie di \"Lost\" come Tricia Tanaka. Numerose le sue apparizioni su \"Playboy\" e su altre riviste, oltre che in alcuni \"spot\" pubblicitari."}
{"id": "497807", "revid": "33888", "url": "https://it.wikipedia.org/wiki?curid=497807", "title": "Giorgio Levi Della Vida", "text": "Biografia.\nGiorgio Levi D\u00e8lla Vida nacque a Venezia da Ettore Levi Della Vida e Amelia Scandiani, \u00abfamiglia ebraica assimilata non osservante\u00bb di origini ferraresi. Si trasfer\u00ec con i genitori dapprima a Firenze, poi a Genova e infine a Roma, nella cui Universit\u00e0 si laure\u00f2 nel 1909 con il semitista Ignazio Guidi. \nSubito dopo la laurea svolse numerosi viaggi di studio al Cairo, ad Atene - presso la Scuola archeologica italiana - e a Creta. Ritorn\u00f2 definitivamente a Roma nel 1911, dove lavor\u00f2 con il grande storico orientalista Leone Caetani alla redazione degli \"Annali dell'Isl\u0101m\". Strinse legami di profonda amicizia con Michelangelo e Giacomo Guidi, figli di Ignazio, il primo illustre islamista, il secondo archeologo, oltre che con Gaetano De Sanctis, Ernesto Buonaiuti, Giorgio Pasquali, Luigi Salvatorelli e con il sacerdote barnabita Giovanni Semeria. Da sempre profondamente interessato alle problematiche religiose, attraverso padre Semeria ed Ernesto Buonaiuti (scomunicato per il suo convinto modernismo), si accost\u00f2 gi\u00e0 prima dell'Universit\u00e0 agli studi biblici, malgrado la sua formazione culturale fosse del tutto laica.\nDal 1914 al 1916 fu titolare della cattedra di \"Lingua e Letteratura araba\" presso il Regio Istituto Orientale; partecip\u00f2 al Primo conflitto mondiale con il grado di tenente, svolgendo il ruolo di interprete. Assegnato alla cattedra di \"Filologia semitica\" nell'Universit\u00e0 di Torino, vi pot\u00e9 prendere servizio solo alla fine del servizio militare e la tenne fino al 1919. Dal 1920 subentr\u00f2 a Ignazio Guidi nell'Universit\u00e0 di Roma come docente di \"Ebraico e lingue semitiche comparate\".\nNel 1921, su invito di Carlo Alfonso Nallino (con cui aveva collaborato a pi\u00f9 riprese), entr\u00f2 nell'Istituto per l'Oriente da poco istituito, allontanandosi per\u00f2 dalle sue cariche sociali verso il 1924 per non trovarsi ufficialmente coinvolto col regime fascista al potere che, tramite i Ministeri degli Esteri e delle Colonie, contribuiva alla sua attivit\u00e0 istituzionale. Seguit\u00f2 nondimeno a collaborare scientificamente con la rivista dell'Istituto, \"Oriente Moderno\", per tutta la sua vita, assumendo con sicuro prestigio nel secondo dopoguerra la carica di vice-Presidente dell'Istituto, in cui era rientrato dopo il suo ritorno in Italia.\nNegli anni Venti inizi\u00f2 la collaborazione con alcuni giornali: scrisse sul quotidiano romano \"Il Paese\", che cess\u00f2 le pubblicazioni alla fine del 1922 dopo che la sede era stata devastata dagli squadristi fascisti. Lo stesso Levi Della Vida fu a sua volta vittima di un'aggressione da parte dei fascisti. Per invito di Luigi Salvatorelli, che ne era condirettore, prese a collaborare con \"La Stampa\", dove diede testimonianza del clima politico romano nei giorni seguiti al rapimento di Giacomo Matteotti. Ebbe, nell'occasione, contatti con numerosi esponenti dell'opposizione antifascista tra i quali Giovanni Amendola, Carlo Sforza e Claudio Treves. &lt;br&gt;\nNel 1924 divenne presidente dell'Unione nazionale delle forze liberali e democratiche, fondata da Giovanni Amendola e l'anno dopo firm\u00f2 il Manifesto degli intellettuali antifascisti. Nelle sue testimonianze autobiografiche dichiar\u00f2 di non essere mai stato particolarmente interessato all'attivit\u00e0 politica ma di essere stato spinto ad agire dalla convinzione che il momento tragico che l'Italia stava attraversando con l'affermazione del fascismo rendeva necessario che ogni cittadino si assumesse le proprie responsabilit\u00e0.\nSempre negli anni Venti fece diretta conoscenza con Giovanni Gentile, anch'egli docente a Roma, e inizi\u00f2 a collaborare con l'Enciclopedia Italiana come esperto di Semitistica e di Ebraistica.\nFu uno dei dodici docenti universitari italiani che si rifiutarono di prestare il giuramento di fedelt\u00e0 al re e al regime fascista imposto dall'articolo 18 del Regio Decreto 28 agosto 1931 ai professori di ruolo e incaricati e, a seguito del rifiuto, l'anno successivo fu espulso dall'insegnamento universitario.\nContinu\u00f2 tuttavia la collaborazione con l'Enciclopedia Treccani, per la quale fu estensore, tra l'altro, della voce \"Ebraismo\", fino al termine del 1937-principio del 1938.Oper\u00f2 anche, tra il novembre del 1931 e il settembre del 1939, in veste di \"collaboratore\", nella Biblioteca Vaticana (in cui era \"scriptor\" per le lingue orientali, diventandone proprefetto tra il 1\u00ba dicembre 1930 e il 15 giugno 1936, il futuro amico e apprezzato orientalista Eug\u00e8ne Tisserant), ricevendo l'offerta di catalogare il fondo di manoscritti arabi, di cui pubblic\u00f2 nel 1935 un primo elenco, seguito da un secondo e conclusivo trenta anni dopo: le \"Ricerche sulla formazione del pi\u00f9 antico fondo dei manoscritti orientali della biblioteca Vaticana\".\nIn quegli anni redasse, con la consueta altissima competenza, numerosi lemmi dell\"'Encyclopaedia of Islam\", il massimo repertorio enciclopedico della cultura islamica, redatto in massima parte dai principali esperti accademici occidentali.\nDopo la promulgazione delle leggi razziali, il 22 settembre 1939 lasci\u00f2 forzatamente i suoi incarichi in patria e s'imbarc\u00f2 a Napoli, sulla nave \"Vulcania\", alla volta degli Stati Uniti, giungendo il 3 novembre del 1939 a Filadelfia. Qui svolse il suo insegnamento, in seguito a una proposta iniziale di durata biennale, presso la Universit\u00e0 della Pennsylvania a Filadelfia, rifiutando il prolungamento dell'incarico quando, al termine della guerra, preferi tornare in Italia il 12 ottobre del 1945. A Roma riprese quindi il suo insegnamento accademico, dopo essere stato reintrodotto nei ruoli universitari.\nDeluso dal quadro politico dell'immediato secondo dopoguerra, torn\u00f2 per\u00f2 ancora a insegnare presso l'Universit\u00e0 della Pennsylvania dal 1946 al 1948, e qui ebbe tra i suoi studenti Noam Chomsky, prima di stabilirsi definitivamente nella capitale italiana. All'Universit\u00e0 La Sapienza gli fu affidata la cattedra di \"Storia e istituzioni musulmane\" (dal 1954 \"Islamistica\") che tenne con indiscusso magistero, riconosciutogli unanimemente dai suoi colleghi italiani e stranieri, fino al suo pensionamento nel 1959. Nel 1947 fu anche eletto socio dell'Accademia dei Lincei. Mor\u00ec a Roma il 25 novembre nel 1967 all'et\u00e0 di 81 anni, dopo una lunga malattia.\nA suo nome la University of California Los Angeles ha dedicato una collana editoriale: la \"Giorgio Levi Della Vida Series in Islamic Studies\" e a suo nome lo stesso ateneo assegna ai migliori studiosi della cultura islamica il \"Giorgio Levi Della Vida Award\".\nScritti.\nVastissimi i suoi interessi e la sua attivit\u00e0 scientifica, che abbracciano la filologia semitica, la storia ebraica e islamica, l'epigrafia fenicia e punica, la letteratura siriaca, e sono testimoniati da numerosi scritti, alcuni riediti dopo la sua morte:\nAlle pubblicazioni scientifiche si aggiunge uno scritto in parte autobiografico del 1966, recentemente riedito, \"Fantasmi ritrovati\" (Napoli, Liguori, 2004; prima edizione: Vicenza, Neri Pozza Editore).\nBibliografia in G. Garbini (a cura di), \"Giorgio Levi Della Vida. Nel centenario della nascita\" (Studi semitici, Nuova serie 4), Roma 1988, pp. 67-95"}
{"id": "497810", "revid": "287204", "url": "https://it.wikipedia.org/wiki?curid=497810", "title": "Huaxtechi", "text": "Gli Huaxtechi (o Huastechi) furono una popolazione indigena dell'odierno Messico nord-orientale.\nCostruirono il loro regno sulle sponde del fiume P\u00e1nuco e lungo la costa del Golfo del Messico. La citt\u00e0 principale fu Tampico, che divent\u00f2 nel tempo un discreto centro economico. Restarono comunque assoggettati al dominio azteco e non riuscirono ad imporre nessuna delle proprie arti e tecnologie. Erano dei valenti guerrieri, ma non ressero mai il confronto con la quadratura dell'esercito azteco. La struttura e l'architettura delle loro citt\u00e0 fu imponente e maestosa, ma realisticamente pi\u00f9 per motivi di glorificazione divina che per funzionalit\u00e0. La scultura fu simile a quella olmeca per caratterizzazione - figure sacre o regali - e povert\u00e0 dei materiali.\nIn base a numerosi studi, avvalorati anche dall'anomalia del ceppo non-nahuatl del loro idioma, gli Huaxtechi avrebbero viaggiato molto prima di raggiungere le regioni mesoamericane. La lingua huaxteca originale, infatti, non ha radice uto-azteca, ma appartiene alla famiglia delle lingue maya. La teoria \u00e8 stata fortemente avvalorata dai ritrovamenti archeologici di alcune ceramiche lungo le rive del P\u00e1nuco, che gli studiosi fanno riferire a manufatti artistici rinvenuti in regioni maya. Gli Huaxtechi quindi si sarebbero separati dai Maya per raggiungere il nord del Messico non pi\u00f9 tardi dell'anno 1000 a.C.\nI principali siti archeologici huastechi sono:"}
{"id": "497811", "revid": "31094", "url": "https://it.wikipedia.org/wiki?curid=497811", "title": "Huastechi", "text": ""}
{"id": "497812", "revid": "594029", "url": "https://it.wikipedia.org/wiki?curid=497812", "title": "Hessiano", "text": ""}
{"id": "497814", "revid": "1318658", "url": "https://it.wikipedia.org/wiki?curid=497814", "title": "Monastero di Santa Maria di Poblet", "text": "Il monastero di Santa Maria di Poblet \u00e8 uno dei pi\u00f9 importanti complessi monastici d'Europa: nella chiesa del complesso si trovano le tombe di otto sovrani della corona d'Aragona e di sei regine consorti, ed il luogo \u00e8 stato dichiarato patrimonio dell'umanit\u00e0 dall'UNESCO nel 1991.\nStoria e descrizione.\nIl monastero di Poblet \u00e8 situato in Catalogna nel territorio del comune di Vimbod\u00ed i Poblet e a poca distanza da l'Espluga de Francol\u00ed, a circa cento chilometri da Barcellona. Deriva il suo nome dai boschi di pioppi (in latino \"populetum\") della zona. Rientra nel territorio dell'arcidiocesi di Tarragona.\nIl nucleo originario del complesso cistercense risale al XII secolo ma la costruzione di nuovi edifici e strutture ebbe termine solo nel XVIII secolo: ci\u00f2 rende Poblet, dal punto di vista architettonico, un interessante aggregato degli stili eterogenei che in tali secoli si succedettero.\nNotevoli sono gli esempi nel monastero di coesistenza e passaggio dall'originario stile romanico delle costruzioni del XII secolo, a quello gotico degli edifici eretti nei due secoli seguenti.\nUn esempio in tal senso si ha nel chiostro interno del monastero mentre un'immediata evidenza di tale successione di stili architettonici \u00e8 riscontrabile nei quattro campanili del monastero: romanico l'originario, gotico il successivo, rinascimentale il terzo e barocco l'ultimo.\nIl monastero \u00e8 racchiuso in tre recinti circondati da un muro perimetrale e la clausura dei monaci benedettini si svolge oggigiorno all'interno del recinto centrale.\nLa storia del Monastero di Poblet inizi\u00f2 nel 1151 con la donazione, da parte del conte di Barcellona Ramon Berenguer IV, di alcune terre della Conca di Barber\u00e0 ai monaci dell'abbazia francese di Fontfroide, vicino Narbona; gi\u00e0 dal 1153 si ha testimonianza di una comunit\u00e0 monastica pienamente costituita a Poblet. Nel periodo del suo massimo splendore, nel XIV secolo dipendevano dal monastero di Poblet ben sette baronie comprensive di circa sessanta paesi. \nIl potere economico del monastero e la sua importanza si riflessero nella scelta da parte di Pietro IV il Cerimonioso (1336 - 1387) del monastero stesso come pantheon dei sovrani della dinastia.\nA seguito dello scioglimento in tutta la Spagna degli ordini monastici e della chiusura dei monasteri con la confisca delle loro terre, a causa dei decreti di \"desamortizaci\u00f3n\" adottati dal governo di Juan \u00c1lvarez Mendiz\u00e1bal nel 1835, il monastero venne abbandonato in tale anno e per quasi un secolo fu oggetto di saccheggi da parte della popolazione locale. Solo dopo la guerra civile spagnola, nel 1940, la vita monastica fu ripristinata."}
{"id": "497816", "revid": "10473", "url": "https://it.wikipedia.org/wiki?curid=497816", "title": "Monastero di Poblet", "text": ""}
{"id": "497817", "revid": "16066", "url": "https://it.wikipedia.org/wiki?curid=497817", "title": "Frank Ribery", "text": ""}
{"id": "497818", "revid": "10473", "url": "https://it.wikipedia.org/wiki?curid=497818", "title": "Monestir de Poblet", "text": ""}
{"id": "497822", "revid": "697352", "url": "https://it.wikipedia.org/wiki?curid=497822", "title": "New X-Men", "text": "New X-Men \u00e8 una testata fumettistica pubblicata dall'editore statunitense Marvel Comics a partire dal gennaio 2006. Eliminato il sottotitolo \"Academy X\" presente dal suo lancio nel luglio 2004 a opera di Nunzio DeFilippis, Christina Weir (testi) e Randy Green (disegni), al termine del crossover \"House of M\" e come parte dell'evento \"decimazione\" la testata subisce un cambio di team creativo a partire dal n. 20 passando nelle mani di Craig Kyle, Chris Yost (testi) e Mark Brooks (disegni). Dopo il crossover \"Messiah Complex\" la testata chiude con il n. 46 (gennaio 2008) e parte dei suoi personaggi vengono spostati nelle altre testate mutanti come l'effimera \"Young X-Men\" e pi\u00f9 tardi in \"\" e \"Wolverine and the X-Men\".\nBiografia del gruppo.\nCon l'arrivo del nuovo semestre i neo-direttori dello Xavier Institute, Ciclope ed Emma Frost, decidono di introdurre alcune novit\u00e0: gli studenti vengono divisi in squadre, ad ognuno di loro sar\u00e0 dato un nome-in-codice, verranno addestrati e cominceranno a fare esperienza pratica. Prodigy, Elixir, Surge, Wind Dancer e Wallflower sono preoccupati di poter venir separati ma alla fine si ritrovano tutti nella squadra dei Nuovi Mutanti, sotto la direzione di Danielle Moonstar. Con l'aiuto di Emma, Dani riesce a ritrovare Wither e portarlo all'istituto. La prima missione sul campo contro i Satiri finisce con la sconfitta dei Nuovi Mutanti. Arrabbiato per aver perso, Elixir mette in discussione la leadership di Wind Dancer, che da quel momento in poi condivider\u00e0 la guida del gruppo con Prodigy. L'F.B.I. intanto arresta Wither per l'omicidio del padre ed i Satiri, che avevano stretto amicizia con lui in quei giorni, decidono di salvarlo; solo Icarus non \u00e8 d'accordo e avverte i Nuovi Mutanti. Scoperti dagli insegnanti fanno ritorno alla scuola. Dopo il processo Kevin viene scagionato dall'accusa e decide di entrare nei Satiri, mentre il suo posto nei Nuovi Mutanti viene preso da Icarus.\nSquadre.\nI direttori dello Xavier Institute dividono gli studenti con pi\u00f9 di quindici anni, in squadre di sei membri ciascuno. Ogni squadra risponde ad un tutor, che sceglie i nomi in codice dei membri, e partecipa a sessioni di addestramenti sia private che in gruppo. Non tutte le squadre e gli studenti sono stati introdotti in questa serie.\nAdvocates.\nTutor: Rogue, alias Anna Marie. Assorbe la psiche, i poteri e i ricordi di chiunque tocchi.\nChevaliers.\nTutor: Gambit, alias Remy LeBeau. Caricatore d'energia cinetico, agilit\u00e0 e resistenza superumana.\nCorsari.\nTutor: Ciclope, alias Scott Summers. Proiettore energetico oculare.\nExcelsiors.\nTutor: Uomo Ghiaccio, alias Robert \"Bobby\" Drake. Criocineta.\nExemplars.\nTutor: Bestia, alias Henry \"Hank\" McCoy. Aspetto felino, agilit\u00e0, velocit\u00e0 e forza fisica sovrumane.\nNuovi Mutanti.\nI membri di questa squadra sono i protagonisti della serie.\nTutor: Danielle Moonstar. Depotenziata. Telepate proiettiva capace di generare illusioni molto realistiche basandosi sugli incubi e le paure delle sue vittime.\nSatiri.\nI membri di questa squadra sono i principali antagonisti dei Nuovi Mutanti.\nTutor: Emma Frost, telepate con epidermide adamantina.\nSquadrone Alpha.\nTutor: Northstar, alias Jean-Paul Beaubier. Velocit\u00e0 supersonica, volo e resistenza sovrumana.\nTutor sostitutivo: Karma, alias Xi'an \"Shan\" Coy Manh. Possessione mentale.\nPaladins.\nTutor: Shadowcat, alias Kitty Pryde. Intangibilit\u00e0.\nParagons.\nTutor: Wolfsbane, alias Rahne Sinclair. Trasformazione in lupo.\nTutor sostitutivo: Magma, alias Amara Aquilla/Alison Crestmere. Pirocineta.\nSquadra di Tempesta.\nTutor: Tempesta, alias Ororo Munroe. Manipolatrice meteorologica.\nDecimazione.\nAl termine di \"House of M\", dei 182 studenti presenti all'istituto solamente 27 mantengono i loro poteri all'alba della decimazione. Almeno 45 dei depotenziati muoiono nell'esplosione di un bus che lasciava l'istituto, i restanti ritornano dai loro parenti o vengono uccisi nei vari attentati da parte dei nemici degli X-Men. Dei 27 rimasti, Emma decide di riunire i pi\u00f9 capaci, ossia Dust, Elixir, Mercury, Rockslide, Satiro, Surge e X-23 in un'unica squadra addestrandoli come futuri X-Men; nel corso delle loro avventure Anole, Corazza, Gentle, Pixie e Prodigy si uniscono al gruppo.\nAltre versioni.\nHouse of M.\nI New X-Men, divisi fra il New Mutants Leadership Institute e le reclute \"S.H.I.E.L.D.\" della squadra dei Satiri, sono in pessimi rapporti. Nonostante siano membri di due squadre rivali, David Alleyne e Noriko Ashida si frequentano e quando Noriko viene sospesa dalla squadra dei Satiri per non farla partecipare ad una missione che ha lo scopo di uccidere suo padre, terrorista antimutante, chiede aiuto a David per salvarlo. I Nuovi Mutanti scoprono che i terroristi si stanno opponendo ad un programma del governo giapponese chiamato Genesis intenzionato a trasformare i Sapiens in mutanti forzandone l'evoluzione. Impegnati a far fuggire le cavie, difendendoli dagli attacchi delle truppe dell'imperatore Sole Ardente, sono consci che probabilmente moriranno tutti nello scontro."}
{"id": "497826", "revid": "30909", "url": "https://it.wikipedia.org/wiki?curid=497826", "title": "Battle Royal", "text": ""}
{"id": "497827", "revid": "30753", "url": "https://it.wikipedia.org/wiki?curid=497827", "title": "Pay per View", "text": ""}
{"id": "497829", "revid": "298229", "url": "https://it.wikipedia.org/wiki?curid=497829", "title": "Hell in a cell", "text": ""}
{"id": "497830", "revid": "287204", "url": "https://it.wikipedia.org/wiki?curid=497830", "title": "Hell in a Cell Match", "text": ""}
{"id": "497831", "revid": "1305772", "url": "https://it.wikipedia.org/wiki?curid=497831", "title": "Windows NT 3.x", "text": "Windows NT 3.x era la prima serie della famiglia Windows NT, prodotti da Microsoft, dal 1993 al 1995."}
{"id": "497834", "revid": "1123126", "url": "https://it.wikipedia.org/wiki?curid=497834", "title": "Patriarcato (cristianesimo)", "text": "Oggi il patriarcato \u00e8 un gruppo di diocesi ecclesiastiche che fanno riferimento alla sede ed al vescovo che ha il titolo di patriarca. La sede patriarcale sarebbe la diocesi madre, dalla quale sono originate tutte le altre diocesi suffraganee, sia vescovili (eparchie) che arcivescovili (metropolie).\nNell'Impero romano (d'Oriente) i patriarcati corrispondevano ad una \"diocesi imperiale\" o civile. E le diocesi imperiali, dalla riforma di Diocleziano, erano 12, 6 in Oriente e 6 in Occidente. Tuttavia, in Occidente, tali diocesi erano tutte riunite sotto la grande Sede di Roma, cio\u00e8 dal Papa quale unico patriarca dell'Occidente romano. Non solo, ma inizialmente anche delle diocesi della penisola balcanica nel territorio orientale.\nAl di fuori dei confini dell'Impero romano, esistevano dei patriarcati non riconosciuti dalle sedi patriarcali romane (come Babilonia, poi Seleucia-Ctesifonte), la cui successione apostolica continua ancora presso le Chiese orientali (eterodosse).\nLe metropolie anticamente corrispondevano alle \"province romane\", ma oggi solo a regioni ecclesiastiche, in quanto per le vecchie province, cio\u00e8 gli odierni stati, si usa il titolo primaziale od esarcale (primazie ed esarcati).\nSono definite patriarcali sia la diocesi sia la cattedrale che sono sede del patriarcato e del patriarca. La sede patriarcale sarebbe la capitale dell'antica diocesi civile romana: dalla sede prende titolo il vescovo titolare e non viceversa. Oggi non sempre coincide con l'attuale citt\u00e0 capitale di stato, specie se differente da quella antica, a prescindere dalla effettiva residenza del patriarca, che ne conserva la titolarit\u00e0.\nPatriarcati antichi.\nInizialmente (sec. I) i principali centri cristiani della diaspora ebraica nell'Impero romano erano tre: Antiochia, Alessandria e Roma, a parte Gerusalemme nella madrepatria. Le cosiddette tre sedi petrine.\nI patriarcati ufficiali della Chiesa antica poi, con l'aggiunta della nuova capitale e della citt\u00e0 santa, divennero i cinque centri riconosciuti da concilio ed imperatore. Anche se ne esistevano altri non riconosciuti, perch\u00e9 esterni all'Impero od eterodossi.\nPatriarcati moderni.\nComunit\u00e0 o Chiesa ortodossa.\nLe Chiese ortodosse ed orientali oggi sono tutte nazionali. Possono essere solo chiese autocefale oppure anche patriarcali. Ma, caduto l'impero, l'uso nazionale del titolo patriarcale, quindi confuso con quello primaziale (ben distinto in Occidente) dimostra che i vecchi patriarcati sovranazionali sono ormai in crisi.. A favore appunto delle Chiese nazionali, che oggi tendono a sostituirli quali nuovi patriarcati. Anche se gi\u00e0 in passato moltiplicati secondo i diversi riti, sempre per\u00f2 sovranazionali.\nPatriarcati ortodossi in comunione con Costantinopoli\nI patriarcati ortodossi od orientali, secondo relativa precedenza, onorifica o cronologica, sono:\n\"a) patriarcati storici (romani) sovranazionali:\"\n\"b) patriarcati successivi nazionali:\"\nAnticamente anche la penisola Balcanica (dall'Illirico alla Grecia) dipendeva dalla giurisdizione romana, trasferita poi in gran parte a quella costantinopolitana, prima durante le lotte iconoclaste (v. Leone III Isaurico) e poi durante i nuovi imperi slavi. In questa zona infatti, dopo la formazione dei regni e delle chiese slave, nell'alterna competizione tra le due sedi imperiali, si sono poi distaccati i due patriarcati bulgaro e serbo. Divenuti imperi, a seguito di varie guerre vittoriose, ottennero anche il riconoscimento sia imperiale che patriarcale da Costantinopoli Anche se poi entrambi pure soppressi. La Chiesa slava di Kiev e poi di Mosca, \u00e8 invece sorta fuori del territorio imperiale (oltre che costantinopolitano): Come pure per quello georgiano (e armeno), e per quelli recenti bulgaro, serbo e rumeno (in territorio romano, anche se non sempre costantinopolitano).\nPatriarcati ortodossi non in comunione con Costantinopoli\nChiesa cattolica.\nNella Chiesa latina il titolo patriarcale \u00e8 solo onorifico, mentre in Oriente \u00e8 rappresentativo di un particolare o diverso rito. \nLa tradizione latina comunque, a differenza di quella bizantina, ha sempre considerato la Chiesa romana come un'unica comunit\u00e0, con tutto il suo episcopato (v. pure Credo niceno-costantinopolitano), e non una serie di Patriarcati autonomi e federati. Anche a prescindere dalla diversit\u00e0 dei riti.\n\"a) Nell'ambito della Chiesa cattolica, in Occidente ci sono i seguenti 5 patriarcati, tutti di rito romano:\"\n\"b) Nell'ambito della Chiesa cattolica, in Oriente ci sono i seguenti 6 patriarcati, di riti orientali diversi:\"\n\"c) Sono stati invece soppressi:\"\nDal 2006 papa Benedetto XVI ha abbandonato il titolo di patriarca d'Occidente, per la vaghezza che ha acquisito il concetto di Occidente (dopo la fine dell'Impero romano, vecchio e nuovo) o per la sua contrapposizione con i vari patriarchi d'Oriente (circa l'unicit\u00e0 della Chiesa, al di l\u00e0 anche dei patriarcati stessi), mantenendo comunque di fatto il Patriarcato della Chiesa latina, residuo legame canonico con l'Ortodossia orientale, "}
{"id": "497836", "revid": "110157", "url": "https://it.wikipedia.org/wiki?curid=497836", "title": "Buttes", "text": "Buttes (toponimo francese) \u00e8 una frazione di 601 abitanti del comune svizzero di Val-de-Travers, nel distretto di Val-de-Travers (Canton Neuch\u00e2tel).\nStoria.\nFino al 31 dicembre 2008 \u00e8 stato un comune autonomo che si estendeva per 18,20\u00a0km\u00b2; il 1\u00ba gennaio 2009 \u00e8 stato accorpato agli altri comuni soppressi di Boveresse, Couvet, Fleurier, Les Bayards, M\u00f4tiers, Noiraigue, Saint-Sulpice e Travers per formare il nuovo comune di Val-de-Travers.\nInfrastrutture e trasporti.\nButtes \u00e8 servito dall'omonima stazione, capolinea della ferrovia per Travers."}
{"id": "497841", "revid": "1776051", "url": "https://it.wikipedia.org/wiki?curid=497841", "title": "Fiez", "text": "Fiez (, toponimo francese) \u00e8 un comune svizzero di 427 abitanti del Canton Vaud, nel distretto del Jura-Nord vaudois.\nStoria.\nDal suo territorio nel 1844 fu scorporata la localit\u00e0 di Villars-Burquin, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "497843", "revid": "767487", "url": "https://it.wikipedia.org/wiki?curid=497843", "title": "Grandevent", "text": "Grandevent (toponimo francese; informalmente anche Vers-chez-Giroud) \u00e8 un comune svizzero di 232 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "497844", "revid": "767487", "url": "https://it.wikipedia.org/wiki?curid=497844", "title": "AnnaGrace", "text": "Gli AnnaGrace (precedentemente noti come Ian van Dahl), sono un gruppo belga di musica dance, composto in origine da 5 membri.\nLa band ottiene successo con il brano dell'estate del 2001 \"Castles In The Sky\" (in italiano \"Castelli nel cielo\"), che ha scalato le classifiche di tutta Europa. La canzone include la voce della cantante Martine Theeuwen, che pi\u00f9 tardi fu sostituita da Annemie Coenen.\nAltri successi degni di nota sono: \"Try\", \"Reason\", \"Will I?\", \"Secret Love\", inclusi nell'album \"Ace\" (2002), \"Believe\", \"I Can't Let You Go\" e \"Inspiration\", inclusi in \"Lost and Found\" (2004).\nNel 2006 viene pubblicato il singolo \"Just A Girl\".\nNel 2008 la cantante Annemie Coenen e il produttore Peter Luts hanno dato vita a un progetto parallelo chiamato AnnaGrace, sviluppando nuove sonorit\u00e0.\nNel 2011 sono stati pubblicati col nome Ian van Dahl altri quattro singoli intitolati: \"You &amp; Me\", \"My Heart\", \"Driving In My Car\" e \"Black Angel\".\nI produttori Luts e Vervoort fanno anche parte della band Lasgo.\nSingoli.\n\"Will I?\"\n\"Try\"\n\"Castles In the Sky\"\n\"Reason\"\n\"I Can't Let You Go\"\n\"Believe\"\n\"Inspiration\""}
{"id": "497846", "revid": "287204", "url": "https://it.wikipedia.org/wiki?curid=497846", "title": "La C\u00f4te", "text": ""}
{"id": "497847", "revid": "1543377", "url": "https://it.wikipedia.org/wiki?curid=497847", "title": "Armin van Buuren", "text": "Van Buuren ha vinto un gran numero di riconoscimenti, tra cui il primo posto nella classifica \"Top 100 DJs\" stilata da DJ Mag, per quattro anni consecutivi 2007, 2008, 2009, 2010 e ancora nel 2012.. Attualmente occupa la terza posizione della classifica Top100 Djs, stilata da DJ Mag . Nel 2015 ha ricevuto una nomination nella categoria Dance del Grammy Award, grazie alla sua hit mondiale \"This Is What It Feels Like\" che lo porta ad essere il quarto artista trance di sempre ad aver ricevuto una nomination ai Grammy, insieme a Ti\u00ebsto, Paul van Dyk e BT. Dal 2001, trasmette settimanalmente uno show radiofonico chiamato A State Of Trance (ASOT), trasmesso ogni gioved\u00ec dalle 20:00 alle 22:00 in pi\u00f9 di 40 paesi e con un ascolto medio di 30 milioni di persone. \u00c8 uno dei DJ pi\u00f9 conosciuti e affermati grazie anche alla mole degli eventi dove partecipa o \u00e8 protagonista (come ad esempio Armin Only oppure i grandi eventi in vari paesi ogni cinquantesimo episodio di A State Of Trance), alla sua presenza in eventi EDM annuali come Tomorrowland, Ultra Music Festival e Untold Festival e ai suoi DJ sets, sempre prevalentemente incentrati sulla musica Trance.\nBiografia.\nArmin van Buuren nasce a Leida, Paesi Bassi il 25 dicembre 1976 ma cresce a Koudekerk aan den Rijn.\nInizia a fare musica a 14 anni e viene influenzato dal compositore di musica elettronica francese Jean-Michel Jarre.\nConsegue il diploma nel 1995 e studia legge all'Universit\u00e0 di Leida dove torner\u00e0, dopo aver lasciato gli studi per concentrarsi sulla sua carriera musicale, a laurearsi nel 2003.\nInizia a lavorare come DJ in un locale chiamato Club Next, suonando pi\u00f9 set alla settimana della durata di sei o anche pi\u00f9 ore.\nIl 18 settembre 2009, Armin Van Buuren sposa Erika Van Thiel, con cui \u00e8 stato insieme per nove anni. La loro primogenita, Fenna, nasce nel luglio 2011. Il loro secondo figlio, Remy, nasce a fine luglio 2013 e il DJ lo annuncia nella sua performance live sul Main Stage del Tomorrowland il 27 luglio 2013.\nNel 2011, Van Buuren ha ricevuto l'onorificenza Ufficiale dell'Ordine di Orange-Nassau.\nCarriera.\nArmin Van Buuren trova modo di trasferire il proprio equipaggiamento da DJ in un vero studio in cui ha l'occasione di produrre singoli tra i quali \"Touch me\" e \"Communication\" che ben presto scalano le classifiche di tutta Europa. Armin Van Buuren descrive il suo stile musicale come \"liberatorio, euforico, melodico \" collocando lo stesso nella categoria \"uplifting\" della Trance.\nDal marzo 2001 realizza lo show radiofonico \"A State of Trance\", della durata di due ore a settimana, completamente dedicato alla musica Trance, (trasmissione radiofonica mondiale, trasmessa in pi\u00f9 di 40 paesi e riprodotta anche tramite i network informatici) ed \u00e8 stata riconfermata fino a superare i 600 episodi, uno settimanalmente, distribuiti per oltre 12 anni. Il programma \u00e8 trasmesso anche dall'emittente italiana m2o a partire dal 13 settembre 2008. Nel maggio 2007 l'edizione del 250\u00ba episodio \u00e8 stata mandata in onda per una nottata intera in collegamento con le principali radio mondiali del settore. La cosa \u00e8 stata ripetuta anche per celebrare il 450\u00ba episodio, per il quale il collega Sebastian Brandt ha composto un anthem per l'evento, intitolato appunto \"450\".\nIn occasione della UEFA under 21 del 2006, Armin ha suonato nello stadio prima dell'inizio della finale. \"Rush Hour\" infatti \u00e8 stata nominata \"Official Tune of UEFA European Under 21\" e veniva trasmessa prima di ogni partita.\nArmin Van Buuren \u00e8 stato eletto nell'ottobre 2007 Miglior dj al mondo, per la rivista Dj Magazine.\nNel 2008, 2009, 2010 e di nuovo nel 2012 si riconferma miglior dj al mondo.\nIl suo video \"In And Out Of Love\", con la partecipazione di \"Sharon Den Adel\" e distribuito da \"Armada Music\", arriva ad essere il 50\u00b0 video pi\u00f9 visto in assoluto di YouTube nel luglio 2010. Nel 2011 Armin Van Buuren si \u00e8 posizionato al secondo posto (dietro al francese David Guetta) nella classifica stilata dalla rivista Dj Magazine per poi sorpassarlo nuovamente nel 2012.\nNel mese di agosto 2010 ha pubblicato un nuovo singolo, \"Not Giving Up On Love\", in collaborazione con Sophie Ellis-Bextor. Il singolo \u00e8 apripista per l'uscita del nuovo album di Van Buuren, uscito il 10 settembre 2010, \"Mirage\".\nArmin essendo stato eletto miglior DJ dalla rivista Dj Magazine anche per l'anno 2010 ha stabilito un nuovo record di vittorie consecutive.\nNel 2011 sono state svolte le celebrazioni per il 500\u00ba episodio di \"A State Of Trance\" che si sono svolte durante 5 settimane, tra 5 diverse citt\u00e0: Johannesburg, Miami, Buenos Aires, Den Bosch e Sydney.\nInoltre l'evento a \"Den Bosch\" \u00e8 stato il pi\u00f9 grande evento Trance mondiale.\nInvitato dai dirigenti del club \"Space\" di Ibiza, ha partecipato come special guest suonando tracce solo pubblicate sui podcast radio prima dell'evento; nascer\u00e0 il quinto capitolo di Universal Religion: Universal Religion Chapter 5, live from Space Ibiza.\nIl 17 marzo 2013 pubblica il brano \"This Is What It Feels Like\", cantato da Trevor Guthrie; la canzone, che varca la soglia tra il pop e la progressive house, permette ad Armin di raggiungere l'apice del successo, riuscendo ad entrare nelle classifiche internazionali, e a posizionarsi persino nella top 10 della classifica di iTunes negli Stati Uniti, nei Paesi Bassi, in Italia, in Australia, in Norvegia, in Canada e in Austria.\nIl 19 ottobre 2013 si piazza alla seconda posizione nella classifica \"TOP 100 DJS\", della celebre rivista Dj Mag dietro Hardwell.\nIl 18 ottobre 2014 perde una posizione nella classifica \"TOP 100 DJs\", piazzandosi terzo, alle spalle di Hardwell e del duo belga Dimitri Vegas &amp; Like Mike. Al 16 ottobre 2015 occupa la posizione numero 4 nella suddetta classifica. Ora occupa la 3 posizione.\nNel 2015 collabora con Jean Michel Jarre per la realizzazione del brano Stardust contenuto nell'album .\nL'8 maggio 2019 pubblica \"Hoe Het Danst\", il suo primo singolo in lingua olandese, con Marco Borsato e Davina Michelle.\nDurante l'episodio 930 di A State of Trance, Armin van Buuren annuncia la data di uscita del suo nuovo album che si chiamer\u00e0 \"Balance\", previsto per il 25 ottobre 2019."}
{"id": "497851", "revid": "110157", "url": "https://it.wikipedia.org/wiki?curid=497851", "title": "La C\u00f4te-aux-F\u00e9es", "text": "La C\u00f4te-aux-F\u00e9es (toponimo francese) \u00e8 un comune svizzero di 469 abitanti del Canton Neuch\u00e2tel, nel distretto di Val-de-Travers."}
{"id": "497855", "revid": "110157", "url": "https://it.wikipedia.org/wiki?curid=497855", "title": "Sainte-Croix (Svizzera)", "text": "Sainte-Croix (toponimo francese; in tedesco \"Heilig Kreuz\", desueto) \u00e8 un comune svizzero di 4\u00a0912 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nSainte-Croix \u00e8 una localit\u00e0 turistica (villeggiatura estiva e stazione sciistica) sviluppatasi a partire dalla met\u00e0 del XIX secolo.\nInfrastrutture e trasporti.\nSainte-Croix \u00e8 servito dall'omonima stazione, capolinea della ferrovia Yverdon-Sainte-Croix.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "497866", "revid": "1060", "url": "https://it.wikipedia.org/wiki?curid=497866", "title": "Decano del collegio dei cardinali", "text": ""}
{"id": "497867", "revid": "34928", "url": "https://it.wikipedia.org/wiki?curid=497867", "title": "Monofisiti", "text": ""}
{"id": "497868", "revid": "1060", "url": "https://it.wikipedia.org/wiki?curid=497868", "title": "Decano del Sacro Collegio", "text": ""}
{"id": "497870", "revid": "1060", "url": "https://it.wikipedia.org/wiki?curid=497870", "title": "Decano del Sacro Collegio dei cardinali", "text": ""}
{"id": "497871", "revid": "1060", "url": "https://it.wikipedia.org/wiki?curid=497871", "title": "Decano del Collegio dei Cardinali", "text": ""}
{"id": "497872", "revid": "1543377", "url": "https://it.wikipedia.org/wiki?curid=497872", "title": "Kimberly Peirce", "text": "Ha diretto il film \"Boys don't cry\" (1999) per il quale Hilary Swank ha vinto il premio Oscar. Nel 2007 ha diretto un'altra pellicola basata su una storia vera, \"Stop-Loss\" con protagonista Ryan Phillippe. Ultimamente ha diretto \"Lo sguardo di Satana - Carrie\", remake del film di Brian De Palma \"Carrie, lo sguardo di Satana\", con Chlo\u00eb Moretz e Julianne Moore.\nBiografia.\nPeirce \u00e8 nata l'8 settembre 1967 a Harrisburg, in Pennsylvania, da Sherry e Robert A. Peirce (originariamente Materazzi), proprietario di una societ\u00e0 di costruzioni. Quando Peirce aveva tre anni, si trasfer\u00ec a New York City, e all'et\u00e0 di undici anni si trasfer\u00ec a Miami, in Florida, dove alla fine si diplom\u00f2 alla Miami Sunset Senior High School.\nCarriera.\nMentre frequentava l'Universit\u00e0 di Chicago, Peirce si trasfer\u00ec per due anni a Kobe, in Giappone, lavorando come fotografa e insegnando inglese, trasferendosi poi a New York per lavorare come fotografa alla rivista \"Time\" sotto la guida del fotogiornalista Alfred Eisenstaedt. Torn\u00f2 poi all'Universit\u00e0 di Chicago per laurearsi in letteratura inglese e giapponese.\nPeirce si iscrive poi all'Universit\u00e0 di Columbia, per ottenere un diploma MFA in Cinema. Alla Columbia, nel 1994, Peirce complet\u00f2 \"The Last Good Breath\", un cortometraggio sperimentale su due amanti infelici coinvolti in una guerra mondiale nella quale mentre un amante vive sempre, l'altro muore sempre. Il corto \u00e8 stato proiettato nella sezione \"Pardi di domani\" al Locarno International Film Festival..\nBoys Don't Cry.\nDurante gli studi alla Columbia, mentre lavorava alla sua tesi, un film sulla vita di una donna soldato durante la guerra civile americana, Peirce lesse un articolo pubblicato sul \"Village Voice\" article relativo alla vicenda di Brandon Teena, trasgender FtM del Nebraska, brutalmente stuprato e assassinato dopo la scoperta della sua identit\u00e0 di genere. Messo da parte il soggetto della sua tesi originaria, Peirce si rec\u00f2 in Nebraska, a Falls City, conducendo ricerche e facendo interviste alle persone coinvolte nella vicenda, come Lana Tisdale (fidanzata di Brandon) e la madre di Lana. Assistette anche al processo per omicidio dei due sospettati. Il risultato fu un cortometraggio realizzato nel 1995 per la sua tesi di laurea. Nominato dalla facolt\u00e0 di Columbia per il Princess Grace Award, ottenne un Astrea Production Grant.\nDopo che la produttrice cinematografica Christine Vachon vide una versione del cortometraggio, Vachon e Peirce iniziarono a lavorare sul film. Al fine di finanziare la scrittura e lo sviluppo del film, Peirce fece vari lavori, assistente legale e proiezionista; ricevette una sovvenzione della New York Foundation for the Arts ; ottenne l'aiuto del Sundance Institute's Filmmakers, Writers and Producers Labs nel 1997.\nPeirce complet\u00f2 il film nel 1999. Alla sua uscita, \"Boys Don't Cry\" divenne uno dei film pi\u00f9 acclamati e discussi dell'anno, proiettato ai festival cinematografici di Venezia, Toronto e New York. La pellicola, le sue interpreti e la regista hanno ottenuto molti riconoscimenti, tra i quali l'Oscar come miglior attrice Oscar, il Golden Globe e l'Independent Spirit Award e molti altri premi per la star del film, Hilary Swank. Chlo\u00eb Sevigny \u00e8 stata nominata come migliore attrice non protagonista al premio Oscar e al Golden Globe e ha vinto l'Independent Spirit Award e molti altri premi per il ruolo di Lana Tisdale. Il film ha ricevuto il premio della Critica internazionale come miglior film sia al London che allo Stockholm Film Festival, il Satyajit Ray Foundation Award per il miglior lungometraggio d'esordio al London Film Festival, ed \u00e8 stato nominato \"Best American Feature\" da Janet Maslin. Peirce ha vinto il premio come miglior regista d'esordio assegnato dal National Board of Review e come miglior regista dalla Boston Society of Film Critics.\nAltri film al cinema e in tv.\nNel 2005, ispirata alle storie della vita reale di soldati americani, incluso suo fratello, combattenti in Iraq e tornati a casa, Peirce inizi\u00f2 a lavorare sul progetto cinematografico \"Stop-Loss\" Peirce ha girato il paese intervistando i soldati sulle loro esperienze e ha lavorato con il romanziere e sceneggiatore Mark Richard per trasformare la ricerca in una sceneggiatura.\nUscito nel 2008, Stop-Loss ha ricevuto recensioni positive dalla critica.\nPeirce ha diretto un remake del film horror del 1976 remake, proiettato a partire dal 18 ottobre 2013. Interpretato da Chlo\u00eb Grace Moretz nel ruolo principale e con Julianne Moore e Ansel Elgort in ruoli secondari. Il film ha vinto nel 2014 il People's Choice Award for Favorite Horror Movie.\nKimberly Peirce ha diretto episodi di American Crime di John Ridley, Halt e Catch Fire and Turn di AMC, Manhattan di WGN, A&amp;E History Channel di Bill Broyle Sei, I Love Dick di Jill Soloway e Dear White People di Justin Simien."}
{"id": "497873", "revid": "1060", "url": "https://it.wikipedia.org/wiki?curid=497873", "title": "Cardinale decano", "text": ""}
{"id": "497874", "revid": "1060", "url": "https://it.wikipedia.org/wiki?curid=497874", "title": "Decano del Collegio Cardinalizio", "text": ""}
{"id": "497877", "revid": "1993636", "url": "https://it.wikipedia.org/wiki?curid=497877", "title": "George Alfred Henty", "text": "Tra i suoi romanzi pi\u00f9 famosi si ricordano \"The Young Buglers\" (1880), \"With Clive in India\" (1884) e \"Wulf the Saxon\" (1895).\nBiografia.\nEbbe un'infanzia caratterizzata da cagionevole salute, tale da costringerlo a letto per molto tempo.\nDurante i frequenti periodi di malattia divenne cos\u00ec un avido lettore, sviluppando una vasta gamma di interessi che continu\u00f2 a coltivare in et\u00e0 adulta.\nHenty studi\u00f2 alla scuola di Westminster e successivamente al Gonville and Caius College di Cambridge, dove mostr\u00f2 notevoli abilit\u00e0 sportive.\nLasci\u00f2 molto presto l'universit\u00e0, senza completarla, per andare a lavorare, quando ebbe inizio la guerra di Crimea, come volontario presso l'ospedale militare. Dal fronte pot\u00e9 osservare e testimoniare le atrocit\u00e0 della guerra che i militari britannici si trovavano a combattere.\nLe sue lettere alla famiglia erano delle chiare testimonianze di quanto avveniva in Crimea. Suo padre ne fu colpito in tale maniera che decise di trasmetterle al giornale \"Morning Advertiser\", che le pubblic\u00f2. Ebbe inizio cos\u00ec, quasi per caso, la sua carriera di corrispondente di guerra.\nPoco prima di lasciare l'esercito col grado di capitano nel 1859, spos\u00f2 Elizabeth Finucane; la coppia ebbe quattro figli. Elizabeth mor\u00ec nel 1865 dopo una lunga malattia e, poco dopo la sua morte, Henty inizi\u00f2 a scrivere articoli per lo \"Standard\".\nNel 1866, il giornale lo invi\u00f2 come corrispondente speciale della Guerra austro-prussiana in Italia, dove incontr\u00f2 Giuseppe Garibaldi. Poi Henty pass\u00f2 a occuparsi della spedizione punitiva inglese contro l'Abissinia (1868), della Guerra franco-prussiana (1870-1871), della terza guerra anglo-Ashanti (1874), della terza guerra Carlista in Spagna (1872-1876) e della guerra turco-serba (1876-1878). \nNel 1880 divenne direttore del settimanale per ragazzi \"The Union Jack\", sostituendo il suo fondatore William Henry Giles Kingston, ritiratosi a causa di gravi condizioni di salute che lo porteranno, poco dopo, alla morte.\nIl caso letterario di Giovanni di Gamala.\nHenty \u00e8 il creatore di Giovanni di Gamala, che appare nel suo libro \"For the Temple\" (1888). L'autore sostiene nella prefazione che Giovanni di Gamala \u00e8 una sua creazione letteraria.\nA inizio del XXI secolo Luigi Cascioli fonda sul fatto della sua esistenza il suo libro \"La favola di Cristo\"."}
{"id": "497878", "revid": "1652635", "url": "https://it.wikipedia.org/wiki?curid=497878", "title": "Taser", "text": "Il taser (acronimo dell'inglese \"Thomas A. Swift's Electric Rifle\", \"fucile elettrico di Thomas A. Swift\"), chiamato anche pistola elettrica o storditore elettrico, \u00e8 un dispositivo classificato come arma non letale che fa uso dell'elettricit\u00e0 per impedire il movimento del soggetto colpito facendone contrarre i muscoli.\nIl nome deriva dal romanzo del 1911 \"Tom Swift and His Electric Rifle\" di Victor Appleton ed \u00e8 un marchio depositato dalla societ\u00e0 che produce questi apparecchi, la Axon, in origine chiamata TASER International Inc..\nStoria.\nIl dispositivo \u00e8 stato ideato nel 1969 da Jack Cover, ma i modelli che permettono l'immobilizzazione totale di una persona sono stati progettati solo a partire dal 1998.\nL'arma \u00e8 stata inserita dall'ONU nella lista degli strumenti di tortura e nel 2018 secondo Amnesty International sarebbe stata responsabile di centinaia di morti nei soli Stati Uniti d'America, \nFunzionamento.\nQuando viene azionato, il taser spara due elettrodi posti su dei piccoli dardi con traiettorie non parallele, in modo da aumentare la distanza, dato che l'efficacia \u00e8 maggiore quanto pi\u00f9 i dardi sono distanti tra loro. Questi dardi sono collegati tramite dei fili elettrici al resto del dispositivo, il quale, una volta che i dardi hanno colpito il bersaglio, produce attraverso di essi una scarica ad alta tensione e bassa intensit\u00e0 di corrente, rilasciata in brevissimi impulsi, che immobilizza il soggetto. Entrambi i dardi devono colpire il bersaglio ma non \u00e8 necessario che attraversino i vestiti. \u00c8 possibile toccare un soggetto colpito da taser senza venire paralizzati a propria volta, in quanto l'elettricit\u00e0 segue sempre il percorso pi\u00f9 breve possibile tra i due elettrodi.\nNel mondo.\nItalia.\nPer la legge italiana il taser \u00e8 considerato arma propria ma non arma da fuoco e per importarlo ed impiegarlo serve un'apposita licenza. Le pistole elettriche possono essere vendute dagli armieri a persone con porto d'armi ma non possono essere portate per nessun motivo. Una circolare del Ministero dell'interno del 1997 ha chiarito l'utilizzo e l'acquisto di tali strumenti, che necessitano di particolari autorizzazioni.\nIl 4 ottobre 2018 il Ministero dell'Interno, all'epoca guidato da Matteo Salvini (governo Conte I), ha varato un decreto legge, poi convertito in legge il 1\u00ba dicembre 2018, che ha introdotto l'utilizzo del dispositivo in via sperimentale da parte dell'Arma dei Carabinieri, della Guardia di Finanza e della Polizia di Stato in 12 citt\u00e0: Milano, Napoli, Genova, Torino, Bologna, Firenze, Palermo, Catania, Padova, Caserta, Reggio Emilia e Brindisi.. Al termine del periodo di sperimentazione, iniziato operativamente nel settembre 2018, si \u00e8 proceduto con la formazione, arrivando a consegnare i dispositivi a tutte le pattuglie di Polizia, Carabinieri e Guardia di Finanza operative sul territorio nazionale ed anche alla polizia locale di alcune citt\u00e0. Il modello di taser dato in dotazione alle forze di pubblica sicurezza italiane \u00e8 in grado di lanciare due cariche e di emettere archi elettrici visibili anche senza sparare; gli agenti che li portano devono mostrarli prima di utilizzarli e sono tenuti a contattare i soccorsi sanitari dopo l'immobilizzazione di un soggetto tramite taser.\nA gennaio 2020 il governo Conte II approva l'uso del taser come \"arma di ordinanza\" per le Forze dell'Ordine.\nA luglio 2020 il Ministero dell'Interno, allora guidato da Luciana Lamorgese (governo Conte II), sospende con una circolare ministeriale l'impiego dei taser, poich\u00e9 non avrebbero superato alcune \"prove balistiche\" previste.\nPortogallo.\nNel novembre 2007 l'ONU ha equiparato l'uso di taser ad una forma di tortura e ne ha sconsigliato l'acquisizione alle forze di polizia portoghesi.\nRepubblica di San Marino.\nNella Repubblica di San Marino il taser \u00e8 in dotazione dal 2014 ai tre corpi di polizia: Gendarmeria, Guardia di Rocca e Polizia Civile. Ad oggi risulta che gli operatori di Polizia sammarinese abbiano utilizzato lo strumento per immobilizzare soggetti nelle fase di arresto, senza alcuna problematica.\nStati Uniti d'America.\nNegli USA il taser \u00e8 largamente impiegato dalle forze di polizia. A livello federale vengono inoltre commercializzati anche modelli espressamente pensati per la difesa personale. Amnesty International ha denunciato che negli Usa, dal 2001 all'agosto 2008, sono morte 334 persone dopo essere state colpite da taser. Medici e magistrati sono giunti alla conclusione che nel 50 per cento dei casi i taser abbiano causato direttamente o contribuito a causare la morte. In almeno sei casi mortali, i taser sono stati utilizzati su persone che avevano problemi di salute in fase acuta, tra cui un medico che aveva avuto un incidente con la propria automobile, andata distrutta, nel corso di una crisi epilettica, che \u00e8 morto dopo essere stato ripetutamente colpito da un taser sul ciglio della strada dove, stordito e confuso, non riusciva a obbedire ai comandi di un agente. Secondo un'indagine pi\u00f9 recente condotta dall'Agenzia Reuters, dal 2000 al 2017 negli Usa sarebbero oltre i decessi causati, direttamente o indirettamente, dall'impiego del taser da parte della forze di polizia.\nDibattito e contestazioni.\nLa ditta TASER International (oggi Axon), nel 2010 ha affermato che i taser non hanno mai causato decessi.\nUno studio svolto dalla \"Wake Forest University School of Medicine\" per conto del National Institute of Justice, agenzia del Dipartimento di Giustizia degli Stati Uniti, nel 2010 esamin\u00f2 casi di individui colpiti da taser riferendo che in nessun caso questo era stato causa di morte. Secondo lo studio il 99,7% dei colpiti non aveva riportato danni o aveva subito danni leggeri (lividi, sbucciature), mentre solo il rimanente 0,3% dovette ricevere cure ospedaliere per le ferite causate dalla caduta dei soggetti seguita allo shock elettrico.\nTuttavia, gi\u00e0 nel novembre 2007, anche in conseguenza della morte di una persona in Canada (la terza nell'arco di un mese) sull'uso di questo tipo di arma si sono appuntate dure critiche da parte di fonti autorevoli e, soprattutto, indipendenti, come l'ONU ed Amnesty International, che ne ha chiesto il ritiro.\nUno studio del 2008 commissionato dalla Canadian Broadcasting Corporation ha determinato che il 10 per cento dei 41 taser esaminati sprigionava pi\u00f9 corrente di quella dichiarata dal produttore, mettendo quindi in luce la necessit\u00e0 di altre verifiche e test indipendenti su queste armi.\nNel 2011, una ricerca della University of California di San Francisco ha sollevato seri dubbi sull'affidabilit\u00e0 degli studi pubblicati sugli effetti del taser per la salute, rilevando come circa la met\u00e0 di essi fosse stata finanziata da TASER International (oggi Axon) o scritta da autori collegabili alla stessa azienda.\nUn recente studio della University of Cambridge, condotto sulla City of London, ha rilevato che l'uso della forza da parte della polizia dotata di taser \u00e8 aumentato del 48%, e che gli agenti visibilmente dotati dello strumento sono maggiormente esposti alle aggressioni rispetto a quelli disarmati."}
