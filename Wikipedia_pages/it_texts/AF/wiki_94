{"id": "512918", "revid": "124538062", "url": "https://it.wikipedia.org/wiki?curid=512918", "title": "Alessandro Farnese il Giovane", "text": "Passato alla storia con l'appellativo di \"Gran Cardinale\", fu un uomo colto e un grande mecenate.\nGiovinezza.\nAlessandro, il primogenito dei cinque figli di Pier Luigi Farnese e Gerolama Orsini di Pitigliano, nacque nel castello di Valentano. La famiglia lo destin\u00f2 immediatamente alla carriera ecclesiastica. Alessandro inizi\u00f2 i suoi studi a Parma e, in seguito, si trasfer\u00ec presso il collegio \"Ancarano\" di Bologna, dove fu mandato insieme al fratello Ottavio per apprendere le materie letterarie, giuridiche e teologiche.\nCardinale.\nIl 18 dicembre 1534, a soli quattordici anni, fu creato cardinale dal nonno Paolo III, da poco asceso al soglio di Pietro, insieme al cugino sedicenne Guidascanio Sforza, figlio di Costanza Farnese, sorella di Pier Luigi, e del conte Bosio II Sforza di Santa Fiora. Il giovane Alessandro ricevette la berretta rossa dalle mani del cardinale Del Monte, il futuro Giulio III. Dopo la nomina cardinalizia il papa gli volle assegnare come precettore Marcello Cervini, un giovane prete che si insedi\u00f2 a Palazzo Farnese. Fino alla nomina del cardinale Nicol\u00f2 Caetani di Sermoneta \u00e8 stato il porporato italiano pi\u00f9 giovane.\nNell'agosto del 1535, in seguito alla morte del cardinale Ippolito de' Medici, Alessandro fu nominato Vicecancelliere della Chiesa, succedendo nella carica e in tutti i benefici al deceduto. Senza cessare di appartenere all'ordine dei cardinali diaconi, cambi\u00f2 il proprio titolo da Sant'Angelo in Foro Piscium a quello di San Lorenzo in Damaso. Dopo questa promozione, il papa affianc\u00f2 a Marcello Cervini Bernardino Maffei, un poeta e collezionista di medaglie, delle quali si serviva per le sue lezioni di storia.\nIn questo periodo ebbe un contrasto con Carlo V, per l'affidamento della diocesi di Ja\u00e9n, assegnatagli alla morte del cardinale Esteban Gabriel Merino, arcivescovo di Bari e protetto dell'Imperatore, che avrebbe preferito un suo candidato. La contesa dur\u00f2 fino al 1536, quando Alessandro scambi\u00f2 il vescovado di Ja\u00e9n con quello di Monreale, la cui rendita valeva 15.000 scudi l'anno. Le sue rendite, dieci anni dopo, erano stimate in 60.000 scudi. Nel 1538 lavor\u00f2 quale \"cardinal nipote\" presso la segreteria di Paolo III, coadiuvato prima da Marcello Cervini, suo segretario, e poi da Niccol\u00f2 Ardinghelli, Girolamo Dandini e Bernardino Maffei.\nSi occup\u00f2 della lega antiturca e coordin\u00f2 la preparazione del viaggio di Paolo III a Nizza, per cercare di ricomporre la guerra tra l'imperatore Carlo V ed il re di Francia Francesco I, arrivando addirittura a proporre, nel giugno 1539, un matrimonio tra l'imperatore, da poco rimasto vedovo, e Margherita, figlia del re di Francia.\nFinch\u00e9 Paolo III rimase in vita, segu\u00ec sempre con molto interesse la politica vaticana, soprattutto la questione luterana, anche se non ebbe mai un'autonomia decisionale. Nel 1546, insieme al fratello Ottavio, partecipava, come legato pontificio presso Carlo V, alle guerre smalcaldiche.\nCrisi a Parma.\nDopo l'uccisione del padre, Pier Luigi, si apr\u00ec la questione del ducato di Parma, che Paolo III voleva tornasse alla Chiesa per evitare che Carlo V se lo arrogasse, ma il nipote Ottavio lott\u00f2 duramente per i suoi diritti. Fu un duro colpo per il papa ottantunenne, che si dovette allettare. Alessandro, credendo ad una fine imminente, adott\u00f2 le misure che consigliavano le circostanze. Fece chiudere le porte di Roma in modo da avere il monopolio sulle informazioni che uscivano dalla citt\u00e0 e fece ingiungere al legato pontificio a Parma di consegnare la citt\u00e0 ad Ottavio.\nCamillo Orsini, comandante della piazza di Parma per conto del papa, venendo a sapere della vacanza rispose che aveva ricevuto Parma da un papa e l'avrebbe lasciata solo dietro ordine di un altro papa, ordine che venne impartito da Giulio III come ringraziamento dell'aiuto ricevuto in conclave. Il nuovo pontefice assegn\u00f2 al duca anche 2.000 scudi l'anno come corrispettivo per il suo incarico di Gonfaloniere. Per\u00f2 Piacenza e tutto il territorio del ducato fino al fiume Taro rimasero nelle mani dell'imperatore Carlo V e solo nel 1556, con l'accordo stipulato a Gand, il duca Ottavio li riebbe da Filippo II di Spagna, succeduto al padre Carlo sul trono di Spagna e di Milano.\nNel 1551 Alessandro fu inviato da Giulio III presso il fratello Ottavio con l'incarico di convincerlo a restituire il suo ducato. Ma Alessandro decise di disubbidire al papa e, per restare fuori portata, si rifugi\u00f2 a Palazzo Vecchio di Firenze, presso Cosimo de' Medici, rimanendo lontano dalla corte papale per pi\u00f9 di un anno. Il papa, furioso per la disobbedienza dei Farnese, fece sequestrare la Diocesi di Monreale ed i mobili di Palazzo Farnese, che vennero venduti per 30.000 scudi. L'8 giugno di quell'anno Giulio III dichiar\u00f2 guerra ai recalcitranti. Le operazioni militari andarono male e cos\u00ec gli ordini del papa si trasformarono in riappacificazione con il figliol prodigo e restituzione di tutti i beni ai Farnese. Alessandro fece ritorno a Roma nel giugno 1552.\nFrancia e ritorno.\nDopo questo episodio, il cardinale si rec\u00f2 alla corte di Enrico II di Francia. Qui ricevette il vescovado di Grenoble e la promessa di altri benefici vacanti, fino al raggiungimento della rendita di 40.000 scudi. Durante la sua permanenza fu alloggiato in un appartamento nel Castello di Saint-Germain-en-Laye. Per sdebitarsi del trattamento di favore che riceveva a corte Alessandro concesse agli ambasciatori del re presso la Santa Sede le case che la famiglia possedeva a Roma. Ritorn\u00f2 in Italia, dietro insistenza del papa, nell'estate del 1554.\nFu proprio al rientro dalla Francia che Alessandro ebbe il momento di maggior disponibilit\u00e0 finanziaria, grazie alle numerose entrate provenienti dalle varie diocesi di cui era investito. Nel 1556 la sua vita fu allietata dalla nascita della figlia Clelia, avuta forse dalla duchessa francese Claude De Beaune. L'infante venne affidata alla zia Vittoria Farnese, duchessa di Urbino, dove fu educata insieme alla cugina Lavinia della Rovere. Negli anni sessanta, a Roma, fece amicizia col celebre medico Girolamo Mercuriale, che Alessandro Farnese ospit\u00f2 e che proprio in casa sua pare aver composto il suo famoso \"De arte gymnastica\".\nNel 1568 fece costruire la chiesa del Ges\u00f9, iniziata sotto la direzione di Jacopo Barozzi detto il Vignola, e terminata da Giacomo Della Porta, che divenne architetto capo dopo la morte del Vignola stesso. Nel 1570 Clelia si spos\u00f2 con Gio Giorgio Cesarini, da cui ebbe un figlio, Giuliano. Alessandro le fece sposare in seconde nozze Marco III Pio di Savoia. Il matrimonio venne celebrato a Caprarola il 2 agosto 1587.\nNel 1564, su progetto del Vignola, fece realizzare gli \"Horti Farnesiani\", autentici giardini delle meraviglie sorti sulle rovine del Palatino, dove alle rovine della Roma imperiale si aggiungevano voliere, prati, boschetti e sentieri. In quel luogo erano soliti riunirsi i membri dell'Accademia della Virt\u00f9, fondata da Claudio Tolomei. Nel 1574 pose mano al completamento della parte posteriore di Palazzo Farnese, divenuto pi\u00f9 un museo che un'abitazione, poich\u00e9 vi erano conservate tutte le collezioni d'arte di famiglia.\nNel 1575 Alessandro fece portare a termine quello che si pu\u00f2 considerare un capolavoro del Rinascimento: Palazzo Farnese di Caprarola. Il cardinale, amante della campagna, volle questa splendida villa per potersi ritirare con gli amici vicino a Roma, senza dover raggiungere Gradoli o Capodimonte nel ducato di Castro. In questa residenza lavorarono artisti del calibro del Vignola, che succedette ad Antonio da Sangallo il Giovane, autore del progetto originario, i pittori Taddeo e Federico Zuccari, Jacopo Zanguidi detto il Bertoja, Giovanni De Vecchi, Raffaellino da Reggio e Antonio Tempesta.\nNel 1579, infine, acquist\u00f2 la Farnesina, la residenza fatta progettare nel 1508 da Agostino Chigi, il maggior banchiere italiano dell'epoca. La villa era ornata da dipinti di Raffaello, del Sodoma, di Giulio Romano e di Sebastiano del Piombo. Tra il 1582 e il 1584 fece costruire la chiesa di Santa Maria Scala Coeli, presso l'Abbazia delle Tre Fontane, progettata da Giacomo della Porta. La ricchezza che Alessandro aveva accumulato, grazie alle rendite legate ai numerosi titoli connessi al suo cardinalato, gli permise di commissionare ai pi\u00f9 grandi artisti dell'epoca, opere architettoniche, miniature, gioielli e affreschi.\nSi fece ritrarre da Tiziano e fu un grande collezionista di monete antiche e gioielli. Divent\u00f2 amico del famoso miniaturista Giulio Clovio, che realizz\u00f2 il \"Libro d'ore Farnese\" (compendio di testi devozionali) e il \"Lezionario Townely\" (di analogo contenuto). Persino Giorgio Vasari lavor\u00f2 per lui, realizzando nel palazzo della Cancelleria di Roma, un ciclo di affreschi celebrativi su Paolo III. \"Le Vite\" del Vasari furono proprio scritte su suggerimento del cardinale e dei suoi amici Paolo Giovio, Annibale Caro, Francesco Maria Molza e Romolo Quirino Amaseo.\nIn virt\u00f9 del suo legame con i Gesuiti, e per la sua ambizione di essere eletto Papa, costru\u00ec e restaur\u00f2 molti edifici religiosi. Fece ristrutturare dal Vignola la basilica di San Lorenzo in Damaso, commissionando gli affreschi della navata a Giovanni De Vecchi, Niccol\u00f2 Circignani e al Cavalier d'Arpino. La pala d'altare fu eseguita da Taddeo e Federico Zuccari. Restaur\u00f2 e fece affrescare la Cattedrale di Monreale, l'Abbazia di Grottaferrata, e quella di Farfa.\nMorte del Gran Cardinale.\nIl 28 febbraio 1589 fu colpito da un ictus e mor\u00ec. Il 2 marzo, in esecuzione delle sue volont\u00e0 testamentarie, venne tumulato nella chiesa del Ges\u00f9. Al suo funerale erano presenti 42 cardinali.\nDiscendenza.\nDa una donna, la cui identit\u00e0 \u00ab\u00e8 avvolta nel pi\u00f9 impenetrabile silenzio\u00bb (forse Claude de Beaune de Samblan\u00e7ay, forse una lavandaia romana ), ebbe una figlia illegittima:\nSuccessione apostolica.\nLa successione apostolica \u00e8:"}
{"id": "512919", "revid": "1311973", "url": "https://it.wikipedia.org/wiki?curid=512919", "title": "Askr ed Embla", "text": "Nella mitologia norrena, Askr ed Embla (in norreno, rispettivamente \"frassino\" e \"olmo\") furono i primi esseri umani creati dagli d\u00e8i, figure analoghe ad Adamo ed Eva, ma non vi sono connessioni fra le rispettive culture.\nOdino e i suoi fratelli, V\u00e9 e V\u00edli, crearono, secondo la cosmogonia norrena, i nove mondi. \nPresero rispettivamente due ceppi, un Frassino e un Olmo, da una spiaggia. Da esse crearono due figure umane, in cui Odino infuse il soffio vitale, V\u00edli lo spirito e le emozioni, ed infine V\u00e9 i sensi e la parola.\nAlcuni sostengono che, assieme a Odino, non furono Vili e V\u00e9 a crearli ma che essi fossero in realt\u00e0 H\u0153nir e L\u00f3\u00f0urr (si dice anche che questi fossero altri nomi con cui erano conosciuti i suoi fratelli) o addirittura Freyr e Loki, o che questi due erano semplicemente due personificazioni del carattere di Odino.\nAskr, l'uomo, ed Embla, la donna, furono i progenitori della razza umana. Vissero a Mi\u00f0gar\u00f0r."}
{"id": "512922", "revid": "1782831", "url": "https://it.wikipedia.org/wiki?curid=512922", "title": "Il paese dei campanelli", "text": "Il paese dei campanelli \u00e8 un'operetta in tre atti scritta da Carlo Lombardo con la musica di Lombardo e Virgilio Ranzato.\nFu composta nel 1923 ed and\u00f2 in scena con successo il 23 novembre di quello stesso anno al Teatro Lirico di Milano diretta dal compositore con Lina Di Sambon, Dina Evarist, Piero Zacchetti, Riccardo Massucci e Carlo Rizzo.\nAl Teatro La Fenice di Venezia il 16 febbraio 1924 la Primaria Compagnia d'operette Carlo Lombardo mette in scena con successo la prima rappresentazione diretta da Domenico Lombardo con Lina Di Sambon e nel 1927 la Compagnia dei Grandi Spettacoli d'Arte Operettistica con Ines Lidelba, Nella De Campi e Nuto Navarrini.\nLa Compagnia di Gennaro Gaudiosi porta il titolo al Teatro Petruzzelli di Bari il 30 ottobre 1924 ed a Taranto il 5 novembre dello stesso anno al Politeana Alhambra con la soubrette Cettina Bianchi.\nAl Teatro Reinach di Parma va in scena il 22 aprile 1925 per la Compagnia di operette e opere comiche della casa musicale ISAPLIO.\nNel 1940 avvenne la prima rappresentazione nel Teatro Vittorio Emanuele I di Torino.\nFa parte del repertorio operettistico italiano e viene spesso rappresentata anche all'interno dei \"cartelloni\" dei principali teatri a fianco delle opere liriche maggiori.\nI personaggi principali dell'operetta sono il comandante dei marinai, Hans, sempre intento a tenere sotto controllo l'attendente pasticcione La Gaffe, il borgomastro del paese e la moglie Pomerania (la donna pi\u00f9 brutta del villaggio), la romantica Nela e l'avvenente Bon Bon, amiche di Pomerania.\nPer il Teatro Verdi (Trieste) \u00e8 andata in scena la prima volta nel 1953 nel Castello di San Giusto con Anna Campori, Edda Vincenzi ed Elvio Calderoni diretti da Cesare Gallino. In seguito andr\u00e0 in scena nel Teatro Stabile Politeama Rossetti nel 1970 e nel 1975 con Aurora Banfi, Elena Baggiore, Graziella Porta, Adriana Innocenti, Gino Taddei e Sandro Massimini e nel Teatro Lirico Giuseppe Verdi nel 1997 con Federica Bragaglia ed Ariella Reggio e nel 2007 con Silvia Dalla Benetta e Maurizio Micheli con la regia di Maurizio Nichetti.\nEsiste anche una prosa RAI dell'11 dicembre 1954, con Arturo Bragaglia, Lola Braccini e regia di Silverio Blasi.\nL'intreccio.\nL'intreccio \u00e8 molto semplice e ruota intorno ad una vicenda di incroci multipli di coppie, peraltro trattata con leggerezza e bonaria ironia.\nNella localit\u00e0 - governata da un borgomastro e consiglieri comunali creduloni - le abitazioni hanno sopra la porta un campanello magico inattivo da sempre ma che per motivi misteriosi secondo una leggenda potrebbe suonare nel caso in cui all'interno della casa l\"'angelo del focolare\" cadesse nella tentazione di compiere un adulterio.\nLe cose si complicano quando al porto approda una nave di aitanti marinai, presto conquistati dalle signore del villaggio allietate dalla novit\u00e0. I campanelli cominciano a fare il loro dovere, allertando la popolazione maschile che potr\u00e0 a sua volta rifarsi quando, con un'altra nave, e in conseguenza di uno sciagurato equivoco, giungeranno in paese le mogli dei marinai le quali, prima di riprendersi i maritini, potranno ripagarli di egual moneta concedendosi una \"vacanza di distrazione\" con gli abitanti del luogo. Lo scampanell\u00eco, a quel punto, sar\u00e0 totale ma, come in ogni operetta che si rispetti, la quadratura del cerchio e il lieto fine - complice la languidezza della musica - sono dietro l'angolo, appena prima del calar del sipario.\nTrama.\nL'operetta \u00e8 ambientata in un paesino in Olanda in cui su ogni tetto sono posti dei campanelli; secondo una leggenda, questi sarebbero \u201cle guardie\u201d del focolare domestico e inizierebbero quindi a suonare nel momento in cui una donna si appresti a tradire il marito.\nAtto I.\nNel villaggio sono subito messi in evidenza tre personaggi con le rispettive mogli: \n-Attanasio: borgomastro e marito di Pomerania, una vecchia e brutta signora assai scortese con lui.\n-Basilio: marito di Nela, la pi\u00f9 dolce delle ragazze del villaggio, pronta a servire e riverire il coniuge.\n-Tarquinio: \u00e8 il pi\u00f9 buffo; \u00e8 marito di Bombon, la pi\u00f9 lasciva del villaggio; questa \u00e8 l'unica ad aver girato un po' il mondo e ad aver avuto dei \u201cprecedenti\u201d, innamorandosi di un galantuomo di Amsterdam; \u00e8 sempre vestita elegantemente (e nella maggior parte degli allestimenti cambia abito pi\u00f9 volte nel corso della rappresentazione) e passa il tempo a posare per cartoline e organizzare feste (quando entra in scena infatti \u00e8 di ritorno dalla \u201cfesta dei fiori\u201d).\nUn giorno attracca al porto del villaggio una nave inglese di ritorno dal Giappone che deve rimanere l\u00ec per qualche giorno a causa di un guasto al motore. Il capitano Hans si invaghisce subito di Nela e resta abbastanza scettico rispetto alla storia dei campanelli (che crede sia appunto solo una favola e che inoltre non \u00e8 stata ancora verificata).\nA un certo punto entra in scena La Gaffe (marinaio pasticcione, come suggerisce il nome) giunto in ritardo perch\u00e9 voleva raggiungere i suoi tramite una scorciatoia, ma si \u00e8 perduto.\nHans gli comunica che nel paese non ci sono donne, o meglio, che le donne non sono per loro, visto che nessuna vuole verificare che la leggenda sia vera o meno.\nLa Gaffe propone quindi di inviare un telegramma all'Olympia Theatre di Londra per far arrivare delle canzonettiste e viene incaricato da Hans di spedire un telegramma anche a sua moglie per avvisarla del ritardo dato dal guasto.\nDi notte il capitano riesce alla fine a sedurre Nela e Bombon a conquistare La Gaffe, che la corteggia, anche se lei non si fa incantare troppo: \u00e8 una donna molto sicura di s\u00e9 e non sar\u00e0 l'amore a farle scegliere se divenire o no amante di La Gaffe.\nBombon alla fine invita il marinaio a raggiungerla in casa, ma lui non sa quale sia la dimora della amata e cos\u00ec fa un'altra gaffe ed entra in quella di Pomerania, la donna pi\u00f9 brutta e acida del villaggio.\nI cadetti si uniscono quindi alle donne del villaggio e i campanelli iniziano a squillare su tutte le case e ci\u00f2 fa capire ai mariti che la loro quiete coniugale \u00e8 stata turbata e inizia quindi l'ostilit\u00e0 contro i nuovi venuti.\nAtto II.\nIl giorno seguente La Gaffe ha un breve dialogo con Pomerania in cui lei scopre che lui \u00e8 venuto a visitarla il giorno precedente e si esalta di ci\u00f2; alla fine per\u00f2 il marinaio riesce a liberarsene.\nQuindi vi \u00e8 una lite tra Bombon, La Gaffe e Tarquinio, dopo il quale si decide che sar\u00e0 La Gaffe a posare con Bombon per le sue cartoline (e ci sar\u00e0 poi un bano basato su queste).\nQuindi dopo la \u201cGiavanese\u201d i tre mariti si trovano faccia a faccia con La Gaffe, Hans e un altro ufficiale e si decide all'unanimit\u00e0 che i mariti potranno stare con le canzonettiste per via del danno subito.\nVi \u00e8 poi un lungo scambio di battute tra Bombon e Nela, dove la prima cerca di disincantare la seconda e farle capire che il capitano non la ama davvero (lei infatti sa che \u00e8 gi\u00e0 maritato, ma non lo dice all'amica). Comunque Nela anche se incerta cede ancore alle lusinghe del capitano.\nArrivano al villaggio anche le canzonettiste che vengono riconosciute come le mogli degli ufficiali da La Gaffe, che si rende conto di aver invertito i telegrammi.\nPer via degli accordi, i marinai decidono di mandare in visita alle ragazze i mariti del villaggio, ma quando si rendono conto che quelle sono le loro mogli si adirano tantissimo.\nAtto III.\nIl capitano Hans cerca di riappacificarsi con la moglie e alla fine Nela con gran tristezza capisce di essere stata ingannata.\nA un certo punto si viene a conoscenza del resto della leggenda: si dice che se in un particolare giorno dalle sei del mattino alle sei di sera non ci saranno tradimenti, il villaggio sar\u00e0 liberato dalla magia dei campanelli, altrimenti durer\u00e0 per altri venticinque anni fino ad arrivare a un altro giorno in cui sar\u00e0 possibile annullare l'incantesimo con le stesse modalit\u00e0.\nSi d\u00e0 il caso che il magico giorno sia proprio il giorno della partenza dei marinai che appunto lascerebbero il porto alle sei con le loro mogli.\nLa gaffe per\u00f2 decide di portare l'orologio del paese avanti di un'ora, cos\u00ec da poter unirsi a Bombon prima di partire; ma il trucco di La Gaffe non funziona e suonate le sei (che sarebbero le cinque) i campanelli iniziano a squillare.\nInfine i cadetti e le loro mogli partono, lasciando infranto in cuore di Nela e alleggerendo quello dei mariti del villaggio, che alla fine si riappacificano con le spose."}
{"id": "512925", "revid": "767487", "url": "https://it.wikipedia.org/wiki?curid=512925", "title": "V\u00e9", "text": "Ve (\"Wiho\" in germanico) era uno degli \u00c6sir, figlio della gigantessa Bestla e Borr nella mitologia norrena. I suoi fratelli erano V\u00edli e Odino. \u00c8 conosciuto per aver dato all'umanit\u00e0 la parola e i sensi. Secondo Loki, nel poema \"Lokasenna\", ebbe una relazione con la moglie di Odino, Frigg.\nNel poema eddico \"V\u01eblusp\u00e1\" sono H\u0153nir e L\u00f3\u00f0urr ad aiutare Odino a creare i primi esseri umani (Askr ed Embla). Invece, nel \"Gylfaginning\" sono menzionati V\u00edli e Ve. \u00c8 comunque possibile che L\u00f3\u00f0urr fosse un altro nome per Ve."}
{"id": "512929", "revid": "7", "url": "https://it.wikipedia.org/wiki?curid=512929", "title": "Alfa Folies", "text": ""}
{"id": "512930", "revid": "1958906", "url": "https://it.wikipedia.org/wiki?curid=512930", "title": "Il Clown (serie televisiva)", "text": "Il Clown \u00e8 un telefilm poliziesco ambientato in Germania, composto da un film TV del 1996 e 44 episodi.\nTrama.\nAmbientato a D\u00fcsseldorf, narra di Max Zander, un agente della WIPA (World Intelligence Police Agency), che dopo molti anni passati fuori dalla Germania vuole vendicare la morte dell'amico Leo, eliminato davanti ai suoi occhi da una bomba piazzata sulla sua BMW da alcuni criminali della mafia russa. Creduto morto da tutti in un incidente, per non farsi riconoscere indossa una maschera da clown e diventa un giustiziere solitario. Al suo fianco restano l'amico Dobbs Steiger, abile pilota di elicotteri e meccanico, l'avvocato Joseph Ludowski e la bella giornalista Claudia Diehl, una trentenne bionda a cui piacciono le moto e l'azione.\nNella serie sono presenti anche puntate che differiscono totalmente dall'idea del giustiziere solitario contro i classici criminali. In una puntata infatti il Clown combatter\u00e0 un'orda di cloni umani, creati da una razza di alieni che vogliono invadere la Terra. In un'altra puntata, per l'errore di un macchinario sperimentale, finir\u00e0 nel medioevo tedesco e si trover\u00e0 ad affrontare dei cavalieri in armatura.\nEpisodi.\nPrima degli episodi, nel 1996 \u00e8 stato fatto un film TV che ci mostra i fatti accaduti dall'inizio.\nIn Italia \"Il Clown\" \u00e8 stato trasmesso da Rai 2 la domenica sera, nelle stagioni 1999-2000 e 2001-2002.\nNel 2005 ne \u00e8 stato creato un film, chiamato Il Clown - Il giustiziere mascherato\nSigla.\nLa sigla \u00e8 composta da Helmut Zerlett.\nLa frase della 1\u00aa stagione era: Sulla tomba della sua famiglia trucidata, Max Zander aveva giurato di dedicare la sua vita alla lotta contro il crimine. Entr\u00f2 a far parte di un'organizzazione internazionale di polizia, finch\u00e9 un giorno, il suo migliore amico venne ucciso sotto i suoi occhi. Max si d\u00e0 per morto per tornare a vivere come un fantasma. Da allora conduce in solitario la sua lotta contro il crimine. Max Zander \u00e8\u2026 IL CLOWN!\nInvece nella 2\u00aa stagione era: Per vendicare la morte del suo migliore amico, l'agente speciale Max Zander divenne il clown. Braccato dalla polizia, ora combatte contro il crimine, affiancato dai suoi due migliori amici Claudia e Dobbs. Ma il prezzo da pagare \u00e8 troppo alto e Max decide di gettar via la maschera. Ma qualcuno non \u00e8 d'accordo. Un'organizzazione segreta lo costringe a rientrare in gioco: la sua lotta dovr\u00e0 continuare. Max Zander \u00e8\u2026 IL CLOWN!"}
{"id": "512933", "revid": "58196", "url": "https://it.wikipedia.org/wiki?curid=512933", "title": "Guidascanio Sforza", "text": ""}
{"id": "512934", "revid": "827882", "url": "https://it.wikipedia.org/wiki?curid=512934", "title": "Anti-folk", "text": "L'anti-folk \u00e8 un genere di musica che mischia il punk rock al folk americano, sviluppato durante la met\u00e0 degli anni ottanta sia in Inghilterra sia negli USA.\nQuesto genere unisce gli atteggiamenti grezzi, abrasivi, aggressivi e attivi politicamente della scena punk con i suoni della tradizione folk americana, da cui deriva il largo utilizzo della chitarra acustica.\nRegina Spektor e Ani DiFranco sono considerate tra le artiste pi\u00f9 influenti in questo genere e sono soprattutto responsabili della popolarit\u00e0 del genere, dal momento che molti dei loro album hanno ricevuto importanti piazzamenti nella Billboard 200.\nNella West Coast, S.P.A.M. Records e Bobby Joe Ebola and the Children MacNuggits, hanno dato il loro contributo al genere. La musica contemporanea anti-folk \u00e8 popolare in molte zone degli Stati Uniti ed inoltre ha avuto un discreto successo nel Regno Unito e generalmente in Europa, principalmente grazie a Rough Trade Records, The Moldy Peaches, e Jeffrey Lewis.\nLa scena anti-folk di New York si \u00e8 sviluppata intorno al \"Sidewalk Cafe\", un club nell\"'East Village\" che ospita alcune esposizioni e concerti, in cui vanno in scena cantautori e gruppi anti-folk."}
{"id": "512936", "revid": "2184859", "url": "https://it.wikipedia.org/wiki?curid=512936", "title": "Missionari figli del Cuore Immacolato di Maria", "text": "I Missionari figli del Cuore Immacolato di Maria (in latino \"Congregatio Missionariorum Filiorum Immacolati Cordis B.M.V.\") sono un istituto religioso maschile di diritto pontificio: i membri di questa congregazione clericale, detti comunemente Claretiani, pospongono al loro nome la sigla C.M.F. (\"Cordis Mariae Filius\").\nStoria.\nAgli inizi del XIX secolo i governi liberali che ressero la Spagna (Juan \u00c1lvarez Mendiz\u00e1bal, Baldomero Espartero, Leopoldo O'Donnell) condussero una politica che port\u00f2 alla secolarizzazione dei beni ecclesiastici e alla dispersione delle comunit\u00e0 religiose.\nAntonio Mar\u00eda Claret y Clar\u00e1 (1807-1870), dopo una proficua esperienza come missionario alle Canarie, pens\u00f2 di istituire una confraternita di sacerdoti diocesani con voti privati per la predicazione delle missioni popolari in Catalogna e, assieme a cinque compagni (Esteban Sala, Jos\u00e9 Xifr\u00e9, Jaime Clotet, Domingo F\u00e1bregas, Manuel Vilar\u00f3), il 16 luglio 1849 diede inizio alla congregazione nel seminario di Vich.\nClaret, eletto vescovo di Santiago di Cuba, dovette abbandonare la guida della compagnia a tre mesi dalla fondazione: l'istituto si consolid\u00f2 e diffuse sotto la direzione di Jos\u00e9 Xifr\u00e9, che venne eletto superiore generale nel 1858 e resse i claretiani fino al 1899.\nLa congregazione ricevette il pontificio decreto di lode il 29 ottobre 1860; le sue costituzioni vennero approvate \"ad experimentum\" il 22 dicembre 1865 e definitivamente l'11 febbraio 1870.\nIl 18 settembre 1868, allo scoppio della rivoluzione, i religiosi lasciarono la Spagna e Xifr\u00e9 si stabil\u00ec a Perpignano. Nel 1869, su invito del vescovo Lavigerie, i primi claretiani si recarono come missionari in Algeria; seguirono poi fondazioni in Cile e, nel 1880, a Cuba.\nNel 1883 la Santa Sede affid\u00f2 ai claretiani la missione in Guinea Equatoriale e nel 1884 i religiosi assunsero la direzione del pontificio collegio spagnolo di Roma.\nDella congregazione esiste anche il ramo femminile delle Religiose di Maria Immacolata, anch'esso fondato dal Claret.\nSpiritualit\u00e0.\nIl fondatore, Antonio Mar\u00eda Claret y Clar\u00e1, fu beatificato il 25 febbraio 1934 da papa Pio XI e venne proclamato santo da papa Pio XII il 7 maggio 1950.\nI patroni della congregazione sono la Beata Vergine e San Michele Arcangelo: il suo motto \u00e8 \"Surrexerunt filii eius et beatissimam praedicaverunt\".\nAttivit\u00e0 e diffusione.\nI claretiani si dedicano alla predicazione, alle missioni tra credenti e non credenti, all'istruzione e all'educazione della giovent\u00f9, all'apostolato della stampa.\nLa congregazione \u00e8 diffusa in Europa, nelle Americhe, in Africa e in Asia.\nLa sede generalizia \u00e8 presso la chiesa del Sacro Cuore Immacolato di Maria nel quartiere Parioli di Roma.\nStatistiche.\nAccanto all'anno, \u00e8 indicato il numero delle province in cui era organizzata la congregazione, seguito dal numero delle case, di quello complessivo dei membri e da quello dei sacerdoti.\nAlla fine del 2008 la congregazione contava 461 case e 3.011 membri, 2.120 di cui sacerdoti."}
{"id": "512937", "revid": "465036", "url": "https://it.wikipedia.org/wiki?curid=512937", "title": "Claretiani", "text": ""}
{"id": "512940", "revid": "1573940", "url": "https://it.wikipedia.org/wiki?curid=512940", "title": "Shikamaru Nara", "text": " \u00e8 un personaggio della serie anime e manga \"Naruto\", scritto e disegnato dal mangaka Masashi Kishimoto. Fa parte del team di Asuma Sarutobi insieme a Ino e Choji. Il nome della squadra richiama anche la combinazione di carte del gioco giapponese Hanafuda denominata appunto Ino-Shika-Cho (Cinghiale-Cervo-Farfalla) che vale 5 punti. Nella squadra Shikamaru rappresenta il cervo, animale che viene protetto in un bosco privato accessibile solo dalla famiglia Nara. Diverse riviste specializzate in anime e manga hanno espresso critiche positive sul personaggio apprezzando la sua personalit\u00e0 e il suo sviluppo durante la serie. Nella classifica della rivista giapponese Sh\u014dnen Jump, Shikamaru ha sempre raggiunto i primi posti della \"Top 10\", arrivando anche terzo, quarto o quinto.\nIl personaggio.\nCreazione e sviluppo.\nMasashi Kishimoto ha rivelato di preferire il personaggio di Shikamaru proprio per il suo carattere, in contrasto a quello di Naruto e di Sasuke. Durante il design della seconda serie, Kishimoto ha deciso di lasciare l'aspetto di Shikamaru quasi invariato: il personaggio, infatti, mantiene il coprifronte sul braccio e porta sempre la stessa pettinatura. Non \u00e8 un caso che il Clan Nara sia in amicizia con i cervi. Infatti \"Shika\" significa cervo (\u9e7f), e \"-maru\" (\u4e38) \u00e8 un suffisso comunemente usato nei nomi maschili. Il suo cognome, Nara, proviene dalla prefettura di Nara in Giappone, e \"Nara ko-en\" (parco Nara) \u00e8 famoso per i cervi le cui corna sono usate per produrre medicine. L'epoca Nara fu anche l'era in cui il buddismo fu introdotto in Giappone; diversi monasteri buddisti identificarono nel cervo il loro protettore, e resero la caccia al cervo illegale nella prefettura. Con Ino (che significa cinghiale) e Choji (che significa farfalla), il nome di Shikamaru forma la combinazione vincente \"Ino-shika-cho\" del gioco Hanafuda.\nFrase del personaggio.\nShikamaru, come Naruto, ha una propria frase che ripete pi\u00f9 volte durante la serie e ha \"caratterizzato\" il personaggio. Tale frase \u00e8 \"\", traducibile in: \"problematico\". Questa frase, a differenza di quella usata da Naruto, \u00e8 stata mantenuta anche nel doppiaggio italiano, dove \u00e8 stata tradotta con \"che seccatura\".\nPersonalit\u00e0.\nShikamaru \u00e8 una persona che non si entusiasma molto facilmente e preferisce schiacciare un pisolino piuttosto che divertirsi. Gli piacciono i giochi di intelligenza, in cui di solito si dilettano i vecchi, come lo Sh\u014dgi. Ma quando il dovere chiama, Shikamaru assume un forte senso di protezione nei confronti dei suoi compagni sebbene all'inizio, per sua stessa testimonianza, dice di mancare di coraggio.\nCol passare del tempo, diventa una persona sempre pi\u00f9 responsabile nei confronti dei suoi amici, come quando decide di rimanere indietro a fronteggiare i ninja del suono solo per permettere a Naruto di raggiungere Sasuke.\nShikamaru \u00e8 molto maschilista e non ha molta simpatia per il gentil sesso; una dimostrazione ci viene dalle discussioni con sua madre Yoshino durante la vita di ogni giorno. Nonostante ci\u00f2, ha espresso l'interesse di sposarsi e di avere due figli.\nIl ragazzo \u00e8 molto legato a Choji Akimichi, suo compagno di team e migliore amico dai tempi dell'infanzia. Il loro rapporto, \u00e8 basato su una profonda stima e senso protezione reciproco.\nIl Nara \u00e8 anche affezionato a Kurenai, che \u00e8 la compagna di Asuma. Quando scopre che la donna aspetta un figlio dal suo maestro, promette di difenderla ad ogni costo.\nInoltre, Shikamaru ha stretto un rapporto di amicizia quasi fraterno, con la sua compagna di team Ino Yamanaka. Non a caso, Shikamaru Choji e Ino formano il trio di seconda generazione Ino-Shika-Cho, proprio come i loro genitori. Nutre molta fiducia in Naruto Uzumaki (soprattutto nella seconda serie). Ma il ragazzo \u00e8 molto legato anche alla ninja di Suna, Temari. All'inizio non mostra un particolare interesse nei confronti della ragazza, poich\u00e9 sua rivale in battaglia. Ironia della sorte, a causa di una serie di eventi che spingono i due ad incontrarsi spesso, cominciano ad instaurare un particolare rapporto di amicizia basato soprattutto sulla stima reciproca. Shikamaru ha addirittura paragonato la ragazza a sua madre, dopo aver notato una certa somiglianza caratteriale. I due finiranno poi con lo sposarsi. Shikamaru, dopo la morte di Asuma, ha fumato le sigarette rimaste del suo maestro in sua memoria, per poi smettere dopo aver sconfitto Hidan, portando a termine la sua vendetta (nell'anime \u00e8 stato deciso di non far fumare Shikamaru e le sigarette sono state sostituite dall'accendino di Asuma).\nSakura afferma nell'anime, in una conversazione con Sai, che durante gli esami di selezione dei chunin, anche il daimyo rimase impressionato dalla sua intelligenza e gli offr\u00ec la possibilit\u00e0 di diventare uno dei Dodici Guardiani Ninja del Tempio del Fuoco, anche se poi ha rifiutato la proposta in quanto afferma che tutte le persone che vuole proteggere si trovano al Villaggio della Foglia.\nStoria.\nShikamaru \u00e8 l'unico figlio di Shikaku Nara e di Yoshino Nara, allievo di Asuma Sarutobi e compagno di squadra di Ino Yamanaka e Choji Akimichi, quest'ultimo suo migliore amico da quando erano bambini.\nDopo aver affrontato alcune missioni insieme ai suoi compagni, Shikamaru partecipa agli esami di selezione dei chunin. Successivamente, durante la seconda prova, arriva in aiuto di Sakura durante lo scontro con i ninja del suono. Nei preliminari della terza prova, Shikamaru mostra per la prima volta le sue abilit\u00e0 da ninja sconfiggendo Kin Tsuchi. In questo modo si qualifica per l'ultima prova, nella quale viene sorteggiato contro Temari.\nDopo aver condotto un sudato ma brillante scontro, decide di ritirarsi perch\u00e9 troppo stanco di combattere. La vittoria, va dunque alla sua avversaria.\nIn questo scontro per\u00f2, viene messa in evidenza la grande intelligenza di Shikamaru, soprattutto per quanto riguarda lo studio dell'ambiente circostante e dei piani per imprigionare l'avversario nella propria tecnica. Infatti, viene promosso ugualmente chunin proprio grazie alle sue grandi doti strategiche.\nQuando Sasuke tenta di abbandonare la Foglia, Shikamaru forma una squadra di ninja con l'obiettivo di fermare l'Uchiha ed impedirgli di unire le forze con il nemico di Konoha, Orochimaru. Shikamaru \u00e8 costretto a fronteggiarsi con Tayuya che sconfigger\u00e0 insieme a Temari, corsa in suo aiuto.\nMa la missione fallir\u00e0 comunque, in quanto Sasuke riesce a raggiungere il Sannin dopo aver sconfitto Naruto. A causa del fallimento della sua prima missione, decide di smettere di fare il ninja ma, dopo essere stato zittito prima da Temari e poi da suo padre, quando Tsunade e Shizune comunicano che Choji e Neji sono fuori pericolo afferma che la prossima missione la completer\u00e0 alla perfezione.\nNella seconda serie, Shikamaru \u00e8 ancora un Chunin, ma ha appreso parecchie altre tecniche con l'ombra, inclusa la Cucitura d'Ombra. Lo si rivede all'inizio della serie impegnato ad organizzare gli esami di selezione dei Chunin, assieme a Temari in veste di messaggera di Suna. In un episodio, la ragazza gli dice che potrebbe diventare Jonin, se solo s'impegnasse di pi\u00f9. Si unisce in seguito ad una squadra composta dal suo maestro Asuma, Izumo e Kotetsu per fermare Hidan e Kakuzu, due membri di Alba. Durante lo scontro assiste impotente alla morte del suo maestro per mano di Hidan. Deciso a vendicarlo, Shikamaru parte con Ino, Choji e Kakashi per fermare i membri di Alba e nello scontro che segue riesce a sconfiggere Hidan da solo, vendicando Asuma.\nIn seguito, dopo la morte di Jiraiya, aiuta a decifrare il codice lasciato da quest'ultimo sulla schiena di Fukusaku, insieme a Shiho e Naruto. Successivamente il Villaggio della Foglia verr\u00e0 attaccato da Pain e durante gli scontri si romper\u00e0 una gamba.\nDurante la quarta guerra mondiale dei ninja, Shikamaru fa parte della Quarta divisione (reparto combattimento a lunga distanza) insieme al suo amico Choji e a Temari. Gli viene assegnato il grado di vice generale e viene inviato come rinforzo alla Prima divisione di Darui. In questa occasione aiuta quest'ultimo a sconfiggere e sigillare Kinkaku, e poi riesce a sconfiggere il suo maestro Asuma, riportato in vita tramite la Tecnica della Resurrezione, insieme a Ino, Choji e una squadra alleata.\nSuccessivamente, si reca assieme al resto dell'alleanza sul campo di battaglia principale dove stanno combattendo Kakashi, Gai, Naruto e Killer Bee contro Madara e Obito Uchiha. Quest'ultimo diviene poi la forza portante del dieci code, gettando l'intera alleanza nel panico. Dopo l'improvvisa e dolorosa perdita del padre sul campo di battaglia, Shikamaru \u00e8 costretto a prendere in mano le redini della situazione per elaborare le strategie di combattimento pi\u00f9 opportune. Dopo aver subito una ferita mortale, viene salvato da Naruto grazie al chakra della volpe a nove code.\nIn questa circostanza, Shikamaru rivela che non \u00e8 ancora giunta la sua ora, poich\u00e9 deve diventare il braccio destro di Naruto quando sar\u00e0 Hokage. Insieme agli altri ninja, viene catapultato nello \"tsukuyomi infinito\": Shikamaru immagina Asuma assieme a Kurenai e al figlioletto, Shikaku discutere con sua madre Yoshino, e Temari a fianco a lui mentre approva la sua idea, ovvero, che il matrimonio \u00e8 una cosa complicata. Come tutti gli altri, verr\u00e0 liberato una volta che Naruto e Sasuke scioglieranno l'illusione.\nAlcuni anni dopo la fine della guerra si sposer\u00e0 con Temari dalla quale avr\u00e0 un figlio, Shikadai, e diventer\u00e0 consigliere del settimo Hokage Naruto, del quale sar\u00e0 anche l'accompagnatore in un incontro fra Kage.\nCapacit\u00e0 ninja.\nIn quanto membro del clan Nara Shikamaru \u00e8 in grado di usare la Tecnica del controllo dell'ombra, tramite la quale pu\u00f2 manipolarla a piacimento: nel corso del tempo migliora enormemente questa abilit\u00e0, giungendo a renderla praticamente un'estensione del suo stesso corpo; in ogni caso il modo che sembra preferire \u00e8 quello con cui, congiungendo la sua ombra con quella dell'avversario, riesce a immobilizzarlo o farlo muovere come desidera, costringendolo a imitare i suoi movimenti. Negli scontri con Tayuya e Hidan dimostra inoltre un'ottima velocit\u00e0 e agilit\u00e0.\nAl di l\u00e0 della tecnica prerogativa del suo clan, Shikamaru \u00e8 noto soprattutto per la sua incredibile intelligenza: il suo maestro Asuma, per curiosit\u00e0, gli fece fare un test sotto forma di gioco (comporre un cubo con dei pezzetti di legno) e da questo emerse che possiede un quoziente intellettivo di oltre duecento punti. Ha l'abitudine di unire le dita delle mani formando un cerchio e di chiudere gli occhi cos\u00ec da concentrarsi: in questo modo, dopo solo pochi minuti, \u00e8 in grado di pensare a pi\u00f9 di duecento strategie da usare e scegliere subito la pi\u00f9 efficace, tanto che Asuma non \u00e8 mai riuscito a batterlo nel gioco dello Shogi e suo padre Shikaku ci \u00e8 riuscito solo in rare occasioni; la sua grande abilit\u00e0 analitica viene riconosciuta immediatamente anche da shinobi di alto livello come Kakashi, Kakuzu e Obito.\nAltri media.\nFilm tratti dalla serie.\nShikamaru \u00e8 uno dei personaggi pi\u00f9 presenti in Naruto, sia nel manga che nell'anime. Appare anche in alcuni film; nel terzo film della serie \"\", in cui aiuta i suoi compagni a sconfiggere il nemico di turno, e in un ruolo minore in . Shikamaru appare anche nel terzo OAV dove, insieme a tutti i protagonisti, partecipa ad un torneo nel Villaggio della Foglia, perdendo contro Naruto.\nVideogiochi tratti dalla serie.\nShikamaru appare anche in molti videogame tra i quali la serie di e la serie di .\nNel videogioco \"\", Shikamaru fa la sua prima apparizione con l'aspetto della seconda serie."}
{"id": "512949", "revid": "767487", "url": "https://it.wikipedia.org/wiki?curid=512949", "title": "Zabuza Momochi", "text": ""}
{"id": "512956", "revid": "51614280", "url": "https://it.wikipedia.org/wiki?curid=512956", "title": "El Barto", "text": ""}
{"id": "512959", "revid": "198277", "url": "https://it.wikipedia.org/wiki?curid=512959", "title": "Mario Frick (calciatore)", "text": "Biografia.\n\u00c8 padre di Yanik (nato nel 1998) e Noah (nato nel 2001), anche loro calciatori.\nCaratteristiche tecniche.\nGiocatore.\nSalito alla ribalta come attaccante, ruolo ricoperto per gran parte della carriera, alla soglia dei quarant'anni si \u00e8 reinventato difensore centrale.\nCarriera.\nGiocatore.\nClub.\nCresciuto nel , inizia la carriera professionistica debuttando nel 1990 in Prima Lega svizzera. Con la stessa maglia riesce anche a esordire nelle coppe europee, in occasione di Balzers- (0-8, 1-3), secondo turno preliminare di Coppa delle Coppe 1993-1994.\nNel 1994 \u00e8 acquistato dagli svizzeri del , dove resta per due stagioni collezionando 10 gol nella massima serie elvetica. Dal 1996 al 1999 disputa tre stagioni con la maglia del , con cui realizza 30 gol in campionato. Nel 1999-2000 segna 7 gol in 31 gare con lo e, nella stagione successiva, passa per 950.000 euro all', nella Serie C1 italiana.\nIl record personale di realizzazioni (16 gol) gli vale nel 2001 la chiamata in Serie A da parte del , che lo acquista per un milione e mezzo di euro. Colleziona 24 presenze e 7 gol in campionato e, nell'agosto del 2002, dopo una sola presenza con gli scaligeri in Coppa Italia passa per 830.000 euro alla , in Serie B. Con gli umbri sigla 47 gol in quattro anni, un bottino che ne fa lo straniero pi\u00f9 prolifico di sempre in maglia rossoverde. Nell'estate del 2006 \u00e8 acquistato dal , tornando cos\u00ec nella massima serie italiana, dove rimane per un triennio.\nIl 22 giugno 2009, in scadenza di contratto con i toscani, viene ufficializzato il suo ritorno al San Gallo. L'11 gennaio 2011 passa al , dove rimane fino al termine della stagione. Nel luglio dello stesso anno torna in patria, riaccasandosi dopo quasi vent'anni al Balzers dove, un anno dopo, va a ricoprire l'incarico di giocatore-allenatore; il 1\u00ba luglio 2016 al termine della stagione, decide di ritirarsi dal calcio giocato all'et\u00e0 di quarantuno anni.\nNazionale.\nDebutta con il il 26 ottobre 1993, in un'amichevole persa per 0-2 contro l'.\nPrende parte alla prima vittoria internazionale del principato, segnando anche un gol in Liechtenstein- (2-1) valida per le qualificazioni al campionato europeo di calcio 2000. L'8 giugno 2000 \u00e8 protagonista in -Liechtenstein 8-2, quando prima fornisce l'assist per il pareggio della sua squadra dopo il vantaggio realizzato da Bierhoff e poi, nel secondo tempo, mette a segno il provvisorio 2-2. Nel 2002 ha avuto alcuni screzi con l'allenatore Ralf Loose, che lo ha tenuto fuori dalla rappresentativa nazionale per alcune partite.\nIl 12 ottobre 2015, al termine della partita -Liechtenstein (3-0), d\u00e0 l'addio alla nazionale all'et\u00e0 di quarantuno anni. \u00c8 il miglior marcatore nella storia del Liechtenstein con 16 reti e secondo per numero di presenze (125).\nAllenatore.\nIl 18 settembre 2012 assume il doppio ruolo di allenatore-giocatore del . Dopo una parentesi alla guida delle nazionali del Liechtenstein U-18 e U-20, nel 2018 diventa allenatore del e, al termine della stagione 2019-2020 riporta la societ\u00e0 in Super League superando il nel doppio confronto valevole per la promozione. Il 21 dicembre 2021 viene nominato nuovo tecnico del .\nStatistiche.\nStatistiche da allenatore.\n\"Statistiche aggiornate al 10 maggio 2021.\""}
{"id": "512962", "revid": "767487", "url": "https://it.wikipedia.org/wiki?curid=512962", "title": "Garage Olimpo", "text": "Garage Olimpo \u00e8 un film del 1999 diretto da Marco Bechis.\nPellicola di produzione italo-argentina, \u00e8 stata presentata nella sezione Un Certain Regard del Festival di Cannes.\nTrama.\nMaria \u00e8 una giovane attivista militante in un'organizzazione clandestina che si oppone alla dittatura militare al governo in Argentina. Vive in citt\u00e0 in una grande casa, insieme alla madre, che ha affittato alcune stanze dell'appartamento, e a Felix, un ragazzo timido innamorato di lei.\nUna mattina irrompono in casa poliziotti e militari in borghese e arrestano Maria che viene rinchiusa in un centro clandestino chiamato \"Garage Olimpo\". Per far parlare Maria, il capo del centro affida il compito a uno dei suoi uomini pi\u00f9 fidati: Felix, l'affittuario. Maria scopre che Felix \u00e8 il suo torturatore ma anche la sua unica speranza di salvezza. Durante la reclusione, Maria bacia Felix, poi prova a scappare ma \u00e8 ripresa.\nIl comandante del centro di detenzione viene ucciso per opera di una giovane guerrigliera, Ana, che, essendo amica della figlia del militare e quindi frequentando la sua casa, \u00e8 in grado di collocare una bomba sotto il suo letto. Al Garage Olimpo quindi giunge un nuovo capo che fa salire su un aereo anche Maria, assieme agli altri sequestrati, che verranno eliminati nei voli della morte, divenendo desaparecidos.\nCommento.\n\u00c8 un film concreto, duro e reale, che lascia intuire senza eccessi di sadismo la violenza dei centri di detenzione e tortura illegali dove si rinchiudevano gli oppositori al regime. Secondo film di Marco Bechis e primo di un dittico, comprendente il successivo \"Figli/Hijos\" del 2001, sulla tragica stagione della dittatura in Argentina e sul dramma dei \"desaparecidos\".\nIl regista stesso, all'epoca ventenne, era stato arrestato, torturato e, grazie al passaporto italiano, espulso dall'Argentina. Nel 1981, col sostegno di Amnesty International, aveva organizzato a Milano una mostra sui \"desaparecidos\".\nRiusc\u00ec a girare il film molti anni dopo gli avvenimenti, dopo un lungo periodo di riflessione. A questo proposito il back stage \"Baires - Sarajevo\" del 2000 \u00e8 una lucida riflessione su come ha trovato le immagini del film. \nIl risultato fu un'operazione di raffreddamento e astrazione della materia trattata, dove ogni eccesso spettacolare \u00e8 bandito: gli aguzzini giocano come normali ragazzi a ping-pong, e tra carnefice e vittima si instaura un rapporto di dipendenza.\nIl motivo conduttore delle ripetute riprese aeree di Buenos Aires potrebbe essere interpretato come lo sguardo di un potere onnipotente e inafferrabile. Altre letture, offrono l'immagine di una citt\u00e0 tranquilla, florida, abbracciata da una tranquillit\u00e0 apparente, dove non avviene nulla di anomalo.\nIl drammatico episodio di Ana che colloca una bomba sotto il letto del comandante del centro di detenzione \u00e8 un evidente riferimento all'attentato del 18 giugno 1976 in cui il generale Ces\u00e1reo \u00c1ngel Cardozo, capo della polizia argentina (\"Jefe de la Polic\u00eda Federal\") e uno dei principali dirigenti della repressione, rimase ucciso dall'esplosione di una bomba collocata proprio sotto il letto matrimoniale nella sua abitazione da una giovane militante montoneros, Ana Mar\u00eda Gonz\u00e1lez, un'amica intima e una compagna di studi della figlia del militare che quindi frequentava liberamente la casa.\nCameo.\nIl regista Marco Bechis compare in un cameo nella prima inquadratura del film, sull'autobus, dopo il piano sequenza iniziale."}
{"id": "512964", "revid": "1543377", "url": "https://it.wikipedia.org/wiki?curid=512964", "title": "Nicol\u00f2 Carosio", "text": "Biografia.\nFiglio di un ispettore di dogana, nacque a Palermo nel quartiere Seralcadi, dove suo nonno, omonimo, Nicol\u00f2 Carosio, gestiva un negozio di libri, divenuto anche casa editrice e cenacolo letterario. La madre era una pianista maltese, Josy Holland. Seguendo il padre nei suoi viaggi lavorativi in Inghilterra, Carosio ebbe modo di ascoltare le radiocronache della BBC. Gli inglesi commentavano la partita una volta che si era conclusa. Carosio ebbe l'idea di raccontare la partita nel suo svolgimento. Nel 1932 decise di proporsi all'EIAR (la Radio di Stato) commentando un immaginario derby Torino-Juventus e lasciando a bocca aperta la commissione d'esami. L'EIAR gli offr\u00ec un contratto di collaborazione. Per tutta la sua carriera, Carosio lavor\u00f2 sempre e solo come collaboratore esterno\nIl 1\u00ba gennaio 1933 debutt\u00f2 a Bologna per la partita amichevole Italia-Germania. Inaugur\u00f2 per l'EIAR le radiocronache dei Mondiali di calcio del 1934, che l', padrona di casa, vinse; due anni dopo fu la voce della Nazionale di calcio alle Olimpiadi di Berlino (1936); fu confermato anche ai Mondiali di calcio del 1938 in Francia. Introdusse alcuni neologismi che sono usati tutt'ora nel linguaggio giornalistico: \"rete\", anzich\u00e9 \"goal\"; \"calcio d'angolo\" anzich\u00e9 \"corner\"; \"traversone\" invece di \"cross\" .\nNel 1940 consegu\u00ec la laurea in Giurisprudenza presso l'Universit\u00e0 degli Studi di Genova.\nNel 1949, a causa della concomitante cerimonia della cresima del figlio, dovette rinunciare alla trasferta di Lisbona al seguito del Grande Torino, circostanza che gli salv\u00f2 la vita. Nel viaggio di ritorno, difatti, l'aeroplano della squadra si schiant\u00f2 contro la basilica di Superga (Tragedia di Superga). \nIn televisione nel 1954, anno dell'inizio ufficiale delle trasmissioni, divenne famoso per il suo \u00abquasi goal!\u00bb, esclamazione che sottolineava un'azione da gioco conclusa di poco fuori dallo specchio della porta.\nNel 1960 Radio Rai var\u00f2 la trasmissione \"Tutto il calcio minuto per minuto\": Carosio fu tra i radiocronisti delle partite sin dal primo anno. Comment\u00f2 poi i trionfi in Coppa Campioni del e dell' nel 1963, 1964, 1965 e 1969. Fu la voce anche al mondiale del 1966 in Inghilterra; poi, dopo la parentesi di Nando Martellini che segu\u00ec l' vittoriosa al europeo del 1968 (Carosio comment\u00f2 la prima finale, Martellini la seconda), riprese il microfono in occasione dei mondiali del 1970 in Messico.\nNel 1967 e 1968 Nicol\u00f2 Carosio interpret\u00f2 una serie di \"sketch\" per la rubrica pubblicitaria televisiva \"Carosello\" pubblicizzando lo pneumatico Cinturato Pirelli.\nPensionato dal 1971, con l'avvento dell'emittenza privata si dedic\u00f2 sporadicamente al commento di incontri delle serie minori per l'utenza locale. Nel film \"L'arbitro\" apparve anche nella parte di se stesso, usando una fraseologia tipica dei suoi commenti reali. Cur\u00f2 a lungo anche una rubrica sul settimanale a fumetti \"Topolino\" (\"Vi parla Nicol\u00f2 Carosio\") e per la stessa testata disneyana firm\u00f2 alcuni ritratti di personalit\u00e0 dello sport, dello spettacolo e dell'arte (\"I grandi amici di Topolino\").\nMor\u00ec a Milano il 27 settembre 1984: ricoverato da tempo nella clinica \"Citt\u00e0 di Milano\" per disturbi polmonari, non resse a una crisi respiratoria. Lasci\u00f2 la moglie, Eugenia Zinelli, e due figli, Paolo e Giovanna. \u00c8 stato tumulato in un colombaro del Cimitero Monumentale di Milano.\nNel centenario della nascita, il 15 marzo 2007, le poste italiane hanno dedicato un francobollo alla sua memoria.\nLa telecronaca Italia-Israele (Mondiali 1970).\nL'11 giugno 1970, durante l'incontro Italia-Israele, valevole per il Campionato mondiale di calcio che si disputava in Messico, finito 0-0, fu annullato un gol a Gigi Riva per fuorigioco. Il guardalinee che annull\u00f2 la rete era l'etiope Sejum Tarekegn. Carosio espresse il suo disappunto: \u00abRete! L'arbitro ha convalidato il punto. Per\u00f2 il guardalinee ha alzato la bandiera...L'arbitro aveva convalidato il punto e il guardalinee... no: niente convalida!... Ma siamo proprio sfortunati!\u00bb\nCarosio aveva definito due volte il guardalinee \u00abl'etiope\u00bb. Tanto bast\u00f2 per scatenare l'accesa reazione dell'Etiopia (ex colonia italiana) tramite il suo ambasciatore a Roma, che pretese l'adozione di provvedimenti contro il cronista. Carosio fu immediatamente sostituito e la partita successiva dei quarti di finale contro il fu commentata da Nando Martellini.\nNei giorni successivi si diffuse poi la leggenda metropolitana secondo cui Carosio avrebbe apostrofato il guardalinee definendolo \u00abnegraccio\u00bb (\u00abMa cosa vuole quel negraccio?\u00bb). \nPer diversi anni l'episodio rimase avvolto nel mistero. Nel 2009 se ne occuparono Massimo De Luca e Pino Frisoli in un libro sullo sport in tv. Gli autori scrissero che, oltre alla televisione, l'incontro fu trasmesso anche alla radio. \u00abCosa sia stato detto nel corso della radiocronaca Rai [al microfono vi era Enrico Ameri], non \u00e8 possibile oggi ricostruire, perch\u00e9, per molti anni, l'archivio di Radio Rai ha latitato. Esiste, per\u00f2, una testimonianza precisa: una lettera al quotidiano romano \"Il Messaggero\", pubblicata due giorni dopo Italia-Israele, firmata Laiketsion Petros, ingegnere etiope residente a Roma, sotto il titolo \"Una frase di pessimo gusto\"\u00bb.\n\u00abSono rimasto molto sorpreso \u2014 scrive l'ingegnere \u2014 nel sentire alla radio i commenti sia del radiocronista che di altre persone relativi al guardalinee etiope Tarekegn, dopo (attenzione: dopo n.d.a.) la cronaca della partita Italia-Israele. La frase che pi\u00f9 mi ha colpito \u00e8 stata quella, pi\u00f9 volte ripetuta: \"Il Negus si \u00e8 vendicato\". A parte il fatto che il Negus si sia gi\u00e0 vendicato, perdonando e dimenticando il passato, e oggi italiani e etiopi vivono sia in Italia che in Etiopia nella migliore delle armonie, sia nel lavoro che nello sport, ritengo che questa frase detta a 20 milioni circa di radioascoltatori, sia veramente di pessimo gusto e del tutto priva di qualsiasi fondamento\u00bb.\nIl 31 maggio 2009 Massimo De Luca ha chiarito definitivamente il caso con la diffusione in diretta tv durante la \"Domenica Sportiva\" delle esatte parole pronunciate da Carosio durante la partita.\nDe Luca e Frisoli hanno successivamente recuperato l'audio originale del dopo-gara, con una battuta di Antonio Ghirelli, allora direttore del \"Corriere dello Sport\" (\u00abPossiamo definirla come la vendetta del Negus\u00bb), al microfono di Mario Gismondi."}
{"id": "512965", "revid": "11684", "url": "https://it.wikipedia.org/wiki?curid=512965", "title": "Niccol\u00f2 Carosio", "text": ""}
{"id": "512975", "revid": "393899", "url": "https://it.wikipedia.org/wiki?curid=512975", "title": "Tonalit\u00e0 (colorimetria)", "text": "In teoria dei colori la tonalit\u00e0, detta anche tinta, \u00e8 il colore \"puro\" percepito dall'apparato visivo umano, ovvero legato ad un ristretto spettro o singola linea d'emissione all'interno dello spettro visibile (spettro \"ottico\"). In pittura esiste un concetto corrispondente di colore \"puro\", ovvero senza aggiunta di pigmenti bianchi o neri.\nDescrizione.\nNella rappresentazione dei colori nello spazio RGB, la tonalit\u00e0 pu\u00f2 essere pensata come un angolo \"\u03c6\". Se \"R\", \"G\" e \"B\" sono le coordinate di colore nello spazio RGB (in una scala da 0 a 1), \"\u03bc\" \u00e8 la luminosit\u00e0 e \"\u03c3\" la saturazione allora la tonalit\u00e0 si ottiene da\nConvenzionalmente \"\u03c6\" = 0\u00b0 corrisponde al rosso, \"\u03c6\" = 120\u00b0 al blu, e \"\u03c6\" = 240\u00b0 al verde.\nLe coordinate RGB si ricavano da \"\u03bc\", \"\u03c3\" e \"\u03c6\" come segue:\nCome si vede, esiste una relazione biunivoca tra le coordinate RGB e le coordinate HSB, quindi i valori di tonalit\u00e0, saturazione e luminosit\u00e0 sono sufficienti per denotare un colore quanto i valori dell'intensit\u00e0 di rosso, verde e blu (esistono tuttavia delle sfumature che sfuggono ad entrambi\ni sistemi). In verit\u00e0, passando da un sistema all'altro, ci possono essere delle differenze dovute ad arrotondamenti e troncamenti; tali errori potrebbero diventare evidenti se si passa ripetutamente da un sistema all'altro. Da notare, inoltre, che entrambi questi sistemi non danno una rappresentazione oggettiva della realt\u00e0 ma sono pensati per riprodurre colori che hanno effetti equivalenti sui ricettori dell'occhio umano medio (pertanto animali, sensori o persone affette da alterato senso cromatico potrebbero percepire effetti differenti da quelli voluti).\nLo spazio dei colori Hue Saturation Brightness (HSB) usa infatti tonalit\u00e0, saturazione e luminosit\u00e0 come coordinate. La tonalit\u00e0 \u00e8 una delle tre coordinate per la rappresentazione di un colore anche nel sistema Hue Saturation Lightness (HSL)."}
{"id": "512976", "revid": "486946", "url": "https://it.wikipedia.org/wiki?curid=512976", "title": "Tinta", "text": ""}
{"id": "512977", "revid": "729019", "url": "https://it.wikipedia.org/wiki?curid=512977", "title": "Serie tipo", "text": "Una serie tipo o tipo fissa il nome di un genere o di un taxon di categoria inferiore. Contestualmente si usano perci\u00f2 anche le denominazioni specie tipo e genere tipo per indicare, rispettivamente, i tipi di riferimento per il genere e per i taxa superiori.\nIn senso stretto una specie tipo esiste solo nella nomenclatura zoologica. Come riportato nell'Art 42.3 dell'ICZN (Codice Internazionale di Nomenclatura Zoologica), la \"specie tipo\" \u00e8 il tipo del nome di un genere o di un sottogenere. Questa \u00e8 definita come la \u00ab...specie nominale che genera il tipo di nome di un genere nominale o di un sottogenere\u00bb.\nIn nomenclatura botanica il tipo di un nome di un genere \u00e8 l'esemplare o l'illustrazione (ICBN, Art 10.1, 8.1 e 10.4). Questo tipo sar\u00e0 di solito il tipo di una specie inclusa, e in tal caso pu\u00f2 essere indicato dal nome di questa specie (Art 10.1). Informalmente, come termine di convenienza, questa specie \u00e8 chiamata \"specie tipo\", ma la definizione non ha una formale validit\u00e0."}
{"id": "512978", "revid": "228587", "url": "https://it.wikipedia.org/wiki?curid=512978", "title": "Luminosit\u00e0", "text": ""}
{"id": "512981", "revid": "79968", "url": "https://it.wikipedia.org/wiki?curid=512981", "title": "Luminosit\u00e0 (percezione)", "text": " \nIl termine luminosit\u00e0 non \u00e8 un termine della colorimetria n\u00e9 della fotometria, ma del linguaggio comune. Avendo un significato ambiguo, la Commissione internazionale per l'illuminazione ha deciso di non definirlo come vocabolo tecnico/scientifico. Si pu\u00f2 per\u00f2 parlare di \u201cluminosit\u00e0\u201d quando non si vuole (o non \u00e8 necessario) specificare se ci si riferisce alla luminanza, al fattore di luminanza, alla brillanza o alla chiarezza. Quindi \u00e8 un termine generico che pu\u00f2 significare una qualunque di queste quattro grandezze.\nDescrizione.\nQui consideriamo luminosit\u00e0 sinonimo di brillanza (inglese brightness) e in questo senso \u00e8 la quantit\u00e0 totale di luce che una sorgente luminosa appare emettere o che una superficie appare riflettere. Il concetto di brillanza \u00e8 correlato a (ma distinto da) quello reso in inglese con \"lightness\", che viene talvolta tradotto in italiano ancora con \"luminosit\u00e0\" ma che nel linguaggio tecnico prende il nome di chiarezza.\nLa luminosit\u00e0, soprattutto in fotografia, viene interpretata come concetto psicologico correlato alla percezione della luce emessa o riflessa da un oggetto; in altri termini, \u00e8 il corrispondente percettivo della luminanza. La luminosit\u00e0 si descrive con aggettivi come \"fioco\", \"luminoso\", \"abbagliante\". Si noti che a parit\u00e0 di luminanza, un soggetto pu\u00f2 produrre diverse percezioni di luminosit\u00e0 a seconda del contesto (si vedano per esempio l'illusione di White e l'illusione di Wertheimer-Benary).\nIn modalit\u00e0 di colore RGB, la luminosit\u00e0 pu\u00f2 essere definita come media aritmetica \"\u03bc\" delle coordinate di R (rosso), G (verde) e B (blu):\nLa luminosit\u00e0 \u00e8 una delle coordinate del sistema di rappresentazione dei colori Hue Saturation Brightness o HSB (tonalit\u00e0-saturazione-luminosit\u00e0), mentre nell'Hue Saturation Lightness o HSL la terza coordinata \u00e8 appunto la \"chiarezza\"."}
{"id": "512983", "revid": "32658", "url": "https://it.wikipedia.org/wiki?curid=512983", "title": "Pescespada", "text": ""}
{"id": "512986", "revid": "2225", "url": "https://it.wikipedia.org/wiki?curid=512986", "title": "The Devil in Miss Jones", "text": ""}
{"id": "512989", "revid": "278830", "url": "https://it.wikipedia.org/wiki?curid=512989", "title": "Venerd\u00ec 13 parte VII - il nuovo sangue", "text": ""}
{"id": "512995", "revid": "278830", "url": "https://it.wikipedia.org/wiki?curid=512995", "title": "Venerd\u00ec 13 - l'assassino ti siede accanto", "text": ""}
{"id": "512997", "revid": "278830", "url": "https://it.wikipedia.org/wiki?curid=512997", "title": "Venerd\u00ec 13 - capitolo finale", "text": ""}
{"id": "512998", "revid": "278830", "url": "https://it.wikipedia.org/wiki?curid=512998", "title": "Venerd\u00ec 13 parte V - il terrore continua", "text": ""}
{"id": "512999", "revid": "647919", "url": "https://it.wikipedia.org/wiki?curid=512999", "title": "Venerd\u00ec 13 parte VI - Jason vive!", "text": ""}
{"id": "513000", "revid": "278830", "url": "https://it.wikipedia.org/wiki?curid=513000", "title": "Venerd\u00ec 13 parte VIII - incubo a Manhattan", "text": ""}
{"id": "513001", "revid": "2225", "url": "https://it.wikipedia.org/wiki?curid=513001", "title": "Venerd\u00ec 13 - Jason va all'inferno", "text": ""}
{"id": "513005", "revid": "1652635", "url": "https://it.wikipedia.org/wiki?curid=513005", "title": "Canis lupus italicus", "text": "Il lupo grigio appenninico o lupo italiano (Canis lupus italicus ) \u00e8 una sottospecie del lupo grigio indigeno della penisola italiana. \u00c8 stato tolto dall'elenco delle specie nocive dal 1971, col d.m. 23 luglio 1971 (c.d. decreto \u201cNatali\u201d), quando la popolazione si era ridotta a solo 70-110 esemplari in alcune aree isolate degli Appennini. Grazie alla tutela iniziata negli anni novanta del secolo scorso, l'areale del lupo grigio appenninico si \u00e8 espanso occupando dapprima tutte le zone montuose degli Appennini, quindi le Alpi Occidentali e successivamente la Francia, la Svizzera e la Spagna nord-orientale. \u00c8 l'animale nazionale dell'Italia.\nTassonomia.\nIl lupo grigio appenninico fu prima riconosciuto come una sottospecie a parte dal lupo grigio europeo nel 1921 dallo zoologo Giuseppe Altobello, che not\u00f2 come disponeva di una colorazione e una morfologia cranica diverse, quest'ultima mostrando somiglianze con quella del cane e lo sciacallo dorato. La classifica di Altobello fu scartata da alcuni autori, incluso Reginald Innes Pocock, che lo classific\u00f2 come sinonimo del lupo europeo. Nel 2002 il paleontologo Ronald Nowak riafferm\u00f2 la morfologia distinta del lupo grigio appenninico con uno studio svolto su vari crani di lupi italiani ed europei e di cani. Fra i tratti distintivi notati nei crani italiani c'erano un palato snellito tra i primi premolari, un osso frontale largo ed un osso jugale meno sviluppato.\nLa MSW3 (\"Mammal Species of the World\") continua a considerarlo un sinonimo del lupo grigio europeo, ma viene riconosciuto come distinto dalla \"National Center for Biotechnology Information\".\nL'avvento della biologia molecolare ha permesso ai biologi di chiarire ulteriormente lo stato tassonomico del lupo appenninico. Un esame del DNA mitocondriale di 26 popolazioni di lupo condotto nel 1992 rivel\u00f2 che la popolazione italiana \u00e8 fornita di un aplotipo mitocondriale non condiviso con altri lupi Ulteriori studi sul DNA mitocondriale dismostrarono che i lupi italiani non condividono aplotipi con i cani e gli altri lupi.. Nel 2010 uno studio comparativo sugli aplotipi mitocondriali di 24 esemplari di lupo preistorico e lupi attuali risult\u00f2 in un albero filogenetico, rivelando la presenza di due aplogruppi. Tutti i campioni preistorici appartenevano all'aplogruppo 2, indicando che questa popolazione fosse dominante in Europa per oltre anni prima e dopo l'ultimo massimo glaciale. I lupi con l'aploptipo 2 furono gradualmente soppiantati dalle popolazioni con aplotipo 1, ma il lupo italiano rappresenta l'ultima popolazione attuale che mantiene il primo, sin dall'estinzione del lupo giapponese. Questa scoperta fu rafforzata da un ulteriore studio sulle sequenze di DNA di sia lupi odierni che antichi, che dimostr\u00f2 la distinzione aplotipica del lupo appenninico e iberico. Lo studio produsse un albero filogenetico che posizion\u00f2 il lupo appenninico presso i lupi preistorici del Pleistocene superiore. Nel 2017, infine, fu scoperto un ulteriore aplotipo, scoperta che rafforz\u00f2 l'ipotesi che il lupo appenninico sia una sottospecie a s\u00e9.\nNel 2018 fu determinato, tramite un'indagine genetica e morfologica, che i lupi presenti in Sicilia, estintisi durante il ventesimo secolo, rappresentarono una sottospecie distinta dal lupo appenninico, battezzata \"C. l. cristaldii\".\nCaratteristiche.\nDescrizione.\nIl lupo grigio appenninico \u00e8 grande quanto un cane da pastore tedesco. Un sondaggio su vari campioni rinvenuti in tutt'Italia dal 1974 al 1990 mostra una lunghezza del corpo media di 109\u2013148\u00a0cm ed un'altezza al garrese dai 49\u201373\u00a0cm. Gli esemplari segnalati nelle Alpi italiane pesano dai 28 ai 34\u00a0kg, con almeno un esemplare pesante 44\u00a0kg segnalato presso Entracque. Il cranio del lupo grigio appenninico si distingue da quello del lupo grigio europeo dalle sue apofisi e creste pi\u00f9 rotondeggianti, e la dentizione meno robusta, con canini meno ricurvi.\nIl manto invernale \u00e8 grigiastro, con peli scuri sul dorso. Durante l'estate il manto \u00e8 meno folto e mostra colori pi\u00f9 marroncino-rossastro. Sugli arti anteriori sono presenti sottili strisce scure sull'articolazione della zampa. Gli esemplari neri, segnalati negli Appennini centro-settentrionali, sembrano aver ereditato l'allele Kb responsabile per il melanismo da incroci con i cani. Al contrario dei lupi nordamericani, che ereditarono l'allele all'incirca tra i ed i anni fa, la presenza del Kb sembra essersi introdotto nei lupi italiani pi\u00f9 recentemente, dato che non furono segnalati esemplari neri prima del 1982, ed i lupi neri italiani dimostrano un fenotipo pi\u00f9 variabile dei lupi neri nordamericani.\nIl peso adulto medio \u00e8 di 25-35 chili, sebbene si segnalino esemplari maschi pesanti 40-45 chili. \u00c8 lungo 110\u2013148\u00a0cm e alto 50\u201370\u00a0cm. Il manto \u00e8 generalmente di un colore grigio-fulvo, che diventa pi\u00f9 rossiccio d'estate. L'addome e le guance sono pi\u00f9 chiare, con macchie scure sul dorso, sulla punta della coda e, talvolta, sugli arti anteriori. Gli esemplari melanici sono stati segnalati negli Appennini centro-settentrionali, ma le osservazioni dirette e gli studi genetici dimostrano che sono frutto di incroci con i cani. Vive tipicamente in branchi composti di 2-7 individui.\nComportamento ed etologia.\nIl lupo grigio appenninico \u00e8 stato segnalato in diversi habitat di varie altitudini, dai 300 metri l.m. in provincia di Siena ai metri l.m. nelle Alpi sud-occidentali. Tende a favorire le zone montane intatte densamente forestate lontani dall'interferenza umana. La maggior parte delle popolazioni dimostrano comportamenti crepuscolari e notturni, probabilmente in risposta alle attivit\u00e0 antropiche. Un'eccezione si trova nel parco nazionale del Pollino, zona scarsamente visitata dall'uomo dove i lupi sono attivi anche di giorno. I branchi in Italia tendono a essere pi\u00f9 ridotti di quelli che si segnalano nel Nord America, con gruppi familiari composti di 2-7 esemplari nella Toscana centro-meridionale e l'Appennino abruzzese, e 2-5 nell'Appennino settentrionale: la dimensione del branco dipende infatti dalla dimensione delle prede abituali e quindi i branchi sono pi\u00f9 grandi nelle zone ricche di cervi, pi\u00f9 piccole in zone ove il capriolo \u00e8 la preda pi\u00f9 grande. Il lupo \u00e8 un predatore di grandi erbivori, ma con abitudine alimentare molto flessibili in relazione ad abbondanza, accessibilit\u00e0 e disponibilit\u00e0 delle diverse specie. in Italia la dieta del lupo ha avuto un'evoluzione nel tempo verso un sempre maggiore utilizzo delle prede selvatiche, in particolare le specie di ungulati selvatici. Si nutre infatti prevalentemente di ungulati di taglia grossa, come caprioli e cinghiali in Appennino, con l'aggiunta di cervi e camosci nelle Alpi. Casi di predazione sugli stambecchi sono rari, mentre i mufloni furono selezionati soprattutto solo durante i primi anni di recupero delle popolazioni di lupo, siccome all'epoca i primi non disponevano di comportamenti antipredatori efficaci. Gli ungulati domestici costituiscono solo una componente modesta nella dieta del lupo grigio appenninico, con il maggior numero di casi risalenti in luoghi dove la difesa del bestiame \u00e8 scarsa. Possiamo quindi affermare che in Italia i lupi abbiano tre principali regimi alimentari: il primo in cui le specie di bestiame sono presenti per oltre il 70%, il secondo caratterizzato da una dieta molto diversificata e il terzo in cui gli ungulati selvatici arrivano a rappresentare oltre il 90% degli alimenti.\nIl lupo grigio appenninico \u00e8 spesso ospite di vari parassiti. In Italia, sono stati segnalati casi di infestazione di elminti intestinali come le tenie, gli echinococchi, i mesocestoidi, le tenie canine, le uncinarie, i tossocari, gli anchilostomi, i tricuri e i tossoscari. Le infestazioni dei tossocari e gli echinococchi sembrano essere correlate con l'et\u00e0 del lupo, mentre la specie \"Echinococcus granulosus\" appare infestare i lupi che si cibano prevalentemente di pecore. Ci sono pochi dati sui patogeni del lupo italiano, ma sono stati segnalati casi di parvovirosi canina nella popolazione appenninica nei primi anni novanta. Nelle zone in cui i lupi vivono presso le discariche, come nel caso della popolazione presso l'Appennino centro-meridionale, sono stati segnalati casi di scabbia, che pu\u00f2 essere mortale per i cuccioli. Nelle zone meridionali dell'areale, il lupo grigio appenninico \u00e8 a rischio della leishmaniosi animale, sparsa dai cani randagi.\nPopolazione.\nLa popolazione italiana di lupo fu stimata nel 2000 a pi\u00f9 di 600 unit\u00e0, con un tasso di incremento medio annuo intorno al 7%. Il valore riportato sembra rappresentare una stima plausibile delle dimensioni della popolazione italiana, se si considera che con il monitoraggio genetico condotto in Emilia Romagna tra il 2000 e il 2008 e in Liguria tra il 2007 e il 2011 \u00e8 stata stimata la presenza rispettivamente di 124 individui e 41 individui. La presenza del lupo all'interno del territorio occupato in Italia \u00e8 comunque dinamica poich\u00e9 i diversi nuclei presenti possono scomparire per effetto degli abbattimenti illegali e ricomparire per la dispersione di individui giovani da altre aree.\nLa popolazione italiana di lupo \u00e8 sottoposta a un'elevata mortalit\u00e0 indotta dall'uomo (20% circa); in particolare i fattori di mortalit\u00e0 pi\u00f9 importanti sono gli incidenti stradali (50% circa) e le uccisioni illegali (20% circa).\nLa popolazione italiana appenninica \u00e8 classificata come \"Vulnerable\" (VU) a causa della persecuzione dell'uomo, con esche avvelenate e abbattimenti illegali, e degli incidenti d'auto. Le principali cause di minaccia in Italia sono: uccisioni illegali, isolamento, incidenti stradali e ibridazione con cani randagi e inselvatichiti. Partendo dall'ultima, le ibridazioni col cane sembrano poco frequenti e poco importanti, gli incidenti stradali sono da considerarsi inevitabili e a carico soprattutto degli individui giovani in fase di dispersione. L'isolamento della popolazione potrebbe essere colmato nel volgere di pochi anni visto che esistono gi\u00e0 casi di emigrazione di lupi sloveni e croati nelle Alpi orientali, mentre rimane da risolvere il problema delle uccisioni illegali che deriva dalle abitudini alimentari del lupo che innescano conflitti con le attivit\u00e0 umane.\nSebbene non sia universalmente accettato come una sottospecie a parte dal lupo grigio europeo comune, possiede un aplotipo mitocondriale e una morfologia cranica distinta.\nIl lupo \u00e8 oggetto di tutela a livello internazionale e nazionale; la specie \u00e8 inserita nell'allegato 2 della convenzione di Berna (\u201cSpecie di fauna rigorosamente protette\u201d e negli allegati 2 (\u201cSpecie animali e vegetali di interesse comunitario la cui conservazione richiede la designazione di zone speciali di conservazione\u201d) e 4 (\u201cSpecie animali e vegetali che richiedono una protezione rigorosa\u201d) della Direttiva Habitat, negli allegati A e B della Convenzione di Washington (CITIES) e nell'articolo 2 della legge Nazionale 157/92 (\u201c Specie particolarmente protette\u201d).\nStoria.\nFino alla fine del XIX secolo, questo mammifero era diffuso sui monti e in pianura. Il lupo italiano appartiene alla sottospecie \"Canis lupus italicus\" differenziatasi nella penisola italiana per parziale isolamento e per adattamento a condizioni ecologiche locali. La specie, diffusa fino alla met\u00e0 del IX secolo in tutta la penisola e in Sicilia, in particolare nelle zone montuose degli Appennini e delle Alpi, ha sub\u00ecto dalla fine del 1800 un processo drammatico di riduzione numerica e contrazione dell'areale ristretto a poche aree con economie pastorali, che port\u00f2 la popolazione italiana a un minimo di 100 individui nei primi anni settanta. Dal 1971 per\u00f2, la protezione della specie, il graduale incremento delle prede selvatiche, l'abbandono delle zone montane da parte della popolazione umana residente e una sempre maggiore sensibilit\u00e0 del pubblico, hanno permesso la ripresa numerica della popolazione che, attualmente, comprende tutta la catena appenninica e le Alpi occidentali, con presenze segnalate anche nel settore centrale alpino.\nDagli inizi del Novecento si accentuarono le persecuzioni nei confronti di questo animale, danneggiato anche dalla forte riduzione della superficie forestale conseguente alla prima legge forestale d'Italia, la n. 3917/1877, che permise ampi disboscamenti in pianura, collina e bassa montagna.\nDopo la seconda guerra mondiale la situazione divenne sempre pi\u00f9 grave, e il numero dei lupi grigi appenninici si ridusse fino a toccare il minimo storico documentato negli anni settanta. Nel 1972 Luigi Boitani ed Erik Zimen furono incaricati di eseguire la prima indagine italiana sulla situazione del lupo grigio appenninico svolta con una metodologia sistematica: essi presero come riferimento un'area che si estendeva dai Monti Sibillini (a nord) fino alla Sila (a sud).\nLa ripresa.\nA partire dagli anni settanta vennero attuate le prime politiche di conservazione, che favorirono l'aumento della popolazione. Nel 1971 part\u00ec la campagna del Parco Nazionale d'Abruzzo e del WWF significativamente chiamata \"Operazione San Francesco\" e il 23 luglio, con decreto ministeriale, fu tolto dall'elenco delle specie nocive, cosa che ne rendeva possibile la caccia tutto l'anno e l'uso dei bocconi avvelenati. Il 22 novembre 1976, grazie a un decreto del ministro all'agricoltura e alle foreste Giovanni Marcora, venne inserito fra le specie protette.\nNei primi anni ottanta una nuova indagine stim\u00f2 il numero degli esemplari in circa 220-240 individui, in espansione. Negli anni novanta nuove stime portarono il numero a circa 400 lupi, con in pi\u00f9 il ripopolamento di zone, come le Alpi Occidentali, dalle quali questi animali erano scomparsi da quasi un secolo. L'11 febbraio 1992 la legge sulla caccia n. 157 lo classific\u00f2 come \"specie particolarmente protetta\", prevedendo il carcere per chi uccidesse un lupo.\nContemporaneamente rinascevano comportamenti persecutori da parte dell'uomo: ad esempio, negli anni ottanta, a seguito della ricomparsa di un piccolo nucleo di lupi nel comprensorio dei Monti Lepini, si attivarono nella zona squadre di armati che spesso arsero vive nelle tane intere cucciolate. In un episodio emblematico, accaduto nel 1983 a Carpineto Romano, un cucciolo di lupo, dopo essere stato ucciso, venne inchiodato al portone del municipio, come monito per gli ambientalisti.\nAttualmente il lupo trova difficolt\u00e0 ad espandersi nelle Alpi orientali e, quindi, a congiungersi con la popolazione slovena e croata.\nAl fine di monitorare e sostenere la ripresa, \u00e8 stato istituito il Wolf Appennine Center (WAC), centro permanente di riferimento istituzionale per la gestione del lupo su scala interregionale istituito presso il Parco nazionale dell'Appennino Tosco-Emiliano. Esso coordina interventi e ricerche sul lupo appenninico dal Parco nazionale dell'Appennino Tosco-Emiliano (zone forestali appenniniche nelle province di Parma, Reggio Emilia, Massa-Carrara e Lucca).\nConservazione.\nSituazione in Italia.\nIn Italia, il lupo occupa stabilmente un areale di circa 74 000\u00a0km\u00b2, dal Parco Nazionale del Gran Paradiso a nord fino all'Aspromonte a sud, compreso il Gargano. Vi sono anche esemplari sparsi nell'antiappennino. \nInoltre, la sottospecie tipica di lupo grigio europeo (\"Canis lupus lupus\") \u00e8 presente in Italia sulle Alpi orientali con altri 80-110 esemplari.\nSecondo un comunicato stampa del 3 dicembre 2018 rilasciato dall'ISPRA, due sono le stime attendibili della popolazione di lupo in Italia:\nEntrambe sono stime, non monitoraggi accurati, e pertanto possono essere soggette ad errori.\nLa popolazione odierna, tenendo conto delle sole popolazioni esistenti nell'areale stabile del lupo in Italia, si stima sia composta da un numero di individui che supera le unit\u00e0 (contro i - stimati nel 2014), di cui oltre il 90% sugli Appennini e il resto sulle Alpi. Questa stima \u00e8 riferita alla popolazione invernale (pi\u00f9 bassa di quella estiva) e comprende anche gli ibridi fra cani e lupi che vivono nei branchi di questi ultimi e gli individui isolati. Tuttavia, trattandosi di stime, il numero esatto non \u00e8 al momento conosciuto, ma tutte le stime danno la popolazione totale in espansione geografica e numerica, soprattutto sull'arco alpino. Si noti che i dati della tabella sopra riportata corrispondono a incrementi annui medi della popolazione di lupi del 10% fra il 1976 e il 1990, del 4% fra il 1990 e il 2000, del 5% fra il 2000 e il 2010 e addirittura del 14% fra il 2000 e il 2013.\nLa popolazione alpina, pur crescendo con ritmi piuttosto veloci negli anni passati (10% all'anno), risulta ancora in pericolo per l'esiguit\u00e0 del numero di individui (circa 150 individui su tutto il territorio alpino a fine 2015) e per lo scarso contatto con altre popolazioni di \"Canis lupus\", entrambi fattori che potrebbero indebolire il corredo genetico. Per questo motivo, tale popolazione \u00e8 considerata in pericolo, mentre la popolazione appenninica, a causa della maggiore consistenza numerica, \u00e8 considerata a minore rischio e categorizzata come vulnerabile. Tuttavia, anche per questa popolazione la riduzione del flusso genico e la pressione antropica, esercitata soprattutto attraverso il bracconaggio e gli incidenti stradali, associata allo scarso mantenimento e controllo del territorio, rappresenta evidentemente un fattore di rischio elevato.\nLa densit\u00e0 di esemplari media \u00e8 normalmente di 3 o 4 lupi ogni 100 km\u00b2, ossia 3-4 ogni ettari, anche se in alcune zone, per disturbi antropici o scarsit\u00e0 di prede, essa scende a meno di un esemplare ogni 100 km\u00b2, mentre in altre zone, pi\u00f9 favorevoli, si possono raggiungere eccezionalmente gli 8-9 lupi ogni 100 km\u00b2. Considerato che, per l'Inventario nazionale delle foreste e dei serbatoi forestali di carbonio del 2015, la superficie forestale italiana \u00e8 pari a ettari, assumendo che tutti i boschi siano idonei al lupo ed ipotizzando una densit\u00e0 media di 4 esemplari di lupo ogni 100 km\u00b2, ossia ogni ettari, si potrebbe calcolare una popolazione attesa di lupi in Italia di circa esemplari.\nUno dei maggiori pericoli a cui \u00e8 esposto attualmente il lupo appenninico \u00e8 l'ibridazione, causata dall'accoppiamento con cani rinselvatichiti, con conseguente corruzione del patrimonio genetico dell'animale.\nSituazione nelle varie regioni italiane.\nLe uniche regioni d'Italia dalle quali il lupo non \u00e8 mai scomparso sono Campania, Basilicata, parte dell'Emilia Romagna (provincia di Modena), Calabria, Molise e Abruzzo, dove, all'interno delle foreste dei Monti Picentini-Alburni, del Pollino, del Vulture, della Sila e del Parco nazionale d'Abruzzo, ha potuto proseguire la sua vita in relativa serenit\u00e0 e isolamento.\nIl maggior numero di branchi ed esemplari \u00e8 presente in Abruzzo, con i nuclei principali nell'area del parco nazionale omonimo e nei settori a cavallo tra il Parco Nazionale del Gran Sasso e Monti della Laga, il Parco Nazionale della Majella e il Parco nazionale dei Monti Sibillini e, in Calabria, nel Parco Nazionale della Sila; il territorio abruzzese, inoltre, grazie alla presenza di efficaci corridoi faunistici, \u00e8 l'unico in tutto l'Appennino a permettere spostamenti da parte del lupo sull'asse ovest-est e viceversa.\nIn Calabria, oltre al gi\u00e0 citato Parco Nazionale della Sila, \u00e8 presente nel Parco nazionale del Pollino, nel Parco nazionale dell'Aspromonte e nel Parco naturale regionale delle Serre.\nNel Lazio \u00e8 presente sulla dorsale appenninica: nel Parco dei Monti Simbruini, nei Monti della Tolfa, Monti Lepini e nei Monti Ausoni. Dal 2010 circa \u00e8 stato registrato il suo ritorno anche nel Parco naturale dei Monti Aurunci. Ci sono stati avvistamenti anche nella campagna romana, con un branco di 4-5 lupi. Negli ultimi anni alcuni esemplari si sono stabiliti all'interno del territorio del Parco Regionale dei Castelli Romani. Nel 2010 sono avvenuti sporadici avvistamenti di 3-4 esemplari sui boschi dei Monti della Daunia nella Puglia settentrionale e 5 esemplari sulle Murge. Nel 2011 \u00e8 stato accertato il ritorno del lupo grigio appenninico nel Parco nazionale del Gargano, dove alcune ricerche hanno confermato la presenza di almeno un nucleo familiare.\nNegli ultimi tempi sembra che la popolazione di lupi presente nel Parco Nazionale dell'Alta Murgia si sia stanziata in questo territorio e nelle aree a esso adiacenti, dove la sua presenza \u00e8 sempre stata supposta da qualche sparuto avvistamento di qualche singolo esemplare o di qualche coppia (si suppone proveniente dalla vicina Basilicata). Qui sembra che si sia instaurato tra la popolazione di lupi, di cui non si ha ancora una stima quantitativa attendibile, e i cinghiali un certo equilibrio predatore-preda. Si suppone persino che siano stati proprio questi grossi animali, presenti in gran numero in Puglia (anche a causa di introduzioni a fini venatori) ad aver spinto questi efficienti cacciatori sociali a ritornare di stanza in quest'area dell'Italia. Negli ultimi tempi sembra che sia stata accertata la loro presenza anche nelle province di Brindisi e Taranto, in particolare nelle aree limitrofe ai boschi di Martina Franca e di Ostuni. Qui, oltre ad essere state uccise e mangiate alcune capre e un cavallo dai lupi, sarebbero anche stati avvistati da alcuni agricoltori. I veterinari che hanno esaminato le carcasse sembrerebbero anche aver dato conferma di tali affermazioni. I provvedimenti da prendere in seguito alla ricomparsa del lupo in quest'area sono ancora oggetto di discussione.\nNell'imperiese sono stati fotografati a partire dal 2011, ma, considerando che i primi avvistamenti del lupo grigio appenninico in Francia sono avvenuti nel 1999 nel Parco nazionale del Mercantour, \u00e8 lecito pensare che il lupo fosse presente in questa provincia gi\u00e0 da almeno un decennio.\nIn Piemonte \u00e8 stata censita la presenza, nell'inverno 2010-2011, di 60-70 lupi, in particolare nelle province di Cuneo e Torino. In seguito, si \u00e8 stabilito un branco nel Parco nazionale del Gran Paradiso: ne sono state accertate la presenza e il successo riproduttivo nel corso del 2013 in Val Soana, sul versante piemontese del parco. Alla fine del 2017 \u00e8 stata confermata la presenza di un primo branco nel Piemonte settentrionale (oltre il torinese), tra la Valsessera e la Valsesia tra le province di Biella e Vercelli. Da quell\u2019anno si sono registrati vari avvistamenti sporadici nelle zone circostanti, accompagnati da alcuni attacchi agli animali selvatici (caprioli) e ai greggi, come in Valsesia.\nDa qualche anno si registra inoltre la presenza di alcuni esemplari di \"Canis lupus italicus\" in Lombardia, in particolare sulle Prealpi, ma esemplari isolati e piccoli branchi sono stati avvistati nel parco del Ticino (che negli ultimi anni sta divenendo per molte specie animali, come i lupi, l'unico corridoio ecologico dell'Italia settentrionale che, attraversando la pianura padana, collega direttamente gli Appennini con le Alpi), lungo il Po e nella pianura lodigiana e cremonese; si ritiene che tali esemplari abbiano seguito cinghiali, caprioli e nutrie lungo i fiumi e i torrenti per poi stabilirsi in zone, come le golene, abbandonate dall'uomo.\nIn Trentino, il \"Canis lupus italicus\" \u00e8 tornato fin dal 2010 a popolare il territorio del Parco naturale Adamello Brenta, seppure in numero non quantificabile.\nSta inoltre avvenendo ricongiungimento del lupo appenninico con il lupo europeo, la cui popolazione balcanica si sta diffondendo dalla Slovenia: alcuni esemplari sono stati infatti segnalati nel Friuli-Venezia Giulia a partire dal 2000. Nel 2009 sulle Dolomiti \u00e8 stata trovata la carcassa di un lupo, morto per cause naturali. Nel 2012, in particolare nel Parco Naturale Regionale della Lessinia, \u00e8 stata verificata la presenza di una coppia di lupi, una femmina di \"Canis lupus italicus\" e un maschio di \"Canis lupus lupus\", diventando il primo caso verificato di ricongiungimento tra le due sottospecie; la coppia si \u00e8 riprodotta nel 2013. \u00c8 lecito attendersi che a breve avvenga lo stesso in Alsazia, dove il lupo grigio appenninico sta venendo in contatto con le popolazioni di lupo grigio europeo arrivate in Francia dalla Germania.\nSituazione in Francia.\nIn Francia il lupo grigio appenninico \u00e8 giunto nel 1992 nel Parco nazionale del Mercantour e si \u00e8 diffuso dapprima su tutte le Alpi, poi anche sul Massiccio centrale, sui Vosgi e sui Pirenei orientali, infine in tutta la Francia meridionale e orientale, per un totale stimato nel 2020 di circa 580 esemplari (pi\u00f9 precisamente dai 530 ai 630). La popolazione \u00e8 in costante aumento, nonostante alcuni abbattimenti di esemplari problematici autorizzati dalle autorit\u00e0.\nLa rapida espansione del lupo \u00e8 favorita dal fatto che la Francia sia prevalentemente costituita da pianure, colline e basse montagne con scarsa popolazione e ricche di boschi e potenziali prede, ambienti prediletti dal lupo. In Francia, inoltre, il bracconaggio \u00e8 molto meno diffuso che in Italia.\nSituazione in Belgio.\nA partire dal 2016 il lupo grigio appenninico \u00e8 stato segnalato anche in Belgio, per ora in via sporadica.\nSituazione in Spagna.\nIn Spagna il lupo grigio appenninico \u00e8 comparso dal 2009, in Catalogna, regione al confine con la Francia. Nonostante il lupo sia presente con una sottospecie nel nord ovest della Spagna \"(Canis lupus signatus)\", le analisi genetiche hanno confermato che i lupi provengono dall'Italia. Attualmente vive in Spagna un piccolo nucleo di almeno tredici esemplari nel Parco Naturale del Cad\u00ed-Moixer\u00f3. Finora non si registrano riproduzioni.\nSituazione in Svizzera.\nIn Svizzera il lupo grigio appenninico \u00e8 presente almeno dal 2003 con esemplari singoli isolati nei cantoni Ticino, Grigioni e Vallese. Nel 2012 \u00e8 stato segnalato il primo branco nel Cantone dei Grigioni. Nel 2015 si \u00e8 accertata la prima riproduzione nel Canton Ticino.\nComplessivamente, al 2019 potrebbero vivere in Svizzera circa 60-70 lupi grigi appenninici.\nLa popolazione \u00e8 in crescita, ma a ritmi lenti, anche a causa dei continui abbattimenti autorizzati.\nSituazione in Germania.\nAnche in Germania il lupo si era estinto agli inizi del '900. A partire dagli anni '40 \u00e8 ricomparso con esemplari provenienti dalla Polonia, quindi geneticamente diversi da quelli appenninici e appartenenti alla sottospecie nominale (\"Canis lupus lupus\"). Tuttavia, l'analisi genetica su un lupo trovato morto nel 2006 in Baviera ha indicato la sua appartenenza alla sottospecie appenninica.\nSituazione in Austria.\nAnche in Austria il lupo, estinto a fine Ottocento, sta ritornando. Si tratta di pochi esemplari (forse una sola famiglia). Da un punto di vista generico la situazione \u00e8 molto complessa: le indagini indicherebbero che ci sono lupi di tre provenienze diverse, cio\u00e8 dalle Alpi italiane e svizzere (\"C.l.italicus\"), dai Carpazi e dai Balcani.\nNel 2020 \u00e8 stata registrata una prima cucciolata nata nel Parco Nazionale Alti Tauri.\nImpatto sull'ecosistema.\nI grandi carnivori sono spesso utilizzati come specie focali (specie indicatrici, specie ombrello) nelle strategie di conservazione. Il lupo \u00e8 probabilmente la specie di maggior importanza del patrimonio faunistico italiano ed \u00e8 gradualmente divenuto l'elemento qualificante dei territori che occupa in termini di elevata naturalit\u00e0; esso \u00e8, infatti, un carnivoro all\u2019apice della catena alimentare e pertanto esercita un ruolo fondamentale nell\u2019habitat in cui vive, contribuendo a regolare l\u2019equilibrio e la diversit\u00e0 delle popolazioni di prede. La predazione esercitata dal lupo sulle popolazioni di erbivori selvatici contribuisce a limitarne la pressione trofica sulle componenti vegetali: questo comporta a cascata una maggiore ricchezza floristica e un diverso assetto forestale e di conseguenza favorisce la presenza di un pi\u00f9 alto numero di specie animali che interagiscono tra loro e con le diverse componenti ambientali determinando dinamiche complesse; un chiaro esempio di ci\u00f2 \u00e8 avvenuto nel Parco nazionale di Yellowstone, dove la reintroduzione del lupo ha limitato la pressione esercitata dai cervidi sulle comunit\u00e0 forestali, che causavano fenomeni locali di erosione del terreno legati alla scomparsa della vegetazione ripariale, e ha permesso l'aumento delle specie animali e vegetali legate agli ambienti fluviali.\nL\u2019azione predatoria del lupo non solo non ha impedito un costante incremento delle popolazioni di ungulati selvatici presenti sul territorio nazionale, ma, al contrario, le popolazioni di ungulati selvatici e di lupi italiani si sono espanse sul territorio e sono incrementate numericamente di pari passo.\nSecondo i dati disponibili presso l'ISPRA, si evince che in Italia, negli stessi decenni di espansione e di incremento demografico del lupo, che si \u00e8 espanso in gran parte dell\u2019Appennino e delle Alpi occidentali ricolonizzando il suo areale storico di distribuzione, e del suo ritorno in regioni da cui era scomparso da secoli, tutte le popolazioni di ungulati sono aumentate esponenzialmente. Nel periodo compreso tra il 1980 e il 2010 il cervo ha incrementato la sua consistenza del 700%, il capriolo del 350% (circa 456.000 esemplari in tutto il Centro-Nord Italia e localmente nel Sud, isole escluse), il camoscio alpino del 120% e il muflone del 300%, mentre il cinghiale (\"Sus scrofa\"), ritenuta una delle specie maggiormente predata dal lupo, solo nel periodo 2004-2019 \u00e8 aumentato del 400%, sfiorando il milione di esemplari.\nNella cultura latina e italiana.\nL'animale svolge un ruolo importante nelle culture pre-romane, romana e italiana. Nella mitologia romana, Roma fu fondata nel 753\u00a0a.C. da Romolo e Remo, due gemelli allattati da una lupa. Secondo Terry Jones, i Romani videro la storia come indizio che i gemelli avessero trangugiato \"gli appetiti feroci da lupo\" attraverso il latte della loro madre surrogata. Il lupo era anche considerato come animale sacro di Marte e vederne uno prima d'andare in battaglia si riteneva un buon presagio. L'origine della leggenda \u00e8 rintracciabile in un culto devoto ai lupi d'origine sabina. I sabini avevano due parole per il lupo: \"hirpus\", per i contesti religiosi, e \"lupus\", che a sua volta fu incorporato nel latino.\nSebbene i Romani non venerassero i lupi, \u00e8 possibile che considerassero la loro uccisione come un tab\u00f9; contrariamente agli etruschi, i romani sacrificavano i lupi solo raramente e non ci sono segnalazioni di lupi negli anfiteatri, sebbene fossero pi\u00f9 numerosi e il loro habitat meno distante in confronto a molti altri animali comunemente utilizzati. L'utilizzo dei lupi nella medicina popolare, sebbene sia attestato da Plinio il Vecchio, fu minimo in confronto ad altre creature come i serpenti e gli orsi. Contrariamente all'immaginario popolare, gli imaginifer non indossavano pellicce di lupo; le uniche unit\u00e0 attestate d'indossarle furono i veliti, solitamente composti di soldati germanici poveri non socialmente inibiti nello sfruttare le pellicce di lupo. I lupi che entravano nelle citt\u00e0 o nei templi solitamente venivano abbattuti solo se l'animale non aveva via di fuga, al contrario di vespe, buoi e civette, che venivano subito uccisi se si infiltravano nelle zone sacre. Gli atteggiamenti culturali negativi verso i lupi in Italia cominciarono con l'invasione longobarda, che usavano i lupi come analogia nel descrivere zoomorficamente le loro stragi. La credenza nei licantropi fu ancora diffusa in Italia nei primi anni venti ed era tradizione tra le popolazioni rurali coprirsi il volto quando riposavano di notte durante una luna piena all'aperto, perch\u00e9 si riteneva che esporre la faccia alla luna avrebbe trasformato il dormiente in un lupo. Il lupo svolgeva anche un ruolo nella medicina popolare. Ai neonati irrequieti veniva messo attorno al collo un fascio d'intestino di lupo, mentre si riteneva possibile evitare gli aborti spontanei legando un intestino di lupo attorno all'addome della madre. Inoltre, si pensava che il grasso di lupo potesse curare i reumatismi e la tonsillite, mentre un dente o un ciuffo di pelo lupino veniva indossato come talismano contro il malocchio.\nI Romani apparentemente non consideravano i lupi pericolosi, con i soli riferimenti alla loro aggressione verso l'uomo rintracciabili in proverbi e miti. Sebbene non ci siano state segnalazioni di attacchi verso gli umani dopo la seconda guerra mondiale e l'eradicazione della rabbia negli anni sessanta, gli storici hanno rinvenuto 440 casi di aggressioni verso gli umani rintracciabili nel quindicesimo e nel diciannovesimo secolo presso la pianura padana. Tra di essi si nota il caso della bestia di Cusago, una lupa responsabile della morte di vari giovani presso Milano durante l'estate del 1792. I resoconti del diciannovesimo secolo mostrano che dal 1801 al 1825 ci furono 112 aggressioni, 77 di essi risultando nella morte della vittima. Fra questi casi, solo cinque furono opera di animali rabidi."}
{"id": "513006", "revid": "2212345", "url": "https://it.wikipedia.org/wiki?curid=513006", "title": "Canis lupus baileyi", "text": "Il lupo messicano (Canis lupus baileyi) \u00e8 la sottospecie pi\u00f9 rara e pi\u00f9 geneticamente distinta di lupo grigio in Nordamerica. \u00c8 anche una delle sottospecie pi\u00f9 piccole, raggiungendo una lunghezza massima non superiore ai 135 cm e un'altezza massima di circa 80 cm. Il peso varia dai 27 ai 45 kg.\nStoria.\nFino a tempi recenti, il lupo messicano era diffuso nei deserti di Sonora e di Chihuahua dal Messico centrale fino al Texas occidentale, al Nuovo Messico meridionale e all'Arizona centrale. Dagli inizi del XX secolo, la riduzione delle prede naturali come i cervi e i wapiti port\u00f2 molti lupi ad attaccare il bestiame domestico, provocando gli sforzi intensivi delle agenzie governative e individuali per sradicare il lupo messicano. Anche i cacciatori perseguitarono il lupo, poich\u00e9 uccideva i cervi. Anche i \"trapper\", governativi e privati, hanno dato una mano nella sradicazione del lupo messicano (bisogna notare che studi recenti compiuti da esperti di genetica hanno mostrato che l'areale dei lupi messicani si spingeva pi\u00f9 a nord, fino al Colorado).\nQuesti sforzi ebbero molto successo e dagli anni cinquanta il lupo messicano in natura \u00e8 stato eliminato. Nel 1976 il lupo messicano venne dichiarato una specie minacciata e da allora lo \u00e8 sempre rimasto. Oggi sopravvivono in natura solamente 186 lupi messicani o pochi di pi\u00f9.\nVita sociale.\nIl lupo grigio messicano vive in branchi ristretti generalmente composti da 5 o 6 individui. I membri di questo gruppo generalmente sono la coppia procreatrice e la prole fino al compimento del primo anno d'et\u00e0. Di solito una coppia di adulti si accompagna per tutta la vita. Raramente 2 branchi si incontrano; i lupi grigi ricorrono infatti a meccanismi di segnatura del territorio legati all'ululato o a processi olfattivi.\nReintroduzione nel Sudovest.\nNel marzo 1998 l'U.S. Secretary of U.S. Fish and Wildlife Service inizi\u00f2 la reintroduzione dei lupi messicani nell'area di Blue Range, in Arizona. L'obiettivo principale di questo programma era di reintrodurre a partire dal 2005, 100 lupi messicani nelle Foreste Nazionali di Apache-Sitgreaves e di Gila, in Arizona e in Nuovo Messico.\nIl 30 marzo 1998 i biologi del governo liberarono 11 lupi grigi - 3 maschi adulti, 3 femmine adulte e 3 lupacchiotte e 2 lupacchiotti di un anno di vita - all'interno dei recinti di acclimazione dell'area di 18.000 km\u00b2 designata federalmente Blue Range Wolf Recovery Area, nell'Arizona centrorientale."}
{"id": "513007", "revid": "11497", "url": "https://it.wikipedia.org/wiki?curid=513007", "title": "Chatroom", "text": ""}
{"id": "513009", "revid": "6392", "url": "https://it.wikipedia.org/wiki?curid=513009", "title": "La donna Scimmia", "text": ""}
{"id": "513012", "revid": "438678", "url": "https://it.wikipedia.org/wiki?curid=513012", "title": "Vajont (film)", "text": "Vajont - La diga del disonore \u00e8 un film del 2001 diretto da Renzo Martinelli.\nIl film tratta gli avvenimenti che accompagnarono la costruzione della diga del Vajont e l'incidente che, il 9 ottobre 1963, cost\u00f2 la vita a circa duemila persone.\nTrama.\nValle del Vajont, 1959. La diga del Vajont, situata nella valle tra il Friuli-Venezia Giulia (allora provincia di Udine) e il Veneto (provincia di Belluno), si avvia al completamento. La SADE (Societ\u00e0 Adriatica di Elettricit\u00e0) conta di fare del bacino del Vajont il pi\u00f9 grande tra quelli della Societ\u00e0 e con la diga ad arco pi\u00f9 alta del mondo, costruendo un pezzo dell'Italia di domani. Gli ideatori del progetto sono gli ingegneri Carlo Semenza, Alberico Biadene e Mario Pancini. Alla diga lavora anche il geometra Olmo Montaner, originario di Erto, uno dei paesi che dominano la vallata. Egli \u00e8 convinto che la costruzione della diga e l'energia elettrica che svilupper\u00e0 porteranno lavoro, guadagno e benessere nella valle, ma a Longarone, il paese situato proprio sotto lo sbarramento artificiale creato dalla diga, non mancano voci di protesta, capeggiate dalla giornalista dell'Unit\u00e0 Tina Merlin, che da anni scrive contro lo strapotere della SADE, denunciandone i soprusi e le malefatte, fino a definirla \"uno Stato nello Stato\".\nQuando i lavori sono ormai quasi ultimati, cominciano i problemi: nell'aprile 1959, alla vicina diga di Pontesei, 3 milioni di metri cubi di montagna si staccano dal costone, provocando un'onda di venti metri che travolge e uccide Arcangelo Tiziani, un operaio che fungeva da guardiano. Alla SADE viene indetta una riunione straordinaria, in cui si decide di affidare la perizia geologica sulla Valle del Vajont a Edoardo Semenza, figlio dell'ingegner Semenza e discepolo del professor Giorgio Dal Piaz, considerato il massimo esperto al mondo delle Dolomiti. Nel frattempo, la vita nella valle del Vajont continua a scorrere, anche se con qualche difficolt\u00e0 e timore e, una sera, durante una festa paesana a Erto-Casso, Olmo conosce e si innamora di Ancilla Teza, una ragazza che vive con la famiglia a Longarone e lavora come centralinista.\nPoco tempo dopo, anche nella valle cominciano ad apparire dei segnali d'allarme proprio come a Pontesei: nel monte Toc, che costituisce uno dei versanti sui quali poggia la diga, si apre improvvisamente una grossa spaccatura nel terreno. Tuttavia, Dal Piaz sostiene che la terra smossa non \u00e8 altro che materiale franoso di superficie e che il sotto strato \u00e8 formato da roccia compatta, quindi non vi \u00e8 un reale pericolo di frana. I dubbi sollevati dall'ingegner Pancini vengono perci\u00f2 subito messi a tacere da Biadene. Verso la fine dello stesso anno, Edoardo Semenza consegna la sua relazione, dove viene rivelata l'esistenza, sul monte Toc, di una grossa paleofrana, stimata sui 200 milioni di metri cubi di \"sfasciume\", che rischia di franare nel lago se l'acqua che salir\u00e0 nell'invaso impregner\u00e0 il terreno. La sua relazione tuttavia resta inascoltata e al Ministero viene fatta pervenire una delle numerose, vecchie relazioni di Dal Piaz, assai pi\u00f9 ottimistica.\nNel 1960, quando la diga entra ufficialmente in funzione, la zona bassa di Erto viene sommersa dal bacino artificiale e tra coloro che sono costretti a lasciare le proprie case c'\u00e8 anche Olmo, che nel frattempo ha consolidato la sua relazione con Ancilla. Assieme all'acqua, per\u00f2, arrivano anche nuovi imprevisti: il 4 novembre dello stesso anno, una grossa frana stimata di 1 milione di metri cubi di roccia si stacca dal Monte Toc e precipita nel lago, suscitando ulteriori paure e timori fra gli abitanti, tanto che molte famiglie decidono di abbandonare la valle per trasferirsi altrove.\nEdoardo Semenza tenta ancora invano di convincere il padre e gli altri ingegneri ad abbandonare il progetto. Viene anche organizzata alla centrale di Nove a Vittorio Veneto una simulazione di frana di 50 milioni di metri cubi, utilizzando un modello in scala 1:200, da cui si evince che con il bacino alla massima portata di 715 metri, necessario per ottenere l'idoneit\u00e0 dallo Stato, il lago potrebbe tracimare, con conseguenze catastrofiche anche per Longarone. La quota considerata di sicurezza viene stimata ottimisticamente dal professor Augusto Ghetti, responsabile degli esperimenti su modellino, intorno ai 700 metri.\nIntanto, Tina Merlin, sotto processo a Milano poich\u00e9 precedentemente querelata dalla SADE per diffusione di notizie false e tendenziose, viene assolta grazie anche alla testimonianza degli abitanti del Vajont. Nella primavera del 1961, Olmo e Ancilla si sposano e vanno a vivere a Longarone. Poco tempo dopo Carlo Semenza muore e la guida delle operazioni viene assunta da Alberico Biadene, che non esita sia a rimuovere dall'incarico Edoardo che a ignorare le perizie geologiche, proseguendo nel progetto e ordinando il collaudo del bacino artificiale a quota 715 metri.\nIl 2 settembre 1963, con il lago a quota 710 metri, un terremoto scuote l'intera valle, mentre i paletti di sorveglianza installati sul Toc rivelano che la frana si muove sempre pi\u00f9 velocemente. In preda al panico, Biadene ordina di togliere quanta pi\u00f9 acqua possibile per scendere a quota 700 metri, ma la frana ormai \u00e8 sostenuta solo dall'alto livello dell'acqua e, di conseguenza, il suo abbassamento ne provoca l'accelerazione. Si decide quindi di evacuare quante pi\u00f9 persone possibile dalla zona, ma le operazioni sono rese difficili dalle frane che hanno distrutto la strada di collegamento fra i due versanti della valle.\nIl 9 ottobre 1963, mentre Olmo attende con impazienza e preoccupazione la fine del turno di lavoro, viene inviato alla diga da Biadene, che lo incarica di rimanere per tutta la notte a monitorare la situazione sul Toc con il collega Bortolo Filippin. Il geometra \u00e8 cos\u00ec costretto a rimandare al giorno successivo la progettata intenzione di trasferirsi, con la moglie, la quale da poco gli ha rivelato di essere incinta, dalla zia di Ancilla a Belluno.\nQuella sera, a Longarone, molte persone del paese si radunano nei bar per assistere alla partita di Coppa campioni di calcio fra Real Madrid e Rangers Glasgow. Nello stesso momento, Filippin nota che il Toc si muove distintamente e Olmo telefona a Biadene per manifestare il proprio allarmismo, ma dato che ormai la quota del lago \u00e8 di 700 metri, l'ingegnere lo rassicura, credendo che il peggio sia passato.\nAlle ore 22:39, per\u00f2, la natura si scatena: 265 milioni di metri cubi di roccia mista a sedimenti si staccano dal Monte Toc e precipitano nel lago, sollevando una massa d'acqua di 50 milioni di metri cubi. 25 milioni di metri cubi d'acqua si abbattono sui paesi di Erto, Casso, sulle frazioni di San Martino, Pineda, Spesse, Patata, il Cristo e Frasein provocando 160 morti. L'altra met\u00e0 scavalca la diga abbattendo parte del coronamento e precipitando verso la piana del Piave. Vengono spazzate via Longarone, le frazioni di Pirago, Villanova, Fa\u00e8, il paese di Castellavazzo con la frazione di Codissago e la borgata di Vajont causando circa 2.000 vittime.\nIl giorno seguente Olmo Montaner, distrutto dal dolore e ricoperto di fango, si aggira sulla piana desolata, dove prima sorgeva Longarone, alla vana ricerca della moglie, ma l'unica cosa che trova, inaspettatamente, \u00e8 quello che resta della sedia a dondolo regalata ad Ancilla da Pancini il giorno del matrimonio.\nNella scena finale, Olmo, ormai anziano, torna regolarmente sulla tomba di Ancilla e del figlio mai nato, facendo anche intuire di non essersi pi\u00f9 risposato. Consapevole che sotto la terra non c'\u00e8 niente (la sua voce fuori campo dice infatti che il corpo della moglie non \u00e8 stato pi\u00f9 trovato), parla ugualmente con loro, con la vita che gli \u00e8 stata sottratta, nel rimpianto di un dolore senza fine. Nonostante fosse convinto che la diga del Vajont portasse molti soldi nella valle, non potr\u00e0 mai perdonare gli uomini che hanno consentito tale strage.\nDifferenze dai fatti realmente accaduti.\nNonostante il film segua abbastanza fedelmente i fatti realmente accaduti, contiene alcune differenze tra cui:"}
{"id": "513014", "revid": "1543377", "url": "https://it.wikipedia.org/wiki?curid=513014", "title": "Le notti bianche (film)", "text": "Le notti bianche \u00e8 un film del 1957 diretto da Luchino Visconti, tratto dall'omonimo racconto di F\u00ebdor Dostoevskij. Nonostante nell'adattamento cinematografico siano mutati di ambiente, prospettive e carattere, i personaggi restano tre: una donna di nome Natalia, un giovane impiegato di nome Mario e uno straniero di cui non si fa mai il nome.\nTrama.\nMario, un giovane impiegato dalla vita ordinaria, si trova a vagare di notte per le strade di Livorno, dopo una gita passata con la famiglia del suo capoufficio. Passeggiando alla ricerca di qualche evento fuori dall'ordinario, si imbatte in una ragazza bionda, straniera, che se ne sta da sola affacciata a un ponte che d\u00e0 su un canale; la situazione incuriosisce subito Mario, il quale fa di tutto per conoscere la ragazza, che si chiama Natalia, nonostante lei si mostri inizialmente molto schiva e diffidente.\nAd ogni modo, i due finiscono con l'incontrarsi la sera successiva, e cos\u00ec per altre ancora. Mario, che inizia a provare un sentimento profondo per la ragazza, viene a sapere da Natalia del perch\u00e9 la ragazza si rechi ogni notte in strada: questa, infatti, sta aspettando il ritorno dell'uomo di cui \u00e8 innamorata, che le aveva promesso di tornare da lei entro un anno, dopo averla abbandonata in circostanze non del tutto chiare.\nMario, condizionato dai suoi sentimenti per la ragazza, non crede nel ritorno dell'uomo; tuttavia non vuole distogliere Natalia dai suoi sogni e dalle sue aspettative, e accetta di consegnare una lettera con una richiesta di appuntamento all'uomo, che \u00e8 tornato in citt\u00e0. Tuttavia, Mario non riesce a consegnare la lettera, e preso da rabbia e tristezza, la strappa e la getta via: questo gesto, per\u00f2, lo fa sentire molto in colpa e la sera successiva cerca di evitare Natalia, che invece \u00e8 ansiosa di passare del tempo con lui mentre aspetta con ansia di recarsi all'appuntamento con l'uomo di cui \u00e8 innamorata. Mario cede all'entusiasmo della ragazza, e insieme vanno a ballare; insieme si divertono molto, e Mario si illude di averla distolta dalle sue speranze assurde; tuttavia, Natalia si precipita nel luogo dell'appuntamento non appena sente scoccare le dieci, ma non trovando il suo uomo, viene presa da una crisi isterica. Mario le dichiara il suo amore, ma viene respinto, cos\u00ec si allontana e, vagando per vicoli e ponti, viene coinvolto in una rissa.\nMentre si rinfresca a una fontana, incontra Natalia, alla quale confessa il suo gesto chiedendole perdono; Natalia si mostra ormai decisa a dimenticare l'uomo dei suoi sogni, e offre a Mario la speranza di amarlo, col tempo. Egli \u00e8 al settimo cielo, e la conduce per Livorno parlandole d'amore e di giorni felici da trascorrere insieme. Ma durante la loro passeggiata, sotto un'insolita nevicata, Natalia vede finalmente l'uomo che tanto aveva aspettato. Presa da un'incontenibile gioia, gli si precipita incontro e, dopo un frettoloso e desolato saluto a Mario, abbraccia il suo grande amore. Mario, rimasto di nuovo solo, torna a vagare per le strade di Livorno, insieme a un cane randagio.\nProduzione.\nSceneggiato da Luchino Visconti e Suso Cecchi D'Amico, \u00e8 stato interamente girato in interni, nel Teatro 5 di Cinecitt\u00e0 (Roma). Anzich\u00e9 a San Pietroburgo, citt\u00e0 nella quale la storia originariamente si svolge, il film \u00e8 ambientato a Livorno. Intere strade e piazze (la via Grande, via della Madonna, parte del quartiere Venezia), corsi d'acqua, monumenti ed edifici pubblici, la fermata dell'autobus, sono stati ricostruiti in teatro, assieme ad elementi architettonici di fantasia.\nAccoglienza.\nIl film \u00e8 stato accolto positivamente dalla critica. Sull'aggregatore di recensioni Rotten Tomatoes ha un indice di gradimento dell'88% basato su 8 recensioni.\nSecondo l'accademico Geoffrey Nowell-Smith, \"nel trasformare la storia di Dostoevskij in un film, Visconti si liber\u00f2 della narrazione in prima persona e rese la ragazza meno innocente e, in effetti, a volte un po' isterica e provocatoria. [...] ha anche reso il finale pi\u00f9 triste. Nel racconto, il narratore si concede una nota di commiato, in cui ringrazia la ragazza per il momento di felicit\u00e0 che gli ha portato. Nel film, l'eroe \u00e8 lasciato solo, a fare amicizia con lo stesso cane randagio che ha incontrato all'inizio, di nuovo al punto di partenza, senza la sensazione che l'amore che ha provato per un breve periodo lo abbia trasformato in qualche modo\".\nIl film, in un primo momento considerato dalla critica una nota margine della produzione di Visconti, \u00e8 stato rivalutato positivamente come un punto di svolta in un periodo di transizione; molteplici sono i punti di contatto con film successivi, come Il Gattopardo e Rocco e i suoi fratelli."}
{"id": "513015", "revid": "339392", "url": "https://it.wikipedia.org/wiki?curid=513015", "title": "Brightness", "text": ""}
{"id": "513016", "revid": "254059", "url": "https://it.wikipedia.org/wiki?curid=513016", "title": "Storia di Asti", "text": "Origini.\nFino a qualche decennio fa era opinione di molti studiosi, tra cui Lodovico Vergano, che il nome Asti derivasse dalla matrice ligure \u201cast\u201d altura, a denominare il primo insediamento abitato sulla collinetta detta dei \u201cVarroni\u201d. Anche secondo Strabone, Asta significa \"roccia che si alza dalla pianura\".\nNella \"Naturalis Historia\" di Plinio (libro III, capitolo V), Asti \u00e8 \u201cun forte villaggio ligure confinante con le trib\u00f9 degli Stazielli, popolato di gente industriosa, pastori, agricoltori, artigiani\u201d.\nNelle nuove ipotesi del 1991, il canonico P. Dacquino mise in dubbio la presenza ligure nel territorio piemontese, sostenendo non esservi traccia n\u00e9 di scritti, n\u00e9 di importanti reperti archeologici ascrivibili a quel popolo. In realt\u00e0 nel corso degli ultimi decenni l'archeologia ha dimostrato inconfutabilmente l'esistenza di vasti e ben articolati insediamenti dell'et\u00e0 del ferro sia lungo la valle del Tanaro che quella del Belbo, sicuramente riconducibili all'etnia che Greci e Romani definirono \"Ligure\", ma che chiamava \"Ambrones\" i propri popoli.\nAnche la leggenda che vuole Pompeo aver piantato la sua \u201cnobile asta\u201d in questo luogo per indicare il sito di costruzione della citt\u00e0, avallando la voce latina Hasta che indica la propriet\u00e0 comune dei cittadini romani, non trova alcun riscontro oggettivo. Solamente verso il II secolo il nome primitivo di Asti \u00e8 avvicinato alla voce latina, e la sua origine preromana \u00e8 dimostrabile anche attraverso l'esistenza di una localit\u00e0 omonima, oggi scomparsa, nella riviera Ligure. Sempre secondo il Dacquino, \u00e8 probabile che il nome derivi dall'indoeuropeo \"owi-s\" (pecora), ad indicare il luogo della pastorizia. Il primo insediamento \u00e8 quello del neolitico, sulla sponda sinistra del Tanaro, il quale si spost\u00f2 verso il 1800 a.C. - 1500 a.C. nella collinetta dei Varroni.\nUn elmo bronzeo del tipo di Veio, ritrovato nel letto del fiume Tanaro nel territorio astese, ci fa presupporre contatti con popolazioni etrusche, che intorno al 1000 a.C. \u2013 600 a.C. espansero il proprio raggio d'azione. N\u00e9 mancano in loco attestazioni archeologiche di regolari scambi commerciali con l'Etruria.\nIl substrato locale Ligure ebbe poi notevoli commistioni culturali con le popolazioni celtiche che discese dal nord, rimanendone influenzato nella lingua e nei costumi. Liguri celtizzati erano gli abitanti del territorio astigiano, che si scontrarono con gli eserciti romani.\nSecondo gli autori classici, lungo la valle del Tanaro era stanziata la trib\u00f9 degli \"Euburiates\", forse confederata a quella degli \"Statellates\" stanziata fra Belbo e Bormida.\nRomani.\nIl processo di \u201cromanizzazione\u201d durer\u00e0 dal 200 a.C. fino al 122 a.C., portando Asti ed il suo territorio a costituire un \u201cmunicipium\u201d romano con il nome di Hasta. Esso precede quello dell'area albese, ed anticipa sensibilmente la costruzione di \"Augusta Taurinorum\".\nSono pochi i reperti dell'epoca romana ritrovati sul territorio astese: alcune lapidi, vasi e suppellettili in cotto ed in vetro, pochi resti in marmo come, ad esempio, i due capitelli corinzi oggi nella Cattedrale di Santa Maria Assunta.\nSotto l'aspetto architettonico, restano la Torre Rossa o di San Secondo nel Rione Santa Caterina, probabile elemento di uno dei torrioni della porta nord della cinta muraria, adattata a campanile e sopraelevata con una cella campanaria del XII secolo; i resti dell'anfiteatro romano della met\u00e0 del I secolo in via Massimo d'Azeglio e parte di una \"domus\" in via Varrone. Recenti campagne di scavo hanno permesso di identificare le vastissime Terme, (area fra piazza Cagni, via Mazzini, via Malabaila e via Roero) il Foro (sotto il complesso del monastero di Sant'Anastasio), diversi tratti di strade urbane in basolato, numerosi resti di domus e di edifici di varia natura.\nPrecisi riscontri hanno permesso di definire la citt\u00e0 romana in un perimetro quadrato di 700 metri di lato, che racchiude un'area di 49 ettari. Il cui reticolo viario \u00e8 generalmente sovrapponibile a quello contemporaneo.\nL'agglomerato urbano della citt\u00e0 era situato in una favorevole posizione: secondo la tabula Peutingeriana, che \u00e8 l'atlante geografico dell'antichit\u00e0, si trovava esattamente sulla via Fulvia, aveva la tipica conformazione a \u201cscacchiera\u201d, attraversata al centro dal decumano massimo, continuazione della via consolare (l'attuale Corso Alfieri) che, arrivando da Dertona (Tortona), si tetrapartiva verso Vardacate (Casale Monferrato), Industria (Chivasso), Carreum Potentia (Chieri) e Pollentia (Pollenzo).\nLongobardi.\nI Longobardi scesero in Italia nel 568 attraverso le Alpi Carniche; guidava gli invasori Re Alboino, che scelse Pavia come capitale e divise il regno in tre regioni: l'Austria, la Neustria e la Tuscia.\nOgni regione a sua volta fu divisa in ducati.\nAsti divenne un ducato della Neustria. Il suo territorio si estendeva fino alla Liguria, comprendendo Albenga e Savona.\nA capo del Ducato di Asti vi era Gunualdo, fratello della regina Teodolinda; erano suoi nipoti Godeberto e Pertarito, figli di Ariperto gi\u00e0 sovrano longobardo, in perenne conflitto tra loro, al punto tale che il cognato Grimoaldo, duca di Benevento, pot\u00e9 approfittarne, uccidendo il primo e costringendo alla fuga il secondo.\nPertarito si rivolse ai vicini Franchi di re Clotario, che si scontrarono con Grimoaldo nel 663 nella localit\u00e0 di Refrancore, ad una decina di chilometri da Asti.\nIl primo scontro arrise a Pertarito ed ai suoi alleati franchi, ma nella notte Grimoaldo piomb\u00f2 nell'accampamento facendo strage dei nemici. Il toponimo Refrancore sta infatti a ricordare il luogo della sanguinosa strage \"\u201cRivus ex sanguine Francorum\u201d.\"\nAnche se il passaggio dai romani ai nuovi invasori non fu traumatico come nelle altre citt\u00e0 italiane, possiamo supporre che anche ad Asti la nobilt\u00e0 venne capitozzata ed i beni confiscati a vantaggio della nuova classe patrizia longobarda. \nQuesto port\u00f2 la citt\u00e0 ad una notevole involuzione sia demografica che economica, al punto tale che il cronista \"Paolo Diacono\", riferendosi ad Asti, un tempo \u201d civitas\u201d, l'appella col nome di \"civitatula\".\nLa dominazione longobarda si protrasse fino al 774, data in cui Carlo Magno sconfisse l'ultimo re longobardo Desiderio.\nFranchi.\nIl Molina nelle sue \u201cNotizie Storiche profane della lotta di Asti\u201d, narra che Carlo Magno, nel 774 giunse ad Asti nell'Abbazia dei Santissimi Apostoli per \u201cricevere\u201d l'obbedienza della citt\u00e0, in tale occasione avrebbe dispensato alla nobilt\u00e0 astigiana titoli e privilegi. \n\u00c8 dello stesso periodo la leggenda che la costruzione dell'Abbazia di Vezzolano sia stata fatta su ordine dello stesso Carlo Magno, testimone di una visione mentre cacciava nella selva di Albugnano.\nCarlo Magno, nell'801, avrebbe anche concesso il privilegio dello svolgimento due volte l'anno della fiera di Asti, antenata della attuale fiera \u201cCarolingia\u201d, che si tiene tuttora il primo mercoled\u00ec di maggio in occasione dei festeggiamenti patronali per San Secondo ma che fu in realt\u00e0 istituita nel 1810 dal governo napoleonico.\nAsti divenne contea Franca, ma dopo l'815, anno della morte di Carlo Magno, il Sacro Romano Impero si sgretol\u00f2 in infiniti piccoli feudi, con tantissimi discendenti, ognuno dei quali accampava diritti su pi\u00f9 territori Cos\u00ec avvenne, che sul finire del IX secolo, l'Italia era rivendicata da ben tre signori:\nIn seguito al succedersi di intrighi e lotte per il regno d'Italia, Berengario, dopo molto battagliare e tramare, rimase unico sovrano d'Italia. Mor\u00ec nella chiesa di Sant'Anastasio a Verona nel 924 anch'egli assassinato.\nPotere dei vescovi.\nLe alterne vicende politiche europee videro, nei secoli X e XI, un allontanamento della sfera di azione degli imperatori nelle \u201ccose\u201d italiane e in particolare astigiane, sempre pi\u00f9 impegnati nelle lotte centrali per la successione e la supremazia dell'impero.\nQuesto aument\u00f2 l'influenza vescovile, incrementandone il potere anche sotto l'aspetto politico- territoriale.\nIn Asti, per quasi tre secoli, dal 1000 al 1300, il diritto di nominare il Vescovo fu di spettanza dei Canonici della Curia, i quali lo sceglievano sovente in seno al proprio Capitolo.\nI vescovi di quel periodo erano colti, oculati ed incarnavano per il popolo il potere supremo, quello cio\u00e8 divino, godendo quindi del pieno rispetto e benevolenza popolare.\nGli imperatori sapevano bene questo e cercarono di utilizzarli, quasi come pubblici ufficiali, nel processo evolutivo del feudalesimo.\nPer poter contenere i Vescovi sotto la propria autorit\u00e0, gli imperatori elargivano beni e privilegi.\nGi\u00e0 dal 938, Ugo e Lotario, in segno di riconoscenza, concedevano al Vescovo Bruningo, loro arcicancelliere, il Castel Vecchio, roccaforte della citt\u00e0, i cui resti si possono ancora scorgere nel boschetto dei partigiani in Piazza Martiri della libert\u00e0.\nIn tal modo Ottone I nel 962, con la conferma dei privilegi, invest\u00ec praticamente il Vescovo Brunigo della \u201csignoria\u201d della citt\u00e0, comprendendo anche il potere giuridico amministrativo.\nLa diocesi di Asti, come risulta dal diploma dell'imperatore Enrico III del 1041, comprendeva gran parte del Piemonte meridionale (Mondov\u00ec, una parte della diocesi di Cuneo, tra cui Cherasco, Bra, parte di Fossano e di Alba) giungendo fino alle valli dell'Ellero, del Pesio, del Gesso, fino ai valichi del col di Tenda e delle Finestre; ad est, parte del territorio di Casale e Alessandria; a nord molte parrocchie di Torino comprendendo Poirino, Buttigliera e Cerreto.\nErano inoltre comprese la corte di Benevagienna, col castello cinto di mura e acquedotto, Lequio con terre e castelli circostanti, la corte di Niella Tanaro, con le sue dipendenze e la contea di Bredulo.\nIl Vescovo Oddone III,sul finire dell'XI secolo, alla morte di Adelaide di Susa (unica discendente della marca Arduinica), divenne conte di Asti e di Bredulo.\nI Vescovi di Asti, secondo il Cipolla, in \"\u201cDi Audace, Vescovo d'Asti\u201c\", non perdettero mai il concetto della propria dignit\u00e0 spirituale e della propria missione, anzi secondo il Vassallo, il governo dei Vescovi miglior\u00f2 le condizioni socio- economiche della citt\u00e0, fino all'esempio del vescovo Bonifacio I (1198-1206), che durante il suo mandato cedette ai poteri civili del Comune di Asti, parte dei fondi e delle propriet\u00e0 della chiesa.\nNel gennaio del 1206, il Papa Innocenzo III lo rimuoveva dalla cattedra episcopale, confinandolo nell'Abbazia di Valleombrosa (Certosa di Valmanera), ma ormai il processo di laicizzazione, che porter\u00e0 al trionfo dell'autonomia comunale, era inarrestabile.\nIl Comune.\nIl vescovo Oddone III, il 28 maggio 1095, invest\u00ec il Comune di Asti, nella figura dei suoi consoli, del Castello e del villaggio di Annone, con tutti i diritti ad esso pertinenti.\nQuesto documento, presente nel Codex Astensis, \u00e8 molto importante perch\u00e9 menziona per la prima volta i consoli della citt\u00e0.\nL'atto che testimonia del gi\u00e0 esistente Comune di Asti \u00e8 antecedente a quello di Milano (1097), Genova (1098) e Pavia (1105).\nNel 1141 il prestigio del Comune accrebbe con il privilegio dato dall'imperatore Corrado III di battere moneta.\nIl Comune di Asti cominci\u00f2 subito sia una politica espansionistica economica, con i propri mercanti che avevano banchi in tutta Europa, che territoriale, con continui sconfinamenti nelle terre vescovili o nella marca Aleramica, nei territori di potenti famiglie feudatarie quali per esempio i marchesi Del Carretto, di Incisa, di Busca o i conti di Loreto.\nL'espansione del Comune di Asti cre\u00f2 notevoli problemi a questi feudatari che, nella persona del Vescovo Anselmo e del Marchese del Monferrato, nel 1154 si recarono a Roncaglia cercando di bloccare l'ascesa del Comune di Asti tramite l'intercessione dell'imperatore Federico I di Svevia (il Barbarossa). \nQuest'ultimo si dimostr\u00f2 subito ostile nei confronti dei comuni centro-settentrionali: nel 1155 mise a ferro e fuoco la citt\u00e0 e afferm\u00f2 la propria autorit\u00e0 sulle regalie (diritti di imporre tasse, battere moneta, stipulare trattati, ecc. che erano stati acquisiti o usurpati dai comuni ai tempi di Enrico IV), e ristabil\u00ec il potere del Vescovo e di nobili suoi alleati, che portarono Asti, per un breve periodo, a schierarsi contro i Comuni della lega Lombarda.\nLa citt\u00e0, volendosi opporre all'imperatore e ai suoi alleati, i marchesi del Monferrato, nel 1168 si alle\u00f2 alla Lega Lombarda, ma venne nuovamente assediata e distrutta nel 1174.\nDopo ben 22 anni di lotte, la Lega Lombarda, con la Pace di Costanza del 1183, ebbe riconosciute ampie libert\u00e0 comunali: elezione dei propri magistrati, fortificazione delle citt\u00e0, formulazione di leggi locali.\nIl Comune di Asti si apr\u00ec cos\u00ec a una grande stagione espansionistica \u2013 commerciale, e quando Federico II di Svevia torn\u00f2 ad avere mire sul territorio piemontese, gli astesi con l'aiuto di Alessandria e Genova lo costrinsero pi\u00f9 volte alla sconfitta; lo stesso avvenne pi\u00f9 tardi per Tommaso II di Savoia: dopo anni di scontri durissimi e sanguinosi, venne sconfitto nella battaglia di Montebruno del 1255, catturato dai torinesi e tradotto in carcere ad Asti; si ampliarono cos\u00ec i domini di Asti su Moncalieri, la collina di Cavoretto, Carignano e Cavour.\nLa morte di Tommaso II nel 1259 faceva sperare per gli astigiani in un periodo di ascesa ed egemonia territoriale, in conseguenza delle vittorie riportate. \nMa gli astigiani dovettero ricredersi, visto che cominci\u00f2 a profilarsi la mira espansionistica di Carlo I d'Angi\u00f2 sull'Italia settentrionale. \nLa citt\u00e0 corse ai ripari stringendo alleanze con Pavia, Genova e Guglielmo VII del Monferrato.\nCominci\u00f2 un periodo di aspre lotte culminate nel 1275 nella battaglia di Roccavione, in cui le truppe dell'Angioino riportarono gravi perdite. \nFu in quell'occasione che gli astigiani, per scherno, corsero il loro Palio sotto le mura della nemica citt\u00e0 di Alba. \nNel 1290 Guglielmo VII del Monferrato cerc\u00f2 invano di catturare la citt\u00e0, ma gli astigiani tramarono alle sue spalle di concerto con gli alessandrini che lo fecero prigioniero e lo tennero segregato fino alla sua morte.\nDopo questi avvenimenti il Comune raggiunse l'apice del suo splendore: nel XII secolo la citt\u00e0 si dot\u00f2 di una considerevole cinta muraria, le famiglie nobili innalzarono torri a simbolo della loro potenza economica \u2013 militare - la grande tavola del 1937 del pittore Ottavio Baussano di Palazzo Mazzetti, raffigurante la citt\u00e0 nel Medioevo, ci mostra una citt\u00e0 caratterizzata da una \u201cselva \u201cdi torri (pi\u00f9 di 120 nel XIII secolo).\nIl potere economico sviluppato dalle potenti famiglie mercatali astigiane aument\u00f2 grazie anche a sodalizi stipulati con i sovrani d'Oltralpe.\nL'attivit\u00e0 sviluppata dai \u201dLombardi \u201c (perch\u00e9 Asti era compresa nel territorio Longobardo), si diffuse a macchia d'olio in tutta Europa, con l'insediamento stabile di agenzie di pegno (o \u201c casane\u201d) dapprima in Francia e Borgogna, poi in Germania e nelle Fiandre, e nel 1342, al fallimento delle grandi banche fiorentine, la stessa curia papale Avignonese, si affid\u00f2 alla casana dei Malabayla, elevandoli al rango di banchieri pontifici.\nLa citt\u00e0 di Asti nel XIII secolo fu cos\u00ec all'ottavo posto tra le citt\u00e0 settentrionali al pari con Bergamo e Parma, non a caso il cronista Benvenuto da Imola, riferendosi agli astigiani, li considera \u201ci pi\u00f9 ricchi di tutti gli italiani\u201d, anche se aggiungeva \u201cperch\u00e9 sono i maggiori usurai\u201d.\nContava ormai pi\u00f9 di 40.000 abitanti ed avrebbe potuto aumentare ancora la propria espansione ed influenza in Piemonte, ma ci\u00f2 non avvenne per il quasi permanente stato di guerriglia che caratterizz\u00f2 la citt\u00e0 a causa delle profonde divisioni tra le fazioni guelfe e ghibelline delle famiglie astesi.\nI guelfi capeggiati dai Solari, con i Malabaila, Garretti, Troya, Falletti, Ricci, Damiani, spalleggiati da Filippo di Acaja ed i ghibellini capeggiati dai Guttuari, Turco, Isnardi (che formavano il Consorzio dei De Castello), con gli Alfieri, Scarampi, Catena, Buneo, Cacherano, aiutati dal Marchese di Monferrato, si dettero battaglia per quasi un secolo, con alterne vicende che videro a turno esiliata o sconfitta l'una o l'altra fazione.\nQuesto stato di faide, uccisioni e rappresaglie verso l'una o l'altra fazione, indebolirono notevolmente il Comune; veniva a mancare quella coesione e comunione di intenti che aveva permesso alla citt\u00e0 la propria espansione politico \u2013 economica.\nIn breve tempo il governo della citt\u00e0 pass\u00f2 ai Visconti ed il 14 agosto 1342, i cittadini esasperati dalle continue lotte, si posero sotto il governo di Luchino Visconti.\nEra la fine del periodo del libero comune. Alcuni anni dopo, la citt\u00e0 venne compresa nella dote di nozze di Valentina Visconti in sposa a Luigi di Valois duca di Orl\u00e9ans. Da questo matrimonio nacquero cinque figli, di cui due diventarono re di Francia.\nDominio Orleanese.\nSotto gli Orl\u00e9ans, la citt\u00e0 ebbe un nuovo periodo di rifioritura e ripresa economica. Luigi di Valois lasci\u00f2 gli astesi relativamente liberi di amministrare la citt\u00e0.\nAmpli\u00f2 e modific\u00f2 l'antica \u201cbealera\u201d, un canale per deviare le acque dal fiume Borbore alla zona sud di Asti, ricca di manifatture tessili.\nIl figlio Carlo d'Orl\u00e9ans (1394 -1465), mise a governare la citt\u00e0 Filippo Maria Visconti e nel 1415 fu fatto prigioniero nella Battaglia di Agincourt rimanendo in Inghilterra fino al 1440.\nMentre Carlo d'Orl\u00e9ans era prigioniero, Filippo Maria mor\u00ec senza figli e i parenti prossimi avanzarono pretese anche su Asti: i Visconti, i Valois (famiglia materna), gli Sforza e il nemico di sempre, il marchese Giovanni del Monferrato.\nAsti visse quindi un periodo di circa vent'anni tra continui assalti e tentativi di difesa. Riacquistata la libert\u00e0, Carlo d'Orl\u00e9ans nomin\u00f2 reggente Rinaldo di Dresnay che fu sempre impegnato in lotte sforzesche. Alla morte di Carlo, Asti pass\u00f2 direttamente alla corte di Francia, con il re Luigi XI, amico degli Sforza, sotto il cui potere rileg\u00f2 la citt\u00e0. \nIl 9 settembre 1495, Carlo VIII, figlio di Luigi XI, entr\u00f2 in Asti, agli ossequi di Ludovico il Moro, nel tentativo di estendere i propri domini ma alcuni stati italiani per\u00f2 cominciarono a preoccuparsi.\nNon riusc\u00ec a raggiungere il suo scopo, mor\u00ec a 36 anni e con lui il ramo dei Valois.\nGli succedette allora Luigi XII, duca e figlio di Carlo d'Orl\u00e9ans, deciso dove Carlo VIII non lo fu: stretta un'alleanza con Venezia e con il papa, cerc\u00f2 guerra con il Moro, che temeva ora di perdere il Ducato per la discendenza tra Luigi XII e Valentina Visconti.\nAllora formarono una Lega Antifrancese a cui si unirono anche Ferdinando il Cattolico e l'imperatore Massimiliano I.\nNell'estate del 1499 le truppe francesi si raccolsero attorno ad Asti. Il Moro, gi\u00e0 impegnato contro Venezia, invi\u00f2 un esiguo esercito sperando nell'arrivo dell'imperatore Massimiliano, ma sconfitto, i suoi possedimenti passarono sotto il dominio francese.\nDopo la battaglia di Ravenna la citt\u00e0 pass\u00f2 sotto il Paleologo e poi sotto gli Sforza, ma nel 1515 fu sconfitta dalle truppe del re Francesco I e torn\u00f2 alla Francia.\nI Savoia.\nDurante la guerra fra Francesco I e Carlo V, Asti mut\u00f2 spesso padrone, ma nel 1531 Carlo V la don\u00f2 a sua cognata e cugina Beatrice del Portogallo (1504-1538), moglie del duca Carlo III di Savoia.\nGli succedette il figlio Emanuele Filiberto che concesse alla citt\u00e0 i vecchi privilegi tra cui la corsa del Palio, che nell'occasione venne regolamentata, e le fiere di San Secondo.\nNella prima met\u00e0 del Seicento imperversava la guerra tra francesi e spagnoli; Carlo Emanuele I di Savoia, figlio di Emanuele Filiberto, opponendosi all'Imperatore spagnolo scaten\u00f2 la guerra nel Monferrato.\nPer cinque volte gli scontri furono favorevoli al Duca di Savoia, culminando nel combattimento del 1615 ad est della citt\u00e0 di Asti, nella zona del fortino.\nLa vittoria port\u00f2 alla convenzione conosciuta con il nome di \"Secondo trattato di Asti\", stipulato nella Certosa di Asti il 21 giugno 1615.\nNei cinquant'anni seguenti Asti venne comunque dilaniata dalle guerre: nel 1639 pass\u00f2 nelle mani del principe Tomaso e degli spagnoli, nel 1643 torn\u00f2 ai Savoia.\nNel 1703 fu occupata dal duca di Vendome. Nel 1705 ritorn\u00f2 ai Savoia, per essere riconquistata dai francesi, cacciati nuovamente da Vittorio Amedeo III. Nel 1723 fu istituito il ghetto dove si raccolse la dinamica comunit\u00e0 ebraica astigiana, gi\u00e0 presente numerosa in citt\u00e0 dal XV secolo.\nLa pace di Aquisgrana (1748) port\u00f2 un periodo di stabilit\u00e0, ma quando scoppi\u00f2 la Rivoluzione francese, Vittorio Amedeo III fu costretto a stringere alleanze con i nemici della rivoluzione, Austria, Prussia e Inghilterra.\nNel 1792 l'esercito rivoluzionario francese invase la Savoia.\nIl Principe si difese strenuamente per cinque anni, con grande dispendio di risorse economiche ed umane per le popolazioni del Piemonte, anche se non tutti si schierarono col loro re: nel 1791 ci fu a Torino una rivolta di studenti e nel 1794 una congiura giacobina. Alla fine, abbandonato dall'Austria, firm\u00f2 l'armistizio di Cherasco (seguito dalla Pace di Parigi nel 1796), con cui cedette alla Francia, Nizza e la Savoia.\nAlla morte del padre Vittorio Amedeo III, il 16 ottobre 1796, gli succedette al trono Carlo Emanuele IV di Sardegna. Era un momento estremamente difficile: le casse dello stato erano vuote, l'esercito era indebolito e disorganizzato, il re chiese ed ottenne dal papa Pio VI che il clero contribuisse alle spese della guerra, ma ci\u00f2 non bastando, vennero soppresse parecchie Congregazioni religiose ed incamerati i loro beni.\nCarlo Emanuele sub\u00ec una serie di gravi sconfitte dalla Francia, finch\u00e9 il 6 dicembre 1798 abdic\u00f2 sui territori rimanenti della penisola italiana e mantenne la sovranit\u00e0 unicamente sulla Sardegna. L'annessione definitiva del Piemonte alla Francia avvenne il 21 settembre 1802, preparata dal governo provvisorio insediatosi dopo Marengo.\nCarlo Emanuele IV abdic\u00f2 a favore del fratello Vittorio Emanuele I; questi da Roma si trasfer\u00ec in Sardegna sotto la protezione inglese.\nRepubblica Astese.\nNella notte tra il 27 e il 28 luglio 1797 gli astigiani, stanchi dei Savoia e stremati dalle operazioni militari e dalla crisi economica, insorsero contro il governo e proclamarono la costituzione della \"Repubblica Astese\".\nIl 24 luglio 1797 si costitu\u00ec una nuova amministrazione guidata dal conte Carlo Giuseppe Gabuti e composta dagli avvocati Secondo Ar\u00f2, Gioachino Testa, Michele Peracchio, Felice Berruti.\nIl Comandante militare della citt\u00e0, Francesco Signoris di Buronzo, per evitare spargimento di sangue aveva consegnato le armi ai rivoltosi, cos\u00ec come si era arreso il Comandante del Castello, il maggiore Ardizzone.\nVenne alzato il vessillo con i colori civici, bianco e rosso, si indossarono coccarde degli stessi colori; monsignor Pietro Giuseppe Arborio Gattinara partecip\u00f2 ad una funzione di ringraziamento in San Secondo.\nLa Repubblica per\u00f2 dur\u00f2 brevissimo tempo visto che fu subito sconfitta dopo solo tre giorni.\nSecondo quanto riportato dal Crosa, 17 capi rivoluzionari vennero arrestati, processati e condannati a morte.\nIl Palazzo Mazzetti di Frinco, contenente la pinacoteca e il museo civico, conserva una sezione dedicata alla Repubblica Astese.\nPeriodo napoleonico.\nIl 22 giugno 1800 Napoleone entr\u00f2 in Torino; Piazza \u201cCarlina\u201d viene battezzata \"Place de la Libert\u00e9\" e venne installata la ghigliottina.\nIl Piemonte era uno Stato stremato dalla guerra perduta. Tra agosto e settembre tutto l'astigiano fu sottoposto a dure contribuzioni, con vino, fieno, burro, cavalli, muli, di cui necessitavano le fortezze di Alessandria e Tortona.\nIn quasi tutti i paesi scoppiarono tumulti ed opposizioni; i fatti pi\u00f9 gravi si verificarono a Castell'Alfero, dove la resistenza contadina venne stroncata con uccisioni e reclusioni. \nIn tutta la regione i soldati si abbandonarono ad atti di vandalismo, saccheggio e violenza. Questi fatti svilupparono notevolmente fenomeni di brigantaggio nell'intera regione.\nDurante il periodo napoleonico Asti divenne capoluogo del Dipartimento del Tanaro.\nAnche il palio reca i simboli della rivoluzione francese: sul sendallo vennero dipinti il berretto frigio e l'immagine della \"donna della libert\u00e0\" a seno nudo.\nRitorno dei Savoia.\nNel 1814, dopo la sconfitta di Napoleone, le potenze europee reinsediarono i Savoia. Furono anni di recessione politica ed economica, a causa del crollo dell'esportazione della seta; questo aument\u00f2 la povert\u00e0 del popolo ed i fenomeni di accattonaggio.\nNel maggio del 1817 un'epidemia di tifo petecchiale e di vaiolo falcidi\u00f2 la citt\u00e0. Nei primi decenni dell'Ottocento, Asti cominci\u00f2 lentamente a trasformarsi: mentre scompariva l'antica cerchia muraria, si avvi\u00f2 ad una profonda sistemazione urbanistica di cui rimane come segno tangibile la nuova risistemazione di Piazza Alfieri.\nLe riforme di Carlo Alberto stimolarono la rinascita della citt\u00e0, con la fondazione di istituzioni culturali, come il Teatro Alfieri, ed economiche, come la Cassa di Risparmio di Asti.\nL'abolizione del ghetto favor\u00ec l'ascesa della dinamica comunit\u00e0 ebraica locale, che ebbe come personaggio di spicco Isacco Artom, segretario di Camillo Benso conte di Cavour.\nLo sviluppo dell'industrializzazione ebbe come controparte, fin dalla seconda met\u00e0 dell'Ottocento, la crisi dell'antica economia agricola ed il conseguente nascere di un movimento di emigrazione.\nCon il passaggio al secolo XX Asti riottiene nel 1935 il capoluogo provinciale, che aveva perso nel 1853 in favore di Alessandria.\nSeconda guerra mondiale.\nL'arrivo del secondo conflitto mondiale, nonostante la vastit\u00e0 del territorio agricolo astigiano, port\u00f2 scarsit\u00e0 di prodotti con conseguente aumento dei prezzi. \nInoltre, dopo l'armistizio dell'8 settembre, la citt\u00e0 sub\u00ec dal 17 luglio 1944, 22 incursioni aeree e diversi rastrellamenti nelle campagne astigiane.\nNell'ottobre del 1944, per evitare ulteriori imboscate, fu dato ordine ai contadini di mietere tutti i campi di stoppie. \nIl 24 aprile 1945 le truppe tedesche ripiegarono su Milano. \nIl 30 aprile le prime truppe americane entrarono a Asti.\nDopoguerra.\nDal 1939 al 1951 emerge la preoccupante tendenza della popolazione contadina della provincia ad abbandonare la campagna per la citt\u00e0. \nLa FIAT, con il suo sviluppo, port\u00f2 conseguentemente ad un fiorire di aziende metalmeccaniche anche ad Asti. \nNegli anni cinquanta grazie al potente richiamo dell'industria torinese si verific\u00f2 un'ondata di immigrazione, che invest\u00ec non solo Torino, ma anche la vicina Asti.\nA spostarsi furono principalmente famiglie provenienti dalle regioni del Triveneto e dal meridione. Alla fine degli anni sessanta, Asti conta 80.000 abitanti, di cui pi\u00f9 di 40.000 impiegati nel settore industriale.\nCon la crisi del settore automobilistico della fine degli anni settanta - ottanta, i processi di ristrutturazione industriale ridimensionarono l'impiego nelle industrie a favore del terziario. \nLa citt\u00e0 ha cercato di reinventarsi, investendo principalmente nella sua antica vocazione vitivinicola e gastronomica; negli ultimi decenni c'\u00e8 stato un controesodo verso i paesi della provincia con un aumento della produzione enologica di qualit\u00e0. \nNegli ultimi anni la citt\u00e0 ed il suo territorio hanno preso coscienza della propria potenzialit\u00e0 enogastronomica sviluppando anche il settore agrituristico."}
{"id": "513017", "revid": "438678", "url": "https://it.wikipedia.org/wiki?curid=513017", "title": "La tregua (film 1997)", "text": "La tregua \u00e8 un film del 1997 diretto da Francesco Rosi.\nLa pellicola, ultima regia di Rosi, \u00e8 tratta dal romanzo omonimo del 1963 (vincitore del premio Campiello) di Primo Levi.\nPresentato in concorso al 50\u00ba Festival di Cannes, il film \u00e8 dedicato \u00aba Pasqualino e Ruggero\u00bb, ovvero a Pasqualino De Santis, storico direttore della fotografia del cinema italiano, morto in Ucraina durante le riprese, e a Ruggero Mastroianni, storico montatore del cinema italiano, morto poco prima di ultimare il suo lavoro. I due furono sostituiti da Marco Pontecorvo e Bruno Sarandrea.\nTrama.\n27 gennaio 1945. La Germania nazista \u00e8 costretta a difendersi dall'arrivo delle truppe sovietiche da un lato e dall'inarrestabile avanzata degli alleati dall'altro; i soldati tedeschi ricevono l'ordine di abbandonare i campi di concentramento situati in est Europa, per sfuggire all'arrivo dei sovietici. Vengono cos\u00ec cancellate le tracce degli orrori commessi nei lager distruggendo tutti i registri ufficiali e i deportati ancora in vita vengono chiusi nei campi e lasciati al loro destino.\nAnche i deportati nel lager di Auschwitz subiscono la stessa sorte e dopo essere stati liberati dai sovietici cercano un modo di tornare alle proprie case. Tra di essi ci sono francesi, polacchi e anche italiani. Uno di loro \u00e8 Primo Levi, deportato poich\u00e9 partigiano ed ebreo, che racconta quindi in prima persona il viaggio che ha dovuto affrontare insieme ad altri deportati italiani per fare ritorno in Italia, a Torino, la sua citt\u00e0 natale. Il loro percorso attraverso l'Europa centrale \u00e8 ricco di imprevisti e spesso li costringe a percorrere molti chilometri a piedi o su treni di fortuna.\nIl gruppo che viaggia con Levi \u00e8 formato da Cesare, un romano spaccone ma estroverso e socievole, Daniele, veneto e oramai senza pi\u00f9 una famiglia, sterminata dai nazisti. Poi Ferrari, un ladro di professione, Unverdorben, violinista, e D'Agata, siciliano. Di grande importanza \u00e8 l'incontro che l\u2019autore fa con l'ebreo greco Mordo Nahum, furbo e disilluso che gli far\u00e0 capire molte cose con il suo acuto modo di sopravvivere ai guai.\nDopo tante disavventure il gruppo giunge a Monaco, dove Levi mostra la sua uniforme da deportato di Auschwitz ad un soldato tedesco catturato e costretto ai lavori forzati all'interno della stazione. Quest'ultimo si inchina come per chiedere perdono. Il ritorno a Torino \u00e8 vicino, dopo lo scrittore pu\u00f2 finalmente riabbracciare la sorella e la madre."}
{"id": "513020", "revid": "1048993", "url": "https://it.wikipedia.org/wiki?curid=513020", "title": "Matteo Spinola", "text": "Biografia.\nEsordisce nel cinema interpretando una parte nel film \"I misteri di Parigi\" di Fernando Cerchio.\nNel 1956 ottiene un ruolo pi\u00f9 importante in \"Londra chiama Polo Nord\" di Duilio Coletti e ne \"I miliardari\" di Guido Malatesta.\nSono gli anni migliori, per lui: ancora con Malatesta, nel 1957, interpreta Aldo Savelli in \"El Alamein\", poi nel 1958 gira \"Afrodite, dea dell'amore\" con Mario Bonnard, e nel 1959 chiude la carriera da attore con due film, \"Arriva la banda\" di Tanio Boccia e \"La Pica sul Pacifico\" di Roberto Bianchi Montero.\nNel 1955 ha fatto parte del cast dello sceneggiato televisivo \"Piccole donne\", diretto da Anton Giulio Majano, e nel 1957 di quelli di \"Jane Eyre\", diretto ancora da Majano, e di \"Orgoglio e pregiudizio\", diretto da Daniele D'Anza.\nIl teatro.\nNegli anni cinquanta fa parte della Compagnia stabile del Teatro di via Manzoni, con la quale oltre che su palcoscenico lavora anche alla prosa radiofonica Rai e in televisione.\nLa promozione del cinema.\nAlla fine degli anni cinquanta lascia la carriera artistica e inizia un sodalizio con Enrico Lucherini come addetto stampa e curatore del lancio promozionale di decine di pellicole cinematografiche, a partire da \"La ciociara\" diretto da Vittorio De Sica, con Sophia Loren. Negli anni settanta danno vita allo Studio Lucherini-Rossetti-Spinola.\nNegli anni ottanta diventa capo ufficio stampa di Reteitalia, la casa di produzione cinematografica e televisiva della Fininvest dove, dal 1989, ha come collaboratore Andrea David Quinzi che lo affiancher\u00e0 per dieci anni nella promozione delle pi\u00f9 importanti fiction realizzate in quegli anni per le reti del biscione. Produzioni come \"Il principe del deserto\", \"Il ritorno di Sandokan\" e tante altre.\nTra il 1990 e il 1991 presenta su TMC, insieme a Enrico Lucherini, il programma di pettegolezzi e cronaca mondana \"C'era questo, c'era quello\", dal titolo del libro autobiografico scritto alcuni anni prima proprio insieme a Lucherini per Mondadori. Tra le vallette del programma una giovane Maria Grazia Cucinotta.\nIn quegli anni Spinola raggiunge il traguardo dei 1000 film curati come ufficio stampa nel corso della sua carriera.\nNel 1999 \u00e8 costretto a lasciare il suo ruolo di capo ufficio stampa Mediaset per profonde divergenze con i nuovi vertici milanesi dell'azienda.\nNel 2004 presenta alla Mostra del cinema di Venezia, \"Colpi di luce\", un documentario sul cinema realizzato insieme a Steve Della Casa e Francesca Calvelli.\nMuore per un infarto nella sua casa di Cetona (Siena) il 1\u00ba giugno 2006."}
{"id": "513029", "revid": "767487", "url": "https://it.wikipedia.org/wiki?curid=513029", "title": "Boccaccio", "text": ""}
{"id": "513038", "revid": "339392", "url": "https://it.wikipedia.org/wiki?curid=513038", "title": "Simca Horizon", "text": ""}
{"id": "513043", "revid": "1494169", "url": "https://it.wikipedia.org/wiki?curid=513043", "title": "About Face", "text": ""}
{"id": "513044", "revid": "6789", "url": "https://it.wikipedia.org/wiki?curid=513044", "title": "Constantino I", "text": ""}
{"id": "513046", "revid": "125767603", "url": "https://it.wikipedia.org/wiki?curid=513046", "title": "Iconodulia", "text": "L'iconodulia, in ambito cristiano, \u00e8 il culto (\"dulia\") reso alle immagini, le \"icone\", come distinto dal culto a Dio detto latria. Il termine \u00e8 contrapposto a quello di iconoclastia.\nNella logica iconodula, essendo ad esempio Ges\u00f9 per il Cattolicesimo uomo e Dio, non vi sono ostacoli per rappresentarlo nella sua forma umana con immagini, mentre per gli iconoclasti questo non \u00e8 possibile per l'essenza divina di Cristo, che ne impedisce la raffigurazione da parte di esseri mortali, in quanto ci\u00f2 costituirebbe una mancanza di rispetto sacrilega.\nInoltre gli iconoclasti tacciavano gli iconoduli di paganesimo, accusandoli di adorare le icone come tanti dei.\nNell'VIII secolo l'imperatore Leone III Isaurico condusse una lotta filo-iconoclasta per la distruzione di tutte le immagini e le icone religiose e la persecuzione di chi le venerasse, temendo la perdita dei territori asiatici del suo regno, abitati da minoranze islamiche (tradizionalmente l'Islam \u00e8 iconoclasta) che avevano influenzato significativamente i cristiani locali verso tendenze iconoclaste.\nTale politica fu proseguita sotto i suoi successori sino a che la basilissa d'Oriente Irene d'Atene prima (Secondo concilio di Nicea) e poi Carlo Magno non convocarono concili a condanna dell'iconoclastia in cui si affermava l'iconodulia come dottrina ufficiale della Chiesa.\nNei concili si dichiar\u00f2 che gli iconoduli non adorano le immagini religiose, come facevano i pagani e come sostenevano gli iconoclasti in polemica con l'iconodulia, ma venerano chi \u00e8 in esse rappresentato: l'icona \u00e8 solo un mezzo rappresentativo, non oggetto di culto.\nLeone V l'Armeno (813-820) fu promotore di una ripresa lotta iconoclasta e della persecuzione degli iconoduli, deponendo Niceforo I (patriarca di Costantinopoli).\nNel marzo dell'843, un sinodo convocato per iniziativa della basilissa Teodora Porfirogenita reintrodusse definitivamente il culto delle immagini. L'imperatrice istitu\u00ec, a commemorazione di tale evento, \u201cla festa dell'Ortodossia\". \nTale festa celebra la vittoria dell'iconodulia e la conferma della liceit\u00e0 di venerazione delle icone."}
{"id": "513050", "revid": "767487", "url": "https://it.wikipedia.org/wiki?curid=513050", "title": "Verduriano", "text": "Il verduriano \u00e8 una lingua artificiale inventata dallo statunitense Mark Rosenfelder come lingua di Verduria, una ambientazione del gioco di ruolo \"Dungeons &amp; Dragons\". Rosenfelder ha sviluppato una grammatica e un vocabolario abbastanza articolati, pubblicati sul Web, che hanno attratto numerosi appassionati di lingue artificiali. Sull'onda di questo successo, Rosenfelder ha iniziato a pubblicare un giornale online scritto in verduriano e ha creato un \"corso di verduriano per principianti\".\nLa grammatica e il vocabolario verduriani presentano elementi tratti da diverse lingue europee, inclusi francese, russo, latino, e tedesco."}
{"id": "513051", "revid": "767487", "url": "https://it.wikipedia.org/wiki?curid=513051", "title": "Labirinto (film 1976)", "text": "Labirinto \u00e8 un film del 1976 diretto da Andr\u00e1s Kov\u00e1cs.\n\u00c8 stato presentato fuori concorso al 29\u00ba Festival di Cannes.\nProduzione.\nIl film \u00e8 stato prodotto dalla Budapest Filmst\u00fadi\u00f3.\nDistribuzione.\nLa pellicola \u00e8 stata distribuita il 15 aprile 1976 in Ungheria e nel giugno 1976 a Germania Ovest al Festival internazionale del cinema di Berlino."}
{"id": "513052", "revid": "31886", "url": "https://it.wikipedia.org/wiki?curid=513052", "title": "La casa degli spiriti (disambigua)", "text": ""}
{"id": "513053", "revid": "26601", "url": "https://it.wikipedia.org/wiki?curid=513053", "title": "Nazionale di calcio venezuelana", "text": ""}
{"id": "513054", "revid": "116169521", "url": "https://it.wikipedia.org/wiki?curid=513054", "title": "Tom Simpson", "text": "Professionista dal 1959, fu campione del mondo in linea nel 1965, vinse Giro delle Fiandre, Milano-Sanremo e Giro di Lombardia. Mor\u00ec durante una tappa del Tour de France 1967 lungo l'ascesa del Mont Ventoux.\nCarriera.\nNel 1964, dopo la vittoria alla Milano-Sanremo, venne nominato baronetto dalla Regina Elisabetta II. Il suo pi\u00f9 importante successo fu la vittoria del Campionato del mondo nel 1965; nello stesso anno vinse anche il Giro di Lombardia.\nSimpson \u00e8 ricordato soprattutto per la sua tragica morte, avvenuta durante la tredicesima tappa del Tour de France del 1967: nella salita del Mont Ventoux, in una giornata eccezionalmente calda, Simpson and\u00f2 in crisi e si ferm\u00f2, ma volle proseguire anche per l'incitamento ricevuto dai presenti. Dopo pochi minuti ebbe un collasso cardiaco e tutti i tentativi di rianimarlo furono inutili. In base ai risultati dell'autopsia, concause della morte furono il caldo e l'anfetamina da lui assunta per migliorare la propria prestazione. Simpson \u00e8 per questo motivo considerato una delle prime vittime del doping."}
{"id": "513060", "revid": "1005847", "url": "https://it.wikipedia.org/wiki?curid=513060", "title": "Movimento Nazionale per la Stabilit\u00e0 e il Progresso", "text": "Il Movimento Nazionale per la Stabilit\u00e0 e il Progresso ( - NDSV) \u00e8 un partito politico bulgaro di orientamento liberale, populista e centrista fondato nel 2001; inizialmente designato come Movimento Nazionale Simeone Secondo ( - NDSV), ha assunto l'attuale denominazione nel 2007.\nAderisce all'Internazionale Liberale e, all'interno del Parlamento europeo, al Gruppo dell'Alleanza dei Democratici e dei Liberali per l'Europa; \u00e8 guidato da Hristina Hristova.\nStoria.\nLe origini.\nIl partito fu fondato da Simeon Borisov Sakskoburggotski, gi\u00e0 re di Bulgaria come Simeone II dal 1943 al 1946. Nel 1944, a seguito di un colpo di Stato sostenuto dall'URSS, i tre reggenti che affiancavano Simeone, salito al trono a soli sei anni, furono sostituiti con esponenti vicini al Partito Comunista Bulgaro; due anni dopo un referendum sanc\u00ec, con il 95% dei voti favorevoli, l'abolizione della monarchia, esautorando Simeone e costringendolo all'esilio. I comunisti presero cos\u00ec il definitivo controllo del Paese, mentre Simeone torn\u00f2 in patria solo nel 1996, sette anni dopo la fine del regime comunista.\nDalla fondazione al governo.\nNel 2001, Simeone annunci\u00f2 la nascita di NDSV con lo scopo di avviare una politica di riforme economiche e sociali, oltre che promettendo una maggiore integrit\u00e0 nella gestione della cosa pubblica. Gli scandali finanziari e le difficolt\u00e0 incontrate dal governo moderato, formato dall'Unione delle Forze Democratiche e l'Unione Nazionale Agraria Bulgara, per rientrare nei parametri per l'ingresso nell'Unione europea, favorirono NDSV. Alle elezioni politiche, infatti, il partito ottenne il 42,75 dei consensi e la met\u00e0 dei seggi, 120 su 240. A Simeone fu sufficiente, pertanto, per diventare primo ministro, allearsi con il Movimento per i Diritti e le Libert\u00e0 (MDL), centristi turcofoni. Non mancarono le difficolt\u00e0, dovute, soprattutto, alla volont\u00e0 di Simeone di mantenere gli impegni assunti con la UE. Nel 2005, infatti, a pochi mesi dalle elezioni il NDSV dovette subire la scissione del movimento \"Tempi Nuovi\" (\"Novoto Vreme\", NV), i cui undici deputati continuarono a sostenere il governo anche se si distinsero giungendo a chiedere le dimissioni di alcuni ministri a pochi mesi dalle elezioni.\nLa crisi di governo a pochi mesi dal voto politico, raffredd\u00f2 il consenso popolare verso NDSV. Alle elezioni del 2005, infatti, il NDSV ha pi\u00f9 che dimezzato consensi e seggi, calando al 19,9% dei voti e a 53 deputati. Ci\u00f2 nonostante, siccome nessun partito e nessuna coalizione aveva raccolto la met\u00e0 dei seggi, il NDSV \u00e8 stato coinvolto, insieme al MDL, nel sostegno al nuovo governo, guidato da Sergej Stani\u0161ev del Partito Socialista Bulgaro.\nIl declino elettorale.\nAlle elezioni europee del 2007, NDSV raccolse solo il 6,27% dei consensi, con un crollo del 15% rispetto alle precedenti politiche. Alle successive politiche del 2009 il partito cal\u00f2 ulteriormente al 3% e non ottenne seggi. Simeon Borisov Sakskoburggotski, dopo l'insuccesso elettorale, si dimise da leader del partito. Alle europee dello stesso anno, per\u00f2 il Movimento raccolse il 7,2% dei voti ed elesse due euro-deputati. Alle elezioni presidenziali del 2011 la candidata del Movimento, Meglena Kuneva, gi\u00e0 Commissaria Europa, si posizion\u00f2 terza con il 14% dei consensi. La Kuneva, nel giugno del 2012, abbandon\u00f2 NDSV e diede vita al movimento Bulgaria per i Cittadini (BG).\nAlle elezioni parlamentari del 2013 NDSV raccolse appena l'1,63% dei consensi, senza eleggere deputati. Il BG della Kuneva si ferm\u00f2 al 3,3% a pochi decimi percentuali dallo sbarramento del 4%.\nAlle elezioni parlamentari del 2014 NDSV ottenne solo lo 0,24% dei voti."}
{"id": "513061", "revid": "339392", "url": "https://it.wikipedia.org/wiki?curid=513061", "title": "Movimento Nazionale Simeone Secondo", "text": ""}
{"id": "513064", "revid": "767487", "url": "https://it.wikipedia.org/wiki?curid=513064", "title": "Il cliente (film 1994)", "text": "Il cliente (\"The Client\") \u00e8 un film del 1994 diretto da Joel Schumacher.\nIl soggetto \u00e8 tratto dall'omonimo romanzo di John Grisham.\nLa protagonista Susan Sarandon ottenne una candidatura agli Oscar alla miglior attrice per la sua interpretazione dell'avvocatessa Love che decide di difendere il giovanissimo Mark, interpretato dall'esordiente Brad Renfro, all'epoca dodicenne.\nTrama.\nMark Sway \u00e8 un undicenne che gi\u00e0 dalla tenera et\u00e0 conduce una vita molto difficile e precaria. Assieme al suo fratellino e alla madre di et\u00e0 giovanissima alloggiano in una roulotte da quando il padre alcolista decise di abbandonarli. Un pomeriggio Mark e il fratellino, nonostante le ripetute precauzioni della madre, per divertirsi si intrufolano dentro ai boschi, e incoscientemente assistono al suicidio di un avvocato legato alla mafia statunitense che prima di togliersi la vita rivela a Mark dov'\u00e8 sepolto il corpo di un senatore ucciso.\nIl ragazzino diventa cos\u00ec testimone del suicidio commesso e mentre l'FBI tenta di farlo parlare a tutti i costi Mark inizia a pensare che nel caso raccontasse tutta la verit\u00e0 agli agenti, la mafia prima o poi lo ucciderebbe. Per affrontare la situazione, che si rivela essere sempre pi\u00f9 dura, Mark consulta un'avvocatessa che con la sua testardaggine ed energia riuscir\u00e0 a far ragionare il ragazzino e a ottenere un accordo con l'FBI per proteggerlo dai malavitosi.\nProduzione.\nLe riprese del film si sono svolte tra Louisiana, Tennessee e Mississippi.\nPer il ruolo di Mark lo scrittore John Grisham non voleva nessun attore professionista, in modo che la storia fosse pi\u00f9 credibile. La scelta cadde sull'esordiente Brad Renfro."}
{"id": "513066", "revid": "2124998", "url": "https://it.wikipedia.org/wiki?curid=513066", "title": "Glenn Close", "text": "Carriera.\nLa storica e critica del cinema Cari Beauchamp reputa Glenn Close una delle dieci migliori attrici del secolo. \nDurante la sua carriera \u00e8 stata acclamata per le capacit\u00e0 recitative, nonch\u00e9 per la sua versatilit\u00e0. Detiene il record di attrice con pi\u00f9 candidature (otto) ai Premi Oscar senza mai averne vinto uno, diventando cos\u00ec anche la quarta attrice pi\u00f9 candidata a questo premio insieme a Geraldine Page.\nNel corso della sua carriera si \u00e8 comunque aggiudicata un cospicuo numero di riconoscimenti vincendo tra gli altri tre Golden Globe, tre Emmy Awards, due Screen Actors Guild Award e un Critics Choice Award. Ha ottenuto successo anche in diversi festival internazionali come il Festival del Cinema di Tokyo e il Festival di Locarno, dove ha vinto in entrambe le occasioni il premio alla migliore attrice, il Festival di San Sebasti\u00e1n dove le \u00e8 stato conferito il Premio alla Carriera e lo Zurigo Film Festival che le ha conferito il Golden Icon Award.\nI suoi ruoli pi\u00f9 famosi si trovano in \"Il mondo secondo Garp\" (1982), \"Il grande freddo\" (1983), \"Il migliore\" (1984), \"Attrazione fatale\" (1987), \"Le relazioni pericolose\" (1988), \"Il mistero Von Bulow\" (1990), \"La casa degli spiriti\" (1993), \"Costretta al silenzio\" (1995), \"La carica dei 101 - Questa volta la magia \u00e8 vera\" (1996), \"Mars Attacks!\" (1996), \"Air Force One\" (1997), \"La carica dei 102 - Un nuovo colpo di coda\" (2000), \"La donna perfetta\" (2004), \"Damages\" (2007-2012), \"Albert Nobbs\" (2011), \"Guardiani della Galassia\" (2014),\"The Wife - Vivere nell'ombra\" (2017) e \" Elegia americana\" (2020).Il National Board of Review ha inserito sei dei film interpretati da Glenn Close nella lista annuale dei \"10 migliori film\".\nGlenn Close \u00e8 inoltre una delle pi\u00f9 apprezzate attrici del teatro statunistense avendo vinto, tra gli altri, tre Tony Awards, un Drama Desk Award, un Outer Critics Circle Award ed un Obie Award. Ha inoltre ottenuto successo anche sui palcoscenici londinesi, dove nel 2017 ha vinto un Evening Standard Theatre Award e ricevuto la sua prima candidatura come migliore attrice in un musical ai Laurence Olivier Awards. \u00c8 stata infine onorata con un premio alla carriera al Theatre World Awards e nel 2016 il suo nome \u00e8 stato inserito nella prestigiosa American Theatre Hall of Fame.\nIn aggiunta l'attrice ha ricevuto anche tre candidature ai Grammy Awards.\nNel 2009, al numero 7000 dell'Hollywood Boulevard, riceve una \"stella\" sulla celebre Hollywood Walk of Fame per il suo contributo all'industria cinematografica statunitense.\nBiografia.\nLe origini e gli inizi.\nNata da famiglia aristocratica a Greenwich, nel Connecticut, una cittadina fondata dai suoi antenati alla fine del Seicento, si trasferisce nel Congo belga al seguito del padre chirurgo. Frequenta contemporaneamente un collegio svizzero, viaggiando continuamente tra Africa ed Europa. Tra i 7 e i 22 anni entra a far parte di quella che lei stessa definisce una setta di estrema destra, il \"Riarmo Morale\" (\"Moral Re-Armament\"). Il movimento, come sostiene l'attrice, l'avrebbe aiutata a sviluppare il talento per la recitazione.. Conseguita la laurea in antropologia e teatro nel 1974 in Virginia, si trasferisce a New York dove partecipa a diverse rappresentazioni teatrali nel Broadway theatre. Secondo quanto riportato dalla stessa Close, il desiderio di fare l'attrice si rafforz\u00f2 dopo aver visto un'intervista di Katharine Hepburn che la convinse a cimentarsi in questo mestiere; nel 1990 poi Glenn Close present\u00f2 proprio la Hepburn ai Kennedy Center Honors e ricevette una lettera dove l'anziana attrice le dimostrava gratitudine per l'omaggio reso; infine, per ricordare il legame tra le due attrici, nel 2017 Glenn Close \u00e8 stata insignita di un premio alla memoria della Hepburn, lo \"Spirit of Katharine Hepburn Award.\"\nAnni ottanta: il successo.\nNegli anni ottanta Glenn Close consolida la propria carriera teatrale. Prende parte a quattro produzioni teatrali di Broadway (tra cui un musical) che le portano una candidatura per \"Barnum\" nel 1980 e una vittoria per \"La cosa reale\" nel 1984 ai Tony Award. Recita inoltre in due produzioni Off-Broadway tra cui \"La singolare vita di Albert Nobbs\" nel 1982, per il quale vinse un Obie Award.\nIl suo esordio cinematografico avviene nel 1982, quando il famoso regista George Roy Hill la vuole nel suo nuovo film, \"Il mondo secondo Garp,\" dopo averla notata in uno spettacolo teatrale, al suo fianco troviamo protagonista Robin Williams, ma \u00e8 proprio la poco conosciuta Glenn Close a riscuotere il maggior successo: la parte affidatale, una infermiera femminista, colpisce positivamente l'interesse di Hollywood, portandole immediatamente una candidatura agli Oscar nel 1983. Nel 1984 ottiene la seconda candidatura al Premio Oscar per il film corale \"Il grande freddo\" dove recita insieme a molti celebri attori come Jeff Goldblum, William Hurt e Kevin Kline; l'anno successivo riceve la terza candidatura consecutiva per il film \"Il migliore\" dove ha affiancato Robert Redford e Kim Basinger.\nNel 1987 arriva la consacrazione definitiva con il film \"Attrazione fatale\" di Adrian Lyne, al fianco del premio Oscar Michael Douglas dove la Close interpreta uno dei personaggi pi\u00f9 iconici della sua carriera, la stalker Alex Forrest, che \u00e8 stata inserita al 7\u00ba posto nella lista dei personaggi pi\u00f9 cattivi della storia del cinema; il film divenne il maggior successo dell'anno incassando 320 milioni di dollari e diventando un \"cult\" del cinema \"thriller\" anni '80, senza contare che fu un trionfo ai People's Choice Awards dove vinse come miglior film e migliore attrice. Ottenere quel ruolo per Glenn Close fu tutt'altro che facile poich\u00e9 il regista non la voleva per la parte considerandola non abbastanza bella e sensuale e consigliandole di non presentarsi al provino, tuttavia la Close vi and\u00f2 e la sua performance fu talmente impressionante che Adrian Lyne cambi\u00f2 idea e le diede immediatamente la parte.\nL'anno seguente Glenn Close interpreta di nuovo un personaggio femminile negativo, regalando un'ulteriore performance memorabile, in \"Le relazioni pericolose\" del 1988 diretto da Stephen Friers, al fianco di John Malkovich e Michelle Pfeiffer. Entrambi i film citati sono acclamati dalla critica e ricevono diverse candidature a vari premi cinematografici tra cui quelle all'Oscar alla miglior attrice per la Close. Per l'interpretazione della perfida Marchesa de Merteuil ricevette il plauso della critica internazionale e la sua performance \u00e8 oggi ritenuta una delle migliori dell'epoca, in particolar modo la scena finale, col primo piano dell'attrice allo specchio, \u00e8 stata definita \"\"da antologia della storia del cinema\".\"\nAnni novanta.\nInterpreta Sunny Von Bulow nel pluripremiato \"Il mistero Von Bulow\" al fianco di Jeremy Irons, che venne considerato uno dei migliori film dell'anno dal National Board of Review, e Karin Anderson nel film \"Tentazione di Venere\" che ottiene un raro 100% di consensi della critica sul sito Rotten Tomatoes. Sempre nel '90 interpreta il ruolo di Gertrude nell\"'Amleto\" di Franco Zeffirelli al fianco di Mel Gibson ed Helena Bonham Carter, il film vince il David di Donatello per il miglior film straniero e riceve due candidature al premio Oscar. \nNel 1991 appare in un cameo nel film campione di incassi \"Hook - Capitan Uncino\" (\u00e8 il pirata che viene gettato nella \"bubboliera\" o \"boo box\" nella versione originale), diretto da Steven Spielberg, dove \u00e8 nuovamente a fianco dell'amico Robin Williams. Nel 1993 \u00e8 F\u00e9rula Trueba ne \"La casa degli spiriti\", film di Bille August tratto dall'omonimo romanzo di Isabel Allende accolto positivamente dal pubblico; il cast si compone di attori di alto livello: a fianco della Close ci sono Meryl Streep, Jeremy Irons, Winona Ryder, Vanessa Redgrave e Antonio Banderas. Nel 1992 ha preso parte ad un grande concerto alla Carnegie Hall dedicato al celebre compositore statunitense Stephen Sondheim, dove Close ed altri celebri volti del musical hanno cantato brani tratti dalle sue opere.\nNel 1995 recita nel film TV \"Serving in Silence: The Margarethe Cammermeyer Story\" per cui vince un Emmy. Dal 1995 al 2019 presta la propria voce al personaggio di Mona Simpson nella fortunata sitcom animata \"I Simpson\".Nel 1996 \u00e8 nel film di Tim Burton \"Mars Attacks!\" in cui interpreta la First lady Marsha Dale, moglie del Presidente (Jack Nicholson), e madre di Taffy Dale (Natalie Portman), il film, nonostante abbia ricevuto critiche miste negli Stati Uniti, venne accolto positivamente nel resto del mondo e riusc\u00ec comunque ad incassare oltre 100 milioni di dollari coprendo cos\u00ec anche il \"budget\" di produzione; col tempo inoltre \u00e8 stato notevolmente rivalutato e riapprezzato ed \u00e8 oggi considerato un \"cult movie\". \nOttiene inoltre notoriet\u00e0 internazionale interpretando Crudelia De Mon in \"La carica dei 101 - Questa volta la magia \u00e8 vera\"; il film regala all'attrice una candidatura al Golden Globe per la sua acclamata interpretazione che ha contribuito a portarle la fama di \"cattiva\" del cinema, inoltre esso \u00e8 un successo al box office arrivando ad incassare oltre 320 milioni di dollari e diventando in breve tempo un classico del suo genere oltre che uno dei \"remake\" live-action di maggior successo di sempre. Infine nel 1996 recita in \"Mary Reilly\" al fianco di Julia Roberts e John Malkovich, accolto negativamente dai critici e dal pubblico con scarsi incassi. \nNel 1997 \u00e8 con Harrison Ford e Gary Oldman nel film \"Air Force One\" che ottiene un enorme successo al botteghino incassando oltre 315 milioni di dollari;recita poi un cameo nel film \"In &amp; Out.\" Nel 1998 partecipa alla celebrazione del 50\u00ba compleanno del grande compositore inglese Andrew Lloyd Webber tenutosi alla Royal Albert Hall, per questa occasione Glenn Close ha cantato alcuni brani tratti dal \"musical Sunset Boulevard.\" Nel 1999 presta la voce a Kala nel film Disney \"Tarzan\" dove interpreta anche la canzone \"You'll Be in My Hearth\" insieme a Phil Collins e recita nella simpatica commedia \"La fortuna di Cookie,\" diretta da Robert Altman, al fianco di Julianne Moore, Liv Tyler, Patricia Neal e Chris O'Donnell, il film entr\u00f2 in concorso per l'Orso d'Oro al Festival del Cinema di Berlino. \nAnche negli anni novanta Glenn Close \u00e8 attiva a teatro: \u00e8 protagonista di due produzioni di Broadway: nel pluripremiato musical \"Sunset Boulevard\" di Andrew Lloyd Webber (ruolo che la Close aveva gi\u00e0 provato in una produzione californiana) e nello spettacolo \"La morte e la fanciulla\" di Ariel Dorfman. Per questi due ruoli vince in entrambe le occasioni l'ambito Tony Award, un Drama Desk Award ed un Outer Critics Circle Award. In particolare il ruolo di \"Norma Desmond\" in \"Sunset Boulevard\" \u00e8 considerato unanimemente, da parte di critica e di pubblico, uno dei pi\u00f9 iconici impersonati da Glenn Close, tanto da reputarla l'interprete per antonomasia di questo personaggio. Lo spettacolo fu un tale successo che fu replicato per 977 volte e dur\u00f2 sui palcoscenici di New York per due anni e quattro mesi diventando anche il musical con la vendita di biglietti pi\u00f9 veloce della storia di Broadway.Vincent Canby, all'epoca il pi\u00f9 celebre critico teatrale e cinematografico del New York Times, defin\u00ec la Close \"\"una tra le pi\u00f9 grandi ed eccitanti nuove star del teatro musicale americano degli anni '90\".\"\nDal 2000 al 2009.\nNel 2000 \u00e8 nel cast tutto al femminile nel film \"Le cose che so di lei\" diretta da Rodrigo Garc\u00eda e reinterpreta la malvagia Crudelia De Mon in \"La carica dei 102 - Un nuovo colpo di coda\" ottenendo nuovamente un buon successo al box office con pi\u00f9 di 183 milioni di dollari di incassi\".\" Nel 2002 doppia Nicoletta Braschi nel ruolo della Fata Turchina nella versione americana del film \"Pinocchio\" di Roberto Benigni. Nel 2004 \u00e8 nel film \"La donna perfetta\" con Nicole Kidman, Bette Midler, Matthew Broderick e Christopher Walken: il film non riceve critiche entusiastiche ma riesce comunque a ottenere buoni risultati al box office coprendo il budget di produzione e incassando pi\u00f9 di 100 milioni di dollari.\nNel 2005 \u00e8 nel film drammatico di Rodrigo Garc\u00eda \"9 vite da donna\", accolto positivamente dai critici e vincitore del Pardo d'Oro al Festival di Locarno, il film fa guadagnare a Glenn Close e alle altre protagoniste il premio per la migliore interpretazione femminile. Recita poi nel film TV \"The Lion in Winter - Nel regno del crimine\" per cui vince un Golden Globe. Nel 2007 \u00e8 nel film \"Un amore senza tempo\": nonostante il cast stellare ricomprenda la Close, Meryl Streep, Claire Danes, Vanessa Redgrave, Toni Collette e Natasha Richardson il film riceve critiche negative.\nHa fatto parte di due pluripremiate serie televisive: nella figura del capitano di polizia Monica Rawling nella serie televisiva \"The Shield\" e come personaggio principale nel telefilm \"Damages\". \"Damages\" ottiene critiche entusiastiche per tutte le stagioni di cui si compone e si classifica come uno dei telefilm di maggior successo ricevendo candidature ai pi\u00f9 importanti premi come Golden Globe, Emmy Awards, Screen Actors Guild Awards, Satellite Awards, Producers Guild of America Awards, Writers Guild of America Awards e Television Critics Association Awards. Interpretare l'avvocato Patty Hewes in \"Damages\" regala a Glenn Close un Golden Globe, 2 Emmy Awards ed un Satellite Award.\nDal 2010 al 2019.\nPer la sua interpretazione di una donna che si finge uomo nel film \"Albert Nobbs\" (in cui ritrova per la terza volta la regia di Rodrigo Garc\u00eda), riceve diversi premi, tra cui spicca quello alla migliore attrice al Festival del Cinema di Tokyo, e candidature tra cui la sua sesta al Premio Oscar, una ai Golden Globe e una agli Screen Actors Guild Awards. La critica ha elogiato in particolar modo l'eccezionale abilit\u00e0 di trasformismo della Close grazie alla quale \u00e8 stata definita \"impeccabile\" nel ruolo di maggiordomo. Glenn Close non si \u00e8 limitata a recitare nel film \"Albert Nobbs\" ma ha anche prodotto il film, scritto la sceneggiatura e scritto le parole della canzone tema portante della colonna sonora \"Lay Your Head Down\", con le musiche di Brian Byrne e interpretata dalla cantante irlandese Sin\u00e9ad O'Connor. La canzone \u00e8 stata molto apprezzata dai critici: riceve una candidatura al Golden Globe e una agli Houston Film Critics Society Awards e vince ai Satellite Award come miglior canzone originale.\nNel 2011 le viene conferito il Premio Donostia alla carriera al Festival del Cinema di San Sebasti\u00e1n.\nNel 2014 \u00e8 nel cast del film \"Guardiani della Galassia\", appartenente al Marvel Cinematic Universe, che si rivela un incredibile successo arrivando ad incassare oltre 750 milioni di dollari. Nello stesso anno recita nuovamente a Broadway nel dramma \"Un equilibrio delicato\" con John Lithgow, Martha Plimpton, Lindsay Duncan e Bob Balaban. Nell'aprile 2016 debutta nel West End nel ruolo di Norma Desmond in \"Sunset Boulevard\" al London Coliseum, un ruolo ricoperto a Broadway oltre vent'anni prima e che nuovamente ha portato alla Close numerosi riconoscimenti tra cui la vittoria di un Evening Standard Theatre Awards per la migliore attrice in un musical e la nomination ai Laurence Olivier Awards nella medesima categoria.\nNel 2017 torna a recitare a Broadway nel musical \"Sunset Boulevard\", con lo stesso cast con cui aveva recitato a Londra nella primavera del 2016, lo spettacolo ha visto tra il pubblico numerosi personaggi famosi tra cui l'ex \"first lady\" Hillary Clinton e il regista Steven Spielberg i quali hanno omaggiato il cast e Glenn Close con una visita nel backstage; le recensioni furono molto positive, tanto che il New York Times defin\u00ec l'interpretazione della Close di Norma Desmond la \"performance del secolo\". Sempre nel 2017 riceve il Golden Icon Award alla carriera al Festival del Cinema di Zurigo. Nell'ottobre del 2018 torna sulle scene newyorchesi con \"Mother of the Maid\", in cui interpreta la madre di Giovanna d'Arco al Public Theater, per questo ruolo ha ottenuto una candidatura come migliore attrice in una commedia agli Outer Critics Circle Awards.\nNel 2017 recita in \"Mistero a Crooked House,\" prima trasposizione cinematografica del romanzo \"\u00c8 un problema\" di Agatha Christie, nel cast sono presenti anche Max Irons, Gillian Anderson, Terence Stamp e Christina Hendricks. Inoltre nel novembre 2016, in Svezia, cominci\u00f2 le riprese del nuovo film drammatico \"The Wife - Vivere nell'ombra\" che la vede come protagonista per la prima volta dopo il successo di \"Albert Nobbs\". La regia \u00e8 affidata al regista svedese Bj\u00f6rn Runge. Il film, presentato al Festival di Toronto del 2017, \u00e8 stato acquistato dalla Sony Pictures Entertainment ed \u00e8 stato distribuito nelle sale alla fine del 2018; di esso \u00e8 stata particolarmente apprezzata l'interpretazione della Close definita da alcuni critici una delle migliori della sua carriera. Per il film Glenn Close vince il Golden Globe per la migliore attrice in un film drammatico, un Critics' Choice Award, un SAG Award e riceve una candidatura all'Oscar e al BAFTA come migliore attrice protagonista. Nell'agosto del 2018 durante un'intervista del Los Angeles Times, ancora prima di essere candidata ai Premi Oscar 2019, Glenn Close ha commentato cos\u00ec la sua eventuale nomination dopo sei andate a vuoto: \"\"Ho lavorato tutti questi anni senza averne [vinto] uno, immagino che ormai si debba considerare come un distintivo d'onore non averlo\".\"\nNel 2019 viene confermato che Glenn Close sar\u00e0 la protagonista dell'adattamento cinematografico del musical \"Sunset Boulevard\" e che sar\u00e0 diretto da Rob Ashford; l'attrice ha inoltre preso parte ad una nuova serie in podcast, \"Anthem\", creata da John Cameron Mitchell, che ha combinato insieme forme di spettacolo diverse, dal teatro di prosa al musical; a fianco alla Close la serie ha visto infatti altre \"star\" di Broadway e del West End quali Patti LuPone e Cynthia Erivo.\nNel 2019 la rivista statunitense \"TIME\" inserisce l'attrice nella lista delle 100 personalit\u00e0 pi\u00f9 influenti dell'anno. \nDal 2020 in poi.\nAd aprile 2019 venne riportata l'entrata della Close nel cast di \"Elegia Americana\", film diretto dal premio Oscar Ron Howard e prodotto da Netflix, nel quale hanno recitato anche Amy Adams e Gabriel Basso, il film \u00e8 stato distribuito nell'autunno del 2020 e ha fatto ottenere a Glenn Close numerosi elogi oltre che il premio alla migliore interpretazione al Festival del Cinema di San Francisco, l'ottava candidatura all'Oscar alla miglior attrice non protagonista e anche le nominations al Golden Globe per la migliore attrice non protagonista, ai SAG Awards ed ai Critics' Choice Awards nella medesima categoria. Nel 2021 \u00e8 co-protagonista del dramma \"Four Good Days\", al fianco di Mila Kunis, dove ha ritrovato per la quarta volta la regia di Rodrigo Garc\u00eda, il film era gi\u00e0 stato presentato in anteprima al Sundance Film Festival nel gennaio 2020. Viene poi riportato dalla stampa che l'attrice figura come produttrice esecutiva del film Disney \"Crudelia\" e che il ruolo di Crudelia De Mon, che in passato fu uno dei pi\u00f9 celebri di Glenn Close, adesso interpretato dall'attrice Emma Stone.\nNel febbraio 2021 Close termina le riprese del film fantascientifico \"Swan Song\", diretto dal premio Oscar Benjamin Cleary e che vedr\u00e0 l'attrice tra i protagonisti, insieme a Mahershala Ali e Awkwafina.\nA inizio 2022, appare nell'ultimo episodio de \"La donna nella casa di fronte alla ragazza dalla finestra\", serie televisiva thriller/mystery originale Netflix, che riscuote un grande successo. Questo ruolo le \u00e8 valso un Clark Gable Award.\nVita privata.\nIl padre di Glenn Close \u00e8 stato un rinomato medico che ha lavorato in diverse parti del mondo, anche nel Congo Belga dove ha prestato servizio personale al presidente Mobutu Sese Seko mentre suo nonno paterno diresse l'American Hospital Association e fu sposato con Marjorie Merriweather Post. Glenn Close \u00e8 discendente dei Taliaferro della Virginia, una delle prime famiglie che si sono stabilite nello Stato nel XVII secolo ed \u00e8 cugina di secondo grado dell'attrice e modella statunitense Brooke Shields.. \u00c8 stata sposata dal 1965 al 1968 con Jack Roose, poi dal 1969 al 1971 con il cantautore Cabot Wade e dal 1984 al 1987 con l'uomo d'affari James Constantine Marlas.\nHa inoltre avuto una relazione dal 1979 al 1983 con l'attore Len Cariou e dal 1987 al 1991 con il produttore John H. Starke; da quest'ultimo ha avuto una figlia, Annie, nata nel 1988. Dal 1995 al 1999 ha avuto una relazione con il produttore Steve Beers. Dal febbraio 2006 al settembre 2015 Glenn Close \u00e8 stata sposata con l'uomo d'affari David E. Shaw, con il quale era da molti anni fidanzata, con una cerimonia tenutasi nel Maine.\nPolitica e attivismo.\nSostenitrice del Partito Democratico Statunitense e delle iniziative del Presidente Bill Clinton, nel 2008 supporta la campagna di Barack Obama. Divenuta a partire dagli anni '90 un'icona gay grazie al film \"La carica dei 101- Questa volta la magia \u00e8 vera\", al musical \"Sunset Boulevard\" e alla sua speciale apparizione nella sitcom \"Will &amp; Grace\" (dove bacia in bocca Debra Messing), si dichiara favorevole al matrimonio tra persone dello stesso sesso. In relazione alla dichiarazione del Presidente Barack Obama di piena approvazione delle unioni omosessuali afferma:\nNel 2020 appoggia l'elezione alla Casa Bianca del democratico Joe Biden contro Donald Trump, per fare questo ha utilizzato sia il suo profilo Instagram che una serie di eventi con lo scopo di raccogliere fondi a sostegno della campagna elettorale.\n\u00c8 la fondatrice e portavoce di \"BringChange2Mind\", un'associazione che si occupa di combattere i pregiudizi e la discriminazione verso coloro che soffrono di malattie mentali e di prestare assistenza a queste persone; ha dato vita a questa iniziativa in quanto ha sperimentato in famiglia cosa significa avere a che fare con tali disturbi. Inoltre, nel 2021, prende parte ad un documentario sul tema della salute mentale, \"The Me You Can't See\", prodotto dal Principe Harry Windsor e Oprah Winfrey, nel quale hanno partecipato numerosi altri personaggi famosi come Lady Gaga e DeMar DeRozan, per riportare le proprie esperienze traumatiche ed eliminare lo stigma della vergogna nei riguardi dei disturbi psichici.\nAmante degli animali, ha un debole particolare per i cani. Ha anche partecipato ad una pubblica battaglia per salvare i cani randagi di Los Angeles, e ha sfilato con la Lega animalista su Wilshire Boulevard, tenendo in braccio il suo adorato cagnolino per ricordare che i cani non sono giocattoli.\nNel 2021 l'American Foundation for AIDS Research ha premiato Glenn Close e l'immunologo Anthony Fauci per il loro impegno nella lotta contro l'AIDS.\nInteressi e hobby.\nGlenn Close ama l'arte, la lettura, viaggiare e praticare sport ed ha un interesse particolare per il baseball, infatti \u00e8 tifosa dei New York Mets. Inoltre l'attrice conserva e colleziona tutti gli abiti e costumi di scena che ha indossato nei vari film in cui ha recitato.Nel 2017 Glenn Close dona gran parte della sua collezione di abiti di scena alla Facolt\u00e0 di Arte, Architettura e Design dell'Universit\u00e0 dell'Indiana. Uno degli oggetti pi\u00f9 iconici conservati dall'attrice \u00e8 proprio il celebre coltello usato nel film \"Attrazione fatale\", appeso al muro della cucina in modo tale, ha detto Close scherzando, da intimorire gli ospiti. \nGlenn Close possiede un profilo Instagram particolarmente apprezzato per i contenuti ironici e parodistici pubblicati.\nInfluenza nella cultura di massa.\nGlenn Close ha avuto un enorme impatto nella cultura di massa grazie ai ruoli interpretati non solo al cinema ma anche in televisione ed in teatro; sebbene abbia in realt\u00e0 interpretato una vastissimo numero di personaggi assai diversi gli uni dagli altri che la rendono una delle attrici pi\u00f9 diversificate del panorama hollywoodiano (ha interpretato egregiamente commedie, thriller, drammi, film indipendenti, fantascientifici e storici), la Close \u00e8 sicuramente nota per i ruoli da \"villain\" che le hanno fatto avere l\u2019appellativo di \u201ccattiva\u201d del cinema americano. La critica in effetti ha sempre lodato il suo coraggio nello scegliere ruoli spesso sgradevoli e rifiutati da altre \"star\" (per \"Attrazione Fatale\" furono molte le attrici che rinunciarono alla parte per timore di essere messe in cattiva luce), in particolare \u00e8 lodata la sua capacit\u00e0 di dare sfumature sempre nuove e diverse ad ogni antagonista da lei interpretato senza cadere nei soliti stereotipi, ad esempio tra i suoi \u201ccattivi\u201d pi\u00f9 famosi figurano sicuramente l\u2019impetuosa e folle Alex in \"Attrazione Fatale\", l\u2019algida e perfida Marchesa de Merteuil in \"Le relazione pericolose\", la terrificante Crudelia De Mon in \"La carica dei 101\" e la calcolatrice e vendicativa Patty Hewes in \"Damages\". Persino a teatro il suo ruolo pi\u00f9 famoso, sebbene non sia propriamente un \"villain\", \u00e8 quello della imperiosa ed ossessiva Norma Desmond nel musical, dalle tinte \"noir,\" \"Sunset Boulevard\". Tutto questo fa della Close la pi\u00f9 famosa \u201c\"evil heroine\"\u201d della sua generazione.\nNello specifico il personaggio di Alex Forrest nel film \"Attrazione fatale\" ha avuto il pi\u00f9 forte impatto nella cultura popolare: esso ha terrorizzato un'intera generazione di mariti ed ha generato il modo di dire \"bunny boiler,\" che indica una persona vendicativa e violenta nei confronti di un ex partner; il termine fa riferimento alla scena in cui Alex Forrest si vendica cuocendo in acqua bollente il coniglietto della figlia del personaggio di Michael Douglas e fu inventato da Glenn Close in un'intervista. La scena in questione viene anche citata nel libro \"Il libro dei coniglietti suicidi\", scritto da Riley Andy: in una vignetta si vede uno dei coniglietti inserire la VHS del film nel registratore di una ragazza che \u00e8 appena stata lasciata. Nel primo episodio della quinta stagione di \"Californication\" il protagonista Hank definisce una sua ex partner come \"bunny boiler\". Un altro riferimento ad \"Attrazione Fatale\" si ritrova nella serie animata di successo \"I Griffin\" dove all'episodio 14x15 Stewie, in un sogno, incontra proprio Glenn Close che gli offre del coniglio bollito per cena, mentre all'episodio 18x7 vengono ricostruite numerose scene famose del celebre thriller. Anche nel film italiano \"Maschi contro Femmine\" si ritrova una citazione: in una scena dove si parla di tradimenti sullo sfondo, in televisione, \u00e8 trasmesso proprio \"Attrazione fatale\"; inoltre il regista Premio Oscar Steven Soderbergh ha ammesso di essersi ispirato sempre al celebre thriller per il suo film \"Effetti collaterali\". Popolare \u00e8 stata infine l'intervista dell'attrice nella trasmissione americana \"Late Night with Jimmy Fallon\" in cui \u00e8 riuscita a mettersi in bocca 49 carotine contemporaneamente.\nProprio per evitare di essere cristallizzata soltanto nei ruoli antagonistici, la Close negli ultimi anni ha rifiutato di interpretare al cinema alcune parti da \"cattiva\": il caso pi\u00f9 famoso \u00e8 sicuramente quello della commedia \"Il diavolo veste Prada\" dove il ruolo di Miranda Priestly fu inizialmente pensato proprio per lei mentre alla fine, dopo il suo rifiuto, and\u00f2 all'amica Meryl Streep.\nGrazie ai ruoli interpretati, alle capacit\u00e0 recitative e ad un viso dai tratti taglienti e decisi, la Close \u00e8 stata considerata da molti l'erede di Bette Davis, anche quest'ultima infatti fu una delle \"villain\" pi\u00f9 famose e di maggior talento della Vecchia Hollywood.\nRiconoscimenti.\nGlenn Close ha collezionato diverse vittorie e candidature ai pi\u00f9 importanti premi cinematografici, televisivi, teatrali e musicali: ha ricevuto otto candidature al Premio Oscar (quattro come miglior attrice e quattro come miglior attrice non protagonista), tre candidature ai Grammy Award per tre dei quattro album musicali da lei incisi e due candidature ai British Academy Film Awards.\nDoppiatrici italiane.\nNelle versioni in italiano delle opere in cui ha recitato, Glenn Close \u00e8 stata doppiata da:\nDa doppiatrice \u00e8 sostituita da:"}
{"id": "513067", "revid": "6923", "url": "https://it.wikipedia.org/wiki?curid=513067", "title": "Esercito bizantino", "text": "L'esercito bizantino fu il braccio militare dell'impero bizantino. Esso sub\u00ec forti mutamenti nel tempo, attraversando tre fasi principali:\nL'esercito bizantino come anche la marina bizantina, era attivo dal 5 maggio (San Giorgio) al 26 ottobre (San Demetrio).\nEsercito tardo-romano/proto-bizantino (395-VII secolo).\nL'esercito romano-orientale nel periodo proto-bizantino (395-610/641) sub\u00ec un graduale processo di trasformazione che lo port\u00f2 man mano a differenziarsi sempre di pi\u00f9 dall'esercito tardo-romano.\nL'esercito del tardo IV secolo comprendeva tre tipologie di armate:\nI tipi 1 e 2 sono entrambi frequentemente definiti \"eserciti campali mobili\" in quanto, a differenza delle unit\u00e0 di \"limitanei\", non avevano sedi fisse. Il ruolo strategico del tipo 1 era comunque abbastanza differente dal tipo 2: gli eserciti presentali furono costituiti con lo scopo primario di fornire una grossa assistenza all'Imperatore contro eventuali usurpatori, che spesso venivano sconfitti a causa delle enormi dimensioni degli eserciti presentali, anche se spesso accompagnavano l'Imperatore in importanti campagne militari come una guerra estera o il respingere un'invasione barbarica; al contrario, il \"comitatus\" regionale aveva come compito principale il supporto bellico dei \"limitanei\" in operazioni nella regione dove questi ultimi avevano sede.\nV secolo.\nEcco come risulta suddivisa la scala gerarchica della parte Orientale, dove all'Imperatore rispondevano due prefetti del Pretorio, oltre a un \"Praefectus urbis Constantinopolitanae\", un \"Magister officiorum\" ed un \"Comes domesticorum\":\nA questa struttura seguiva parallelamente una conseguente divisione territoriale delle forze militari, come segue:\nLa sezione orientale della \"Notitia\" \u00e8 datata al ca. 395, anno della definitiva divisione dell'Impero in due parti. A quell'epoca, secondo la \"Notitia\", vi erano in Oriente 2 eserciti presentali imperiali (\"comitatus praesentales\"), ognuno comandato da un \"magister militum praesentalis\", il rango militare pi\u00f9 alto, dipendente direttamente dall'Imperatore. essi comprendevano unit\u00e0 principalmente di rango palatino. Oltre ad essi, vi erano 3 \"comitatus\" regionali, in Illyricum orientale, e nelle diocesi di Tracia e di Oriente, comprendenti per lo pi\u00f9 truppe di rango \"comitatenses\". Ognuno era comandato da un \"magister militum\", anch'esso dipendente direttamente dall'Imperatore.\nUn'anomalia in Oriente \u00e8 l'esistenza di due corpi di truppe di \"limitanei\", in Egitto e in Isauria, comandati da un \"comes rei militaris\", invece che da un \"dux\", dipendente direttamente dall'Imperatore, secondo la \"Notitia\". Tuttavia, i decreti imperiali del ca. 440 mostrano che entrambi questi ufficiali dipendevano dal \"magister militum per Orientem\". Una possibile spiegazione per questa discrepanza \u00e8 che tra il 395 e il 440 vi furono dei cambiamenti nell'organizzazione dell'esercito. Alla pi\u00f9 tarda tra le due date, se non prima, il \"MM per Orientem\" era evidentemente divenuto il comandante supremo dell'esercito di tutta la prefettura d'Oriente (che comprendeva anche l'Anatolia e l'Egitto) e non solo della diocesi di Oriente.\nI 13 \"duces\" di frontiera orientali sono elencati nella \"Notitia\" per diocesi in cui risiedevano: Illyricum orientale (2 \"duces\"), Tracia (2), Pontica (1), Oriente (6) e Egitto (2). Jones ed Elton sostengono che, dal 360 in poi, i \"duces\" erano dipendenti dal comandante del loro \"comitatus\" diocesano: il \"magister militum\" per Illyricum, Thracias, Orientem e il \"comes\" per Aegyptum, rispettivamente (sulla base di evidenze in Ammiano per il periodo 353-78 e da 3 superstiti decreti imperiali datati 412, 438 e 440). Il \"dux Armeniae\" \u00e8 mostrato sotto la diocesi Pontica, il cui comandante militare non \u00e8 elencato nella \"Notitia\", ma era probabilmente il \"magister praesentalis\" II al tempo della \"Notitia\". Pi\u00f9 tardi, il \"dux Armeniae\" venne a trovarsi probabilmente sotto l'egida del \"magister militum per Orientem\". La struttura orientale come presentata nella \"Notitia\" rimase in gran parte intatta fino al tempo di Giustiniano I (525-65).\nVI secolo.\nDa quel poco che sappiamo, gi\u00e0 ai tempi di Giustiniano (527-565) l'esercito presentava notevoli differenze con l'esercito tardo-romano, anche se presentava ancora vari punti in comune. Se \u00e8 vero infatti che la distinzione tra \"limitanei\" (truppe a difesa della frontiera) e \"Comitatenses\" esisteva ancora e almeno una legione sopravvisse fino a fine VI secolo, \u00e8 altrettanto vero che le legioni, le coorti ecc. stavano ormai per scomparire. Al tempo di Giustiniano l'unita fondamentale dell'esercito bizantino era il \"numerus\", ovvero un gruppo di 200-400 soldati a difesa delle citt\u00e0 comandati da un \"tribunus\".\nCorpi.\nL'esercito nel VI secolo era formato principalmente da \"comitatenses\" e \"foederati\", con minime quantit\u00e0 di alleati barbari e corpi privati. Un esercito era formato in media da - soldati mentre il numero totale dei soldati comitatensi bizantini ai tempi di Giustiniano \u00e8 stato stimato a uomini. Per affrontare con efficacia i Persiani, i Bizantini furono costretti a mutare il loro armamento introducendo un nuovo tipo di soldati, i \"catafratti\". Intorno al VI secolo inoltre divennero parte fondamentale dell'esercito gli arcieri a cavallo, spesso fondamentali per la vittoria delle battaglie.\nL'esercito all'epoca di Giustiniano era cos\u00ec strutturato:\nDi seguito una descrizione dettagliata.\nComitatenses.\nReclutati dalle montagne della Tracia, Illirico e Isauria, venivano detti anche \"stratiotai\", ovvero soldati regolari, per distinguerli dal resto dell'esercito. Costituivano l'esercito mobile tardo romano e il loro nome derivava da \"comitatus\", ovvero corte imperiale. I \"comitatenses\" erano suddivisi in cinque gruppi operativi (\"comitati\"):\nGiustiniano cre\u00f2 un terzo esercito \"praesentalis\" e un esercito mobile di Armenia in Oriente, oltre che nuovi eserciti mobili in Africa, Italia e Spagna meridionale.\nLimitanei.\nI \"limitanei\" (noti anche come \"milites castellani\", \"castriciani\" o \"riparienses castriciani\" in caso di stanziamento presso un fiume) erano i soldati posti a difesa delle frontiere (\"limes\"). Condotti da un \"dux\", a differenza dei \"comitatenses\", non erano considerati dei veri soldati, ma soldati di seconda categoria, che spesso svolgevano una seconda attivit\u00e0 (per esempio il barcaiolo) ed erano spesso malpagati. Non di rado i \"limitanei\" lamentavano di ritardi nel versamento del soldo, e venivano in taluni casi, fin dal V secolo, retribuiti dallo stato non in denaro ma in terre da coltivare e da cui ricavare il proprio sostentamento. Una legge di Giustiniano volta a ricostituire reggimenti di limitanei nell'appena riconquistata Africa, definiva i limitanei trapiantati in Africa come dei soldati \u00abche possono difendere i castelli e le citt\u00e0 del confine e coltivare le terre\u00bb.\nNei fatti, il sistema di difesa della frontiera (\"limes\") ad opera dei \"limitanei\" si prov\u00f2 molto fragile. In caso di mancato intervento dell'esercito mobile, infatti, i \"limitanei\" si trovavano spesso impotenti, perch\u00e9 poco efficienti e in inferiorit\u00e0 numerica, a respingere un forte esercito nemico. I \"limitanei\" in Africa, per esempio, secondo Procopio, finirono per essere massacrati dai ribelli e dalle trib\u00f9 di Mauri. In Oriente, invece, furono impotenti di fronte alle incursioni di saccheggio condotte dal \"Re dei Re\" sasanide Cosroe I. La fragilit\u00e0 delle frontiere, secondo Zosimo, esisteva fin dai tempi di Costantino I:\nNel 545, dopo la tregua con la Persia, i \"limitanei\" a difesa del limes orientale, da tempo senza ricevere il loro soldo, finirono addirittura per essere congedati, come narra Procopio:\nSe il limes orientale dopo la met\u00e0 del VI secolo scompare malgrado la sopravvivenza di alcune guarnigioni di frontiera, sul Danubio il declino del limes fu meno marcato.\nGuardia palatina.\nEra costituita da:\nSecondo lo scrittore del VI secolo Giovanni Lido, il loro numero totale raggiungeva le unit\u00e0.\nMentre gli \"Excubitores\" non avevano perso la funzione di truppa combattente, le \"scholae palatinae\" erano utilizzati ormai come corpo di parata, anche se alcune fonti ne attestano l'uso occasionale in alcune campagne militari. A provvedere alla custodia dell'Imperatore erano \"Scholares\" ed \"Excubitores\", mentre i \"protectores\" in passato erano veri soldati, ma, come per le \"Scholae palatinae\", non erano pi\u00f9 impiegate in combattimenti; gli \"scribones\", invece, si occupavano principalmente del reclutamento e del versamento del soldo (\"roga\") ai soldati, ma potevano anche recarsi in ambasceria presso corti estere.\nFoederati.\nI \"foederati\" del VI secolo non vanno confusi con i \"foederati\" del IV secolo, questi ultimi detti alleati (\"socii\" o \"symmachoi\") nel VI secolo. Ai tempi di Giustiniano, i \"foederati\" che servivano nell'esercito romano d'Oriente non erano pi\u00f9 bande irregolari di barbari sotto il comando dei loro capi tribali che inviavano contingenti militari in sostegno dell'esercito romano in cambio di denaro o dello stanziamento in un territorio (come accadeva nel IV secolo), ma erano diventati parte integrante dell'esercito bizantino: nelle fonti, sono spesso citati come soldati regolari, ed erano sottoposti al comando di un generale bizantino (che a Costantinopoli si chiamava \"comes foederatum\"). Erano soldati di origine barbarica ormai integrati nell'Impero e che volontariamente si arruolavano nell'esercito bizantino sotto il comando di un generale bizantino.\nSocii.\nGli alleati (\"Symmachoi\" o \"socii\") erano delle trib\u00f9 barbare alleate di Bisanzio, le quali, in cambio di terre all'interno dell'Impero o di un tributo, combattevano a fianco dell'Impero ed erano comandate dai loro capi trib\u00f9. Nel IV secolo i \"symmachoi\" venivano chiamati \"Foederati\".\nGli alleati vengono spesso accusati di tradimento o di inaffidabilit\u00e0 dagli storici dell'epoca, in particolare da Procopio di Cesarea. Procopio, in particolare, accusa Giustiniano di comprare delle inconcludenti alleanze con queste popolazioni barbariche, spesso controproducenti in quanto le loro sempre pi\u00f9 esorbitanti richieste di denaro aumentavano di pari passo con le concessioni ottenute, e spesso a ci\u00f2 non corrispondeva ad un aumento delle prestazioni. Procopio addirittura narra che gli Unni, dopo aver ricevuto immensi donativi da Giustiniano che pensava cos\u00ec di farseli alleati, avrebbero smaniato di impadronirsi delle ricchezze dell'Impero saccheggiandolo, e avrebbero sobillato altre genti barbare a invaderlo anch'esse, informandoli delle enormi ricchezze dello stato bizantino. Da ci\u00f2 sarebbe nato un ciclo vizioso di sempre pi\u00f9 popolazioni che intendevano impadronirsi delle ricchezze dell'Impero \u00abricevendo sostanze dall'Imperatore o saccheggiando l'Impero romano o esigendo il riscatto dei prigionieri di guerra e vendendo le tregue\u00bb. Procopio, nella \"Storia segreta\", accusa addirittura Giustiniano di impedire ai suoi soldati di attaccare gli incursori barbari mentre si ritiravano con il bottino, in quanto sperava che, non attaccandoli, se li sarebbe fatti alleati; in un'occasione, addirittura, l'Imperatore avrebbe punito dei contadini che avevano osato, contrariamente alle sue disposizioni, autodifendersi dalle incursioni attaccando i barbari e riuscendo a recuperare parte del bottino (che poi, per ordine di Giustiniano, sarebbe stato addirittura restituito ai saccheggiatori dell'Impero).\nNon va dimenticato, certo, che in taluni casi (come quello dei Ghassanidi) queste alleanze con le popolazioni barbariche confinanti potessero rivelarsi addirittura utili allo stato bizantino, ma nella maggioranza dei casi provocavano pi\u00f9 danni che benefici. Talvolta i barbari alleati diventavano ostili all'Impero, violando i trattati e saccheggiando lo stesso territorio imperiale che essi in teoria dovevano concorrere a difendere, e Giustiniano era costretto a lanciare spedizioni punitive contro di essi; altre volte l'Imperatore usava la diplomazia per dividere i nemici, mettendoli uno contro l'altro.\nBucellarii.\nI \"bucellarii\" erano soldati privati, non assunti dal governo ma dai generali o addirittura dall'Imperatore; si chiamavano \"Bucellari\" perch\u00e9 mangiavano come rancio il \"bucellatum\", ovvero gallette. Belisario ne aveva a disposizione 7000. Erano suddivisi in \"hypaspistai\" (\"portatori di scudo\") e \"doryphoroi\" (\"portatori di lancia\"), questi ultimi di rango superiore. Per entrare al servizio del loro padrone i \"doryphoroi\" dovevano prestare un giuramento di fedelt\u00e0; una volta assunti, diventavano i confidenti del loro superiore e gli stavano vicino in battaglia. Molti di essi provenivano dalla Tracia o dall'Asia Minore.\nBallistarii.\nErano reparti di artiglieri che impiegavano come arma la ballista e che si trovavano a difesa di diverse citt\u00e0 dell'Impero. Alla loro testa vi era il \"pater civitatis\", un magistrato locale civile, e spesso comprendevano fabbricanti di armi.\nUnit\u00e0.\nCome gi\u00e0 detto, l'unit\u00e0 fondamentale era il \"numerus\", che in teoria doveva comprendere 500 soldati, ma in realt\u00e0 ogni singolo numero comprendeva un numero variabile tra i 200 e i 400 uomini. La variabilit\u00e0 del numero dei soldati costituenti un numero era in parte un modo per far apparire l'esercito bizantino pi\u00f9 numeroso di quanto non fosse in realt\u00e0 al nemico che tentava di valutare la consistenza delle forze bizantine contando il numero degli stendardi.\nPer le unit\u00e0 superiori al \"numerus\", si ignora la loro denominazione in et\u00e0 giustinianea mentre, grazie allo \"Strategikon\" dell'Imperatore Maurizio, sappiamo la gerarchia delle varie unit\u00e0 a fine del VI secolo. Un raggruppamento di pi\u00f9 numeri costituivano una \"moira\" (condotta da un \"dux\"), tre \"moire\" un \"meros\" (condotto da un \"magister militum\"), e tre mere un \"stratos\" (condotto da uno strategos). Si ritiene che la \"moira\" citata nel \"Strategikon\" di Maurizio corrisponda ai \"lochoi\" e agli \"agmina\" di et\u00e0 giustinianea, che erano comandati da \"duces\" o da \"magistri militum vacantes\". L'unit\u00e0 campale pi\u00f9 grande (il \"meros\" di Maurizio) era posta sotto l'autorit\u00e0 di un \"magister militum\" non \"vacans\" (ovvero: il \"magister militum per orientem\", i due/tre magistri militum presentalis, il \"magister militum per Thracias\", il \"magister militum per Illyricum\", il \"magister militum Africae\", il \"magister militum Spaniae\").\nReclutamento e addestramento.\nIn et\u00e0 giustinianea la coscrizione non era obbligatoria; il servizio militare era infatti volontario. Di norma i soldati, per essere arruolati, dovevano soddisfare alcuni requisiti: avere pi\u00f9 di diciotto anni, essere in salute e forma atletica, aderire alla religione di Stato (gli eretici e i fedeli di altre religioni diverse dal cristianesimo non potevano quindi essere arruolati) e non appartenere a determinate classi sociali, che, salvo motivate eccezioni, venivano escluse dal reclutamento (servi della gleba, schiavi, liberti e prole, negozianti, \"cohortales\" e \"curiales\"). Gli schiavi potevano per\u00f2 arruolarsi con l'assenso del padrone.\nLa tattica militare bizantina privilegiava la cavalleria alla fanteria, perch\u00e9 all'occorrenza i cavalieri potevano smontare da cavallo e combattere a piedi mentre, in caso di sconfitta, potevano sfuggire pi\u00f9 rapidamente al nemico grazie alla velocit\u00e0 dei loro cavalli. Enorme importanza rivestivano nell'esercito gli arcieri a cavallo, che furono determinanti in molte battaglie. L'addestramento militare di un cavaliere prevedeva l'apprendimento di due modi di tirare l'arco: la maniera romana (con tiri pi\u00f9 lenti ma violenti) e quella persiana (con tiri pi\u00f9 veloci ma meno potenti), anche se i Bizantini usavano in battaglia solo la maniera romana. Ai cavalieri veniva inoltre insegnato a tirare frecce e lance da cavallo con efficacia e in qualunque direzione.\nI comandanti davano ancora gli ordini in latino, anche se i soldati ormai capivano solo il greco. Questi sono gli ordini in latino che venivano dati ai soldati per prepararli alla battaglia:\nPochi istanti prima dell'inizio di una battaglia il comandante ordinava ai soldati \"Parati\" (lat. \"pronti\"), poi diceva \"Adiuta\" (aiutaci) e i soldati erano tenuti a completare la frase urlando ad alta voce \"Deus\" (\"o Signore\").\nEquipaggiamento e rifornimento.\nI soldati bizantini erano equipaggiati di arco, elmetto, corazza e scudo di buona qualit\u00e0: elmetto, corazza e scudo fornivano una discreta protezione contro le frecce nemiche, mentre l'arco bizantino era superiore a quello sasanide, secondo almeno il giudizio dello storico del VI secolo Procopio di Cesarea. Secondo le raccomandazioni dello \"Strategikon\" dell'Imperatore Maurizio, l'uso della cavalleria era consigliato rispetto alla fanteria a causa della maggiore mobilit\u00e0 che garantiva la cavalleria:\nI Bizantini facevano largo uso di arcieri a cavallo, particolarmente utili contro i Germani, contro i quali era conveniente evitare per quanto possibile un combattimento ravvicinato, ma anche di lancieri a cavallo (i quali impiegavano come lancia il \"contus\", mentre gli arcieri avevano a disposizione anche un giavellotto da impiegare in caso di eventualit\u00e0). Cavallo e cavalieri erano entrambi corazzati, ma nonostante la pesantezza di queste armature (ben 16\u00a0kg), erano particolarmente mobili e abili a scoccare le frecce alla maniera \"alla romana\", particolarmente letale: secondo una testimonianza dell'epoca, le loro frecce, scoccate con molta precisione, erano in grado \u00abdi uccidere sempre chi si trovava a tiro\u00bb a causa della potenza del tiro.\nLa fanteria, suddivisa in pesante e leggera, indossava anch'essa armature (gli uomini scelti indossavano la cotta di maglia), come anche elmetto piumato, gambali, scudo, spada, lancia lunga, fionda e \"marzobulon\" (un tipo di giavellotto). Era impiegata nei punti pi\u00f9 vulnerabili dello schieramento di battaglia. Le truppe mercenarie usavano i propri equipaggiamenti nativi.\nLo stato bizantino provvedeva a fornire gratis ai soldati semplici le uniformi, garantendo inoltre a tutti i soldati delle indennit\u00e0 in modo da consentire loro l'acquisto non solo delle uniformi ma anche delle armi e, probabilmente, anche dei cavalli; invece gli ufficiali, essendo gi\u00e0 benestanti, provvedevano ad equipaggiarsi a proprie spese. I soldati ricevevano il soldo annualmente, e beneficiavano inoltre di donativi (ammontanti a cinque solidi) in caso di occasioni speciali, come potevano essere l'ascesa al trono di un nuovo imperatore o i suoi cinque anni di regno; secondo la \"Storia segreta\" di Procopio di Cesarea, tuttavia, i donativi quinquennali furono aboliti da Giustiniano, per risparmiare. Il rancio dei soldati era costituito principalmente da pane o gallette, carne (che poteva essere carne di castrato o maiale salato), vino o aceto, ed olio; il cibo ricevuto variava a seconda dei giorni.\nI soldati, se si trovavano in territorio nemico, si approvvigionavano godendo dei proventi di questo, mentre in territorio imperiale l'ufficiale che aveva la responsabilit\u00e0 di rifornire le armate era il prefetto del pretorio, il quale provvedeva a ci\u00f2 tassando la popolazione, affinch\u00e9 versassero come imposta le derrate alimentari necessarie a sostentare l'esercito. A causa degli abusi a danno delle popolazioni compiuti dai funzionari imperiali addetti al rifornimento degli eserciti (in particolare essi praticavano la \"coemptio\", in pratica costringevano le popolazioni a vendere forzatamente le derrate alimentari ai prezzi stabiliti dallo stato), Giustiniano tent\u00f2 di porre rimedio a ci\u00f2 con una legge del 545 con la quale vietava ogni abuso di tal genere. In caso di assenza del prefetto del pretorio, ad assumersi l'onere di approvvigionamento delle truppe era un sostituto del prefetto del pretorio, mentre le popolazioni civili della zona dove si trovava l'esercito, ad eccezione ovviamente delle persone di rango elevato, erano gravate dall'onere di dover cuocere le gallette che poi avrebbero nutrito l'esercito.\nIn caso i soldati non avessero un luogo dove alloggiare, i cittadini erano tenuti dalle leggi dell'impero ad ospitarli in casa loro, cedendo loro un terzo della casa (obbligo dell\"'hospitalitas\"); erano per\u00f2 esentati da questo gravoso obbligo il clero, i medici, gli insegnanti, gli armigeri e i pittori. A causa dei frequenti abusi di questa \"hospitalitas\" (in particolare il \"salganum\", vocabolo con cui si indicavano le violenze che i soldati ospitati commettevano contro gli ospitanti, costringendoli a cedere loro le coperte, la legna e l'olio per provvedere al loro riscaldamento), diversi imperatori, come Costanzo II, Teodosio I, Teodosio II e Giustiniano I, emanarono delle leggi per vietare questi abusi, senza per\u00f2 troppo successo.\nEsercito medio-bizantino.\nThemata.\nLa nascita dei Temi.\nA met\u00e0 del VII secolo l'esercito bizantino venne rivoluzionato con la riforma dei temi che tradizionalmente viene attribuita a Eraclio (610-641) ma che Treadgold attribuisce a Costante II (641-668), nipote di Eraclio. Secondo altri storici, invece, l'istituzione dei temi non sarebbe opera di un singolo imperatore ma piuttosto il risultato di un processo graduale di rinnovamento dell'esercito durato decenni se non addirittura secoli.\nSecondo la teoria classica, i temi sarebbero sorti negli anni 620 in conseguenza alla conquista persiana di Siria e Egitto; secondo Ostrogorsky i \"limitanei\" a difesa delle province ritirate si stanziarono insieme ai corpi scelti dell'esercito bizantino, ed in seguito a questo, l'Imperatore Eraclio avrebbe diviso le province dell'Asia Minore ancora non soggiogate del nemico in varie circoscrizioni militari, i temi appunto, ognuna difesa da un esercito permanente (detto anch'esso \"thema\"). A capo della amministrazione civile e militare del tema vi era il capo dell'esercito, lo \"strategos\", affiancato nell'ambito civile da un suo sottoposto, il \"proconsole del tema\". Ai soldati (\"stratioti\") vennero affidati in cambio del loro servizio militare dei lotti ereditari di terra, per garantire il loro sostentamento; in questo gli \"stratioti\" ricordano i \"limitanei\", anche questi ultimi ricevevano delle terre come ricompensa per il loro servigio.\nSecondo Treadgold, invece, la riforma dei temi sarebbe stata opera di Costante II nel periodo 659-662.\nIn realt\u00e0, la teoria di Ostrogorsky \u00e8 stata rigettata da diversi studiosi moderni. Secondo Jean-Claude Cheynet, i temi \u00abnon sono dunque il frutto di una riforma che potrebbe essere accreditata a un imperatore preciso...n\u00e9, d'altro canto, costituiscono la prosecuzione dei \"limitanei\" del Basso Impero..., dal momento che i \"limitanei\" erano scomparsi anche prima delle trasformazioni della seconda met\u00e0 del VII secolo\u00bb. Secondo lo studioso, la riforma dei temi avvenne in modo molto graduale e non fu dovuta a una particolare riforma: dapprima i temi erano semplicemente gli antichi eserciti di campo (comitatenses) dell'Impero ritiratesi in Anatolia in seguito alle conquiste islamiche, anche se le zone da dove ogni tema reclutava le truppe presero progressivamente il nome dall'esercito ivi stanziato; le vecchie province della Tarda Antichit\u00e0 continuarono ad esistere in ambito civile all'interno dei temi fino al IX secolo, quando il tema territoriale divenne l'unico riferimento amministrativo. N\u00e9 \u00e8 dimostrato, come hanno congetturato in passato storici come Ostrogorsky e Treadgold, che gli stratioti ricevessero fin dal VII secolo terreni da coltivare dallo stato, dato che l'esistenza di queste terre \"stratiotiche\" comincia ad essere attestato nelle fonti solo a partire dal X secolo circa.\nGradi dell'esercito.\nIl grado pi\u00f9 importante in un \"thema\" era lo \"strategos\", talvolta supportato da un comandante in seconda, l\"'hypostrategos\". L'esercito era suddiviso in divisioni, capeggiate dai \"merarches\", gli attuali generali. Una divisione era suddivisa a sua volta in tre reggimenti, che venivano comandati ciascuno da un \"moirarches\", l'attuale colonnello. Altri ufficiali erano i \"komes\" (capitani) e gli \"ilarches\" (tenenti), gli \"hekatontarches\" (comandanti di plotone, che fino alla met\u00e0 del VII secolo era denominato centurione). Ultimi fra gli ufficiali erano coloro che comandavano una decina di uomini. Il grado pi\u00f9 basso dell'esercito bizantino era il \"phylax\". E a volte vi erano dei soldati con dei compiti speciali, ad esempio il \"bandophoros\", cio\u00e8 colui che portava la bandiera, oppure lo \"spatharios\", cio\u00e8 colui che portava la spada.\nReclutamento e addestramento.\nGrazie al titolo 16 dell'Ecloga, il codice di diritto di Leone III, \u00e8 stato possibile per gli storici ricostruire le condizioni dell'esercito bizantino nell'VIII secolo. Anche in et\u00e0 mediobizantina la coscrizione non era obbligatoria; il servizio militare era infatti volontario. L'et\u00e0 minima per servire nell'esercito bizantino era 18 anni, ma ne venivano ovviamente escluse le persone non idonee; il servizio militare durava 24 anni, ma nel corso dei primi tredici anni di servizio, il soldato doveva dividere lo stipendio (a titolo di rimborso spese) con la sua famiglia, poich\u00e9 era stata proprio la sua famiglia a provvedere all'acquisto delle armi e del cavallo e andava quindi rimborsata. Solo dopo aver compiuto i tredici anni di servizio, il soldato poteva godere del proprio stipendio e del proprio equipaggiamento a titolo personale. L'equipaggiamento del soldato, a spese delle famiglie, comprendeva lancia, scudo, spada e, per una minoranza di ricchi, anche un'armatura; il soldato doveva inoltre disporre di un cavallo, dato che i themata erano formati principalmente da cavalleria.\nTagmata.\nLa creazione dei tagmata.\nSotto Costantino V (741-775) fu creato un nuovo tipo di esercito, i \"tagmata\", reggimenti fedeli all'Imperatore i quali dovevano provvedere alla difesa di Costantinopoli e dell'Imperatore stesso da minacce esterne o rivolte interne (come usurpazioni). Sembra che Costantino V abbia attuato tale riforma perch\u00e9 non si fidava dell'Opsikion, il thema che finora aveva difeso la capitale ma che al contempo si era reso reo di aver appoggiato l'usurpazione di Artavasde: volendo ridurre gli effettivi del thema in questione, anche perch\u00e9 troppo vicino alla capitale, avendo per\u00f2 la necessit\u00e0 di poter disporre di truppe totalmente leali all'Imperatore e che potessero difendere lui e la capitale in caso di necessit\u00e0, decise di ridurre gli effettivi di tale \"thema\", creando per\u00f2 i \"tagmata\", un nuovo corpo di soldati preposto alla difesa dell'Imperatore e della Capitale. Dei tagmata facevano parte le \"scholae\" e gli \"excubitores\": le \"scholae\" erano diventate reggimenti da parata ma recuperarono la loro funzione militare sotto Costantino V, che pose ogni \"schola\" sotto il comando di un domestico, il quale, nel IX secolo, era il capo di stato maggiore e disponeva del comando delle truppe nel caso l'Imperatore fosse assente.\nReclutamento ed addestramento.\nI \"tagmata\" erano originariamente reggimenti di cavalleria, ma successivamente, comprese anche una piccola quantit\u00e0 di fanti; i soldati che servivano nei tagmata erano volontari, che, per entrare nei tagmata, dovevano avere almeno 18 anni di et\u00e0, essere idonei al combattimento, e servivano per 22 anni, fino ai 40 anni di et\u00e0; spesso i soldati dei tagmata erano scelti tra i soldati dei \"themata\" che si erano dimostrati tra i migliori, ma venivano scelti anche i giovani pi\u00f9 promettenti anche se meno esperti; a differenza dei soldati dei \"themata\", a provvedere all'equipaggiamento non erano le famiglie ma lo stato stesso; inoltre, i soldati dei \"tagmata\" ricevevano uno stipendio maggiore rispetto a quelli dei \"themata\". Spesso i \"tagmata\" erano formati da reggimenti mercenari, ma non mancavano gli elementi indigeni.\nStruttura.\nLa struttura dei \"tagmata\" era differente da quella dei \"themata\": per esempio, mentre un \"thema\" era comandato da uno \"strategos\", i \"tagmata\" erano condotti da un \"domestico\" o \"comes\". Di seguito una comparazione tra la struttura di un thema e quella di un tagma:\nEsercito tardo-bizantino.\nLa terza fase inizia dal 1081 (anno in cui Alessio I Comneno fece la riforma dei pronoia) dura fino al 1453 (anno in cui cadde l'impero bizantino). In questo periodo l'esercito era composto da reparti mercenari, tra i quali, nella parte centrale dell'armata, gli Skythikon, di origine cumana, i tagmata e soprattutto dai Pronioiardi.\nEffettivi.\nSecondo il parere di numerosi storici, tra i quali Mark Whittow, gli effettivi dell'impero bizantino erano sostanzialmente paragonabili a quelli delle altre potenze del tempo con la sola differenza di risultare maggiormente coesi ed uniti, fattore essenziale per la sopravvivenza dell'impero stesso.\nDalle fonti dell'epoca, infatti, si pu\u00f2 comprendere che, tra il VIII e il X secolo, gli effettivi usati in alcuni conflitti furono pari a cavalieri e fanti, cosa che certamente induce a stimare una consistenza effettiva intorno non alla decina ma bens\u00ec attorno al centinaio di migliaia di soldati."}
{"id": "513069", "revid": "933835", "url": "https://it.wikipedia.org/wiki?curid=513069", "title": "Angelo Acciaiuoli (vescovo)", "text": "Era figlio di Monte e nipote di Tommaso Acciaiuoli, della celebre famiglia fiorentina degli Acciaiuoli.\nFu un frate domenicano, vescovo di Firenze dal 1342 al 1355.\nBiografia.\nVisse per quattordici anni a Napoli. Prese i voti tra il 1314 e il 1317 ed entr\u00f2 nell'ordine dei frati predicatori. Ricopr\u00ec anche il ruolo di vescovo dell'Aquila dal 1328 al 1342, da dove fu poi trasferito a Firenze. All'inizio del suo episcopato fu a capo di un gruppo di congiurati contro il tirannico Duca d'Atene e di fatto domin\u00f2 la citt\u00e0 per alcuni anni dopo la sua cacciata, quando fu a capo della Balia dei Quattordici dal 2 luglio 1343.\nFu un fine diplomatico, inviato tre volte dalla Repubblica fiorentina come legato alla corte pontificia di Avignone nel 1344, nel 1348 e nel 1351.\nNel 1345 celebr\u00f2 un sinodo diocesano, il pi\u00f9 antico relativo a Firenze del quale ci siano pervenuti gli atti. Nel 1349, sotto il suo episcopato, nacque lo Studio Fiorentino, primo nucleo dell'Universit\u00e0 di Firenze.\nNonostante risiedesse a Firenze, non interruppe mai i contatti con il Regno di Napoli, tanto che nel 1349 circa fu nominato da re Ludovico d'Aragona e dalla regina Giovanna cancelliere del regno partenopeo.\nAssieme al cugino Niccol\u00f2 Acciaiuoli, fondatore della Certosa di Firenze, fu un grande ambizioso che pose le basi della fortuna familiare.\nFu amico di Francesco Petrarca, che come ci attesta una sua lettera, lo venne a visitare a Valchiusa, il 24 maggio 1352.\nRinunci\u00f2 alla diocesi nel 1355 facendo ormai amministrare la diocesi ai suoi vicari, fra i quali Iacopo Passavanti, essendo i suoi interessi a Napoli (fu nominato infatti cancelliere del regno di Napoli dal 1349). Si fece trasferire come abate di Montecassino nel 1355, una sede ricchissima e ben pi\u00f9 vicina alla sua nuova residenza napoletana. Il suo successore a Firenze fu Francesco Atti.\nFurono suoi fratelli Francesco Acciaiuoli, Martinaccio Acciaiuoli, Dardano, Alamanno, Giovanni vescovo di Cesena e Lina.\nNel 1383 sal\u00ec al soglio episcopale fiorentino un suo parente omonimo, chiamato generalmente Angelo Acciaioli \"junior\"."}
{"id": "513075", "revid": "486946", "url": "https://it.wikipedia.org/wiki?curid=513075", "title": "Jonathan Rhys Myers", "text": ""}
{"id": "513076", "revid": "123352388", "url": "https://it.wikipedia.org/wiki?curid=513076", "title": "Snuff (cinematografia)", "text": "Nel gergo della cinematografia, l'espressione snuff (dall'inglese \"spegnere lentamente\"), o snuff movie, designa i video che riprendono torture realmente messe in pratica durante la realizzazione del filmato, e culminanti con la morte della vittima. \nL'espressione \"snuff\" riferita al significato attuale, viene usata per la prima volta nel 1971, dallo scrittore Ed Sanders nel suo libro \"The Family: The Story of Charles Manson's Dune Buggy Attack Battalion,\" in cui sostiene che i suoi seguaci fossero implicati nella creazione di film simili registrando alcuni dei loro omicidi.\nEsistono molti casi di morte in diretta associati al genere (tra i pi\u00f9 noti, il suicidio di Budd Dwyer o l'omicidio di Emilio Nunez che uccise la moglie, tutti filmati di pubblico dominio), lo stesso dicasi per alcuni assassini (tra i quali Armin Meiwes, Charles Ng e Jeffrey Dahmer) che hanno dichiarato di aver filmato i propri omicidi non a scopo di lucro, ma per trarre nuova gratificazione futura dai loro crimini.\nStoria.\nEpisodi celebri.\nNel 2007 si \u00e8 pubblicato un video che ritrae due ragazzi ventenni ucraini nell'atto di assassinare brutalmente un uomo, il quarantottenne Serhij Jacenko, servendosi di una sorta di ascia ed altri vari oggetti metallici contundenti, tra i quali un cacciavite. Durante le sequenze brutali, i giovani si passano di mano il videofonino mentre deridono, seviziano e torturano la povera vittima. I due serial killer sono stati etichettati dai media russi come Maniaci di Dnepropetrovsk, e riconosciuti responsabili, assieme ad un complice, di una lunga serie di delitti che spesso venivano filmati e documentati con un videofonino appartenente a uno dei due killer. Viktor Sajenko e Ihor Suprunjuk sono stati arrestati e condannati nel 2009 all'ergastolo.\nNel 2012 viene messo in rete un efferato filmato che ha per protagonista l'ex pornoattore canadese Luka Magnotta (pseudonimo di Eric Newman). Egli stesso ha infatti diffuso in rete una sequenza che lo ritrae nell'atto di uccidere, decapitare e smembrare il corpo di un giovane asiatico. Newman sar\u00e0 arrestato, fuggiasco, a Berlino. Prima di fuggire dal Canada, ha spedito parti del cadavere, tra cui il piede sinistro al Partito Conservatore, mentre un pacco diretto al Partito Liberale \u00e8 stato intercettato alle poste.\nPedopornografia.\nNel mese di aprile 2013, Rob Wainwright, direttore di Europol, ha denunciato l'esistenza di una rete di pedofili, attiva su Internet, che commercia tramite la valuta on-line Bitcoin spettacoli depravati, eseguiti dal vivo in webcam, che vedono protagonisti bambini violentati e torturati. \nNel mese di aprile 2015, nel corso di un'indagine condotta dalla polizia del Belgio e del Sudafrica volta a sgominare un network globale di pedofili, sono stati scoperti alcuni file criptati che consentivano l'accesso a immagini video raffiguranti stupri e omicidi di bambini. Miranda Friedmann, direttrice di \"Women and Men Against Child Abuse\", ha chiesto un inasprimento delle pene contro la pornografia infantile.\nFalsi snuff.\nNel 1985 usc\u00ec in Giappone la serie \"Guinea Pig\", una serie di cortometraggi a tema orrorifico, tutte pellicole a s\u00e9 stanti senza alcun filo conduttore. Tra questi, uno di Hideshi Hino \u00e8 conosciuto comunemente come \"Flowers of Flesh and Blood\" (\"Za ginipiggu 2: Chiniku no hana\"): \u00e8 un film non convenzionale, senza una trama, senza titoli di apertura, ritraente un uomo vestito come un grottesco samurai e una donna sedata, legata ad un letto, che successivamente viene mutilata e smembrata. Il tutto \u00e8 girato su una vecchia pellicola graffiata 8mm dall'aspetto vissuto, con effetti speciali visivi e sonori, che potrebbero far sembrare il video vero all'occhio pi\u00f9 inesperto. Il regista Hideshi Hino dichiar\u00f2 di aver ricevuto nel 1985 un pacco anonimo da un fan, contenente una bobina 8mm, 54 fotografie e una lettera di 19 pagine, commenti di un crimine passato realmente commesso e filmato con lo scopo di farlo circolare tra una ristretta cerchia di adepti con certe perversioni. Dopo la visione il regista non esit\u00f2 a denunciare il tutto alle autorit\u00e0. Nel 1991 il regista del primo film della serie \"Guinea pig\", Satoru Ogura, per diletto personale decise di fare un'antologia contenente le scene pi\u00f9 violente, intitolandolo \"Slaughter special\", e inizi\u00f2 a distribuirne copie tra amici e collezionisti, innescando cos\u00ec un meccanismo a macchia d'olio che fece arrivare questa raccolta fino agli Stati Uniti nelle mani di Chas Balun, un attore di cinema horror ed esperto di effetti speciali, il quale, entusiasta della visione, cominci\u00f2 a distribuire autonomamente il video. Nel 1997 una copia della raccolta giunse nelle mani dell'attore Charlie Sheen, il quale, inorridito dalla visione e credendo subito che si trattasse di filmati reali, si affrett\u00f2 a contattare l'MPAA, che a sua volta pass\u00f2 il video all'FBI; quest'ultima ovviamente era gi\u00e0 al corrente di tutto, e il boato creato dal divo americano si concluse cos\u00ec in una bolla di sapone."}
{"id": "513077", "revid": "486946", "url": "https://it.wikipedia.org/wiki?curid=513077", "title": "Jonathan Rhys-Myer", "text": ""}
{"id": "513080", "revid": "1935652", "url": "https://it.wikipedia.org/wiki?curid=513080", "title": "Francesco Atti", "text": "Biografia.\nOriginario di Todi, era gi\u00e0 stato abate di Montecassino. Noto per le sue missioni diplomatiche, dopo un anno di episcopato a Firenze fu nominato cardinale presbitero con il titolo di San Marco il 23 dicembre 1356 da papa Innocenzo VI e l'anno successivo penitenziere maggiore.\nMor\u00ec a causa di un'epidemia ed \u00e8 sepolto nella chiesa dei celestini ad Avignone."}
{"id": "513081", "revid": "767487", "url": "https://it.wikipedia.org/wiki?curid=513081", "title": "Fgura", "text": "Fgura (forma estesa maltese Il-Fgura) \u00e8 un consiglio locale di medie dimensioni, nella regione sud-orientale dell'isola di Malta.\nFgura si trova nell'entroterra delle Tre Citt\u00e0, dietro le fortificazioni delle Cottonera Lines. Prima della Seconda guerra mondiale Fgura era un villaggio rurale con poche fattorie sparse; la sua crescita venne influenzata da quella dei servizi portuali del vicino Porto Grande dopo la seconda guerra mondiale.\nFgura \u00e8 principalmente composta di insediamenti residenziali degli anni '60 e '80 (quando venne anche costruita la caratteristica chiesa post-Conciliare in cemento, a forma di tenda, tra le pi\u00f9 peculiari a Malta), oltre a varie aree commerciali, ed \u00e8 oggi una delle aree a maggior densit\u00e0 di popolazione dell'isola.\nOggi l'abitato si fonde senza soluzione di continuit\u00e0 con le citt\u00e0 di Zabbar a sud e Tarxen ad ovest.\nSport.\nLa citt\u00e0 ha una squadra calcistica locale, il Fgura United Football Club, che milita attualmente nella First Division (Malta), la seconda serie del campionato maltese di calcio."}
{"id": "513086", "revid": "322321", "url": "https://it.wikipedia.org/wiki?curid=513086", "title": "Filippo Dell'Antella", "text": "Biografia.\nFu prima canonico di Santa Maria del Fiore, poi priore della chiesa di San Pier Scheraggio. Il 21 ottobre 1349 fu eletto vescovo di Ferrara, da dove fu traslato a Firenze nel 1357. Le notizie sul suo episcopato sono molto limitate, si ritiene che il suo operato non fu particolarmente prodigo di iniziative e si mantenne ad un'ordinaria amministrazione della diocesi.\nNonostante la sua sepoltura rechi la data del 1361, era ancora vivo il 20 aprile 1363. Mor\u00ec in quell'anno e fu sepolto in Duomo: la sua lapide si vede nel pavimento della navata sinistra, accanto a due stemmi della sua famiglia."}
{"id": "513091", "revid": "36426", "url": "https://it.wikipedia.org/wiki?curid=513091", "title": "Diocesi di Forl\u00ec Bertinoro", "text": ""}
{"id": "513092", "revid": "36426", "url": "https://it.wikipedia.org/wiki?curid=513092", "title": "Diocesi di Cesena Sarsina", "text": ""}
{"id": "513094", "revid": "287204", "url": "https://it.wikipedia.org/wiki?curid=513094", "title": "The Rocks", "text": "The Rocks \u00e8 il quartiere antico di Sydney. Risale a prima del 1800. Rispetto al resto della citt\u00e0, presenta caratteristiche architettoniche diverse, con edifici pi\u00f9 bassi e strade pi\u00f9 strette.\nSi estende nella zona a Sud del fiume Harbour, dal fiume al C.B.D. (Central Business District, equivalente al centro della citt\u00e0).\nIl quartiere \u00e8 stato parzialmente distrutto per la costruzione dell'Harbour Bridge intorno tra il 1920 e il 1930. Quel che rimaneva \u00e8 stato minacciato di abbattimento l'ultima volta negli anni sessanta, quando aveva ancora alcuni problemi con la criminalit\u00e0.\nNegli anni settanta tali problemi sono stati sostanzialmente risolti, e da allora il quartiere \u00e8 uno dei simboli della pur breve storia dell'Australia.\napprofondimento in italiano, e richieste di informazioni"}
{"id": "513099", "revid": "1305772", "url": "https://it.wikipedia.org/wiki?curid=513099", "title": "Angelo Acciaioli", "text": ""}
{"id": "513112", "revid": "36426", "url": "https://it.wikipedia.org/wiki?curid=513112", "title": "Diocesi di Lecce", "text": ""}
{"id": "513113", "revid": "36426", "url": "https://it.wikipedia.org/wiki?curid=513113", "title": "Diocesi di Capua", "text": ""}
{"id": "513114", "revid": "767487", "url": "https://it.wikipedia.org/wiki?curid=513114", "title": "Tylisos", "text": "Tylisos (, noto anche come Pyrgos Tylissos, Tylissos, Tylissus, Tilissos) \u00e8 un ex comune della Grecia nella periferia di Creta (unit\u00e0 periferica di Candia) con 3.941 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Malevizi.\nDista da Iraklio circa 15\u00a0km. Fanno parte del comune alcuni pittoreschi paesini come Kamari, Keramoutsi, Gonies."}
{"id": "513115", "revid": "119888303", "url": "https://it.wikipedia.org/wiki?curid=513115", "title": "Xeriscaping", "text": "Xeriscaping \u00e8 un neologismo ottenuto per la combinazione della parola greca \"xeros\" (\"asciutto\") assieme all'inglese \"landscaping\" (gestione del paesaggio), ed \u00e8 un metodo di approccio alla gestione del terreno e del paesaggio che consente di risparmiare acqua. Vengono scelte piante che hanno richieste d'acqua pi\u00f9 consone ed appropriate al clima locale, e vengono implementate strategie nella deposizione dei vari strati del terreno per evitare la perdita di acqua sia per evaporazione che per filtrazione, che per dilavamento o per erosione. \"Xeriscape\" \u00e8 un marchio di fabbrica che venne creato dal \"Front Range Xeriscape Task Force\" del dipartimento delle acque di Denver, Colorado nel 1981.\nDifferenza con lo \"zero-scaping\".\nXeriscaping \"non\" \u00e8 la stessa cosa rispetto a \"zero-scaping\" (nel quale la \"elaborazione del paesaggio\" consiste principalmente nella deposizione di colate di cemento, pietre e ghiaia, con forse un cactus o due in vasi interrati nel terreno), e rispetto ad esso lo xeriscaping pu\u00f2 dare come risultato un ambiente vegetale piuttosto colorato se non addirittura lussureggiante.\nIn alcune aree, vengono utilizzati termini simili come \"drought tolerant landscaping\" (giardinaggio resistente alla siccit\u00e0) oppure \"smart scaping\" (gestione intelligente del paesaggio).\nImplementazione.\nL'implementazione del \"xeriscaping\" include:"}
{"id": "513123", "revid": "1982", "url": "https://it.wikipedia.org/wiki?curid=513123", "title": "Il Corsaro Nero", "text": ""}
{"id": "513125", "revid": "765341", "url": "https://it.wikipedia.org/wiki?curid=513125", "title": "La famiglia Addams (film 1991)", "text": "La famiglia Addams (\"The Addams Family\") \u00e8 un film del 1991 diretto da Barry Sonnenfeld.\nIl film \u00e8 un adattamento delle vignette di Charles Addams con protagonisti i personaggi della famiglia Addams, rifacendosi direttamente principalmente a esse e in misura molto minore al telefilm degli anni sessanta.\nNel 1993 \u00e8 stato distribuito il sequel \"La famiglia Addams 2\" (\"Addams Family Values\"), sempre diretto da Sonnenfeld.\nTrama.\nDa venticinque anni, Fester Addams, il fratello di Gomez, \u00e8 scomparso. Tra i due era scoppiata una lite per una coppia di gemelle siamesi, Flora e Fauna, e Fester, amareggiato, se n'era andato senza lasciare traccia di s\u00e9. Ogni anno i familiari tentano una seduta spiritica per contattarlo nell'Aldil\u00e0, ma ogni volta non ottengono risposta.\nL'avvocato degli Addams, Tully Alford, si trova a dover saldare un grosso debito con la crudele signora Abigail Craven, madre dell'inquietante Gordon Craven, simile a uno zombie. Minacciato di subire le peggiori conseguenze, Tully pensa di procurarsi i soldi compiendo un grosso furto nei ricchi forzieri degli Addams servendosi di Gordon, nel quale riscontra una sorprendente somiglianza con Fester, l'Addams scomparso. Per una stranissima coincidenza, Tully \u00e8 stato invitato alla venticinquesima seduta spiritica, e progetta di introdurre Gordon nello spettrale maniero di famiglia proprio approfittando dell'occasione.\nDurante la cerimonia, Gordon si presenta travestito da Fester, e l'intera famiglia \u00e8 felicemente convinta di aver ritrovato il parente perduto. Gordon assiste alle stranezze della famiglia, condite ciascuna da magia nera, spiritualit\u00e0 sinistra, singolarit\u00e0 sacrilega, destando per\u00f2 sospetti di Morticia, a cui, presto, si unisce la figlia Mercoled\u00ec. Per assicurarsi che il figlio compia il suo dovere di infiltrato nel modo giusto, Abigail si presenta alla famiglia come la dottoressa Greta Pinder Shloss, una dottoressa tedesca tutrice legale di Fester.\nGordon incomincia a legare sinceramente con gli Addams, soprattutto con Mano e i bambini, scoprendo una inspiegabile e piacevole familiarit\u00e0 con essi. Ma la pedante e ossessiva madre preme perch\u00e9 trovi i dobloni custoditi nei forzieri segreti. Una sera, Morticia illustra a Gordon i propri antenati, cosicch\u00e9 lui possa capire l'affetto e la stima che essi provano, e lui in seguito, colpito dalle numerose attenzioni della famiglia, andr\u00e0 a vedere una recita scolastica di Mercoled\u00ec e del fratello di lei Pugsley.\nA seguito di una festa da ballo per \"Fester\" a cui partecipano i pi\u00f9 bizzarri, originali e sinistri fenomeni da baraccone, Tully, per forzare la mano a Gordon e a Abigail, corrompe il giudice, vicino di casa degli Addams, dei quali \u00e8 stufo da molto tempo, affinch\u00e9 con una sentenza sfratti la famiglia dal maniero. Il progetto funziona, e Gomez e famiglia si sistemano affranti in un motel, mentre Gordon li guarda dalla finestra allontanarsi con espressione dispiaciuta.\nQuando Morticia ritorna al maniero per affrontare i due truffatori, viene fatta prigioniera e torturata con la ruota dalla spietata Abigail. Mano accorre ad avvertire Gomez, il quale irrompe nel maniero e affronta Tully in un duello alla spada. Quando per\u00f2 Abigail insulta Gordon per l'ennesima volta, questi si ribella alla orribile madre, prendendo tra le mani un libro magico, \"\"Hurricane Irene\", che, una volta aperto, scatena un violentissimo uragano che spedisce Tully e Abigail nel cimitero, proprio in due bare aperte situate in due fosse scavate sul momento da Mercoled\u00ec e Pugsley.\nProprio durante l'uragano proveniente dal libro, un fulmine colpisce Gordon al cervello, facendogli recuperare la memoria: egli \u00e8 proprio \"il vero\" Fester, che Abigail aveva trovato anni prima in una rete per tonni, colpito da amnesia, nel famigerato Triangolo delle Bermude. Fester si riconcilia finalmente con il fratello Gomez (\"Carissimo fratello mio\"\") e aiuta i due nipoti al cimitero nel gioco proposto dal Cugino Itt (che nel frattempo si \u00e8 sposato con Margaret, l'ex moglie di Tully) e Morticia: \"Sveglia il morto\", ossia dissotterrare i parenti sepolti nel cimitero.\nDopo aver seguito il congiunto e i figli, Morticia mostra a Gomez un piccolo maglione con tre gambe facendo capire al marito di aspettare un bambino.\nProduzione.\nIl film fu originariamente sviluppato dalla Orion Pictures (che al momento deteneva i diritti di propriet\u00e0 della serie televisiva degli anni sessanta). Tuttavia, a causa di problemi finanziari dello studio, che dichiar\u00f2 bancarotta, il progetto venne rilevato dalla Paramount, che incominci\u00f2 a co-produrre il film, finendo poi con il distribuirlo negli Stati Uniti, mentre la Orion mantenne i diritti di distribuzione internazionali. Il presidente venne quindi licenziato e quello nuovo assegnato dalla Paramount alla produzione non credeva nel progetto, odiava il film, ritenendolo irrealizzabile, prevedendo che avrebbe guadagnato pochissimo, senza essere in grado di coprire le spese, mentre alla sola prima settimana di distribuzione negli Stati Uniti il film guadagn\u00f2 il doppio della sua previsione.\nSceneggiatura.\nNel 1990 il produttore Scott Rudin cominci\u00f2 a formulare l'idea di realizzare un film con protagonista la famiglia Addams, dopo aver riscoperto le vignette originali di Charles Addams ed essere stato attratto dall'umorismo che le caratterizza, basato sullo stile di vita completamente fuori dagli schemi dei loro protagonisti, convinto che ne sarebbe risultato un grande film. Rudin lavor\u00f2 sodo, impiegando tempo ed energie, per ottenere i diritti dalla vedova di Addams e per convincerla dell'uso che avrebbe fatto dei personaggi, contestualizzati in un film contemporaneo che ne avrebbe messo in risalto le caratteristiche.\nRudin era inoltre del parere che la serie televisiva degli anni sessanta non avesse reso giustizia al lavoro di Addams, che trovava triviale, sciocca e camp, rispetto alle vignette originali, molto pi\u00f9 sofisticate e intelligenti rispetto alla loro prima trasposizione televisiva. Per trasporre sul grande schermo l'opera di Charles Addams, Rudin ingaggi\u00f2 i due sceneggiatori Larry Wilson e Caroline Thompson, gi\u00e0 responsabili della sceneggiatura di film diretti da Tim Burton, rispettivamente \"Beetlejuice\" e \"Edward mani di forbice\", convinto che ne avrebbero saputo cogliere il giusto spirito, grazie alla loro sensibilit\u00e0 che egli definiva \"realismo suburbano\" e al fatto di aver lavorato gi\u00e0 con opere bizzarre come lo erano quelle di Tim Burton.\nPer la Thompson il lavoro presentava alcune difficolt\u00e0, in quanto non era abituata a scrivere in coppia e non era sicura che un film \"mainstream\" potesse rendere giustizia ai personaggi ideati da Charles Addams. Ma su insistenza di Rudin, alla fine lei e Wilson riuscirono a trovare una certa complementarit\u00e0 e dopo diversi mesi di incontri la sceneggiatura scatur\u00ec quasi da sola. La Thompson vedeva la storia della famiglia Addams pi\u00f9 come uno studio sull'aristocrazia WASP del New England, che come una farsa, riconoscendo che gli Addams non sono cattivi, solo amano il tetro e il macabro. Wilson dichiar\u00f2 inoltre che l'unica indicazione che ebbero da Rudin fu di lasciar correre liberamente la loro immaginazione, mantenendo come tematica base il fatto che la famiglia Addams ha solidi legami affettivi, che Morticia \u00e8 realmente la madre ideale che tutti vorremmo avere e che a essere corrotta e decadente \u00e8 invece la societ\u00e0 \"normale\".\nIl compito degli sceneggiatori fu quello di costruire la sceneggiatura basandosi principalmente sulle vignette di Charles Addams, mutuandone lo spirito e alcune scenette, riproposte talvolta quasi identiche, ma mutuando in parte anche alcuni elementi dalla serie televisiva degli anni sessanta, della quale molti degli spettatori dei primi anni novanta avevano ancora cari ricordi. Dalla serie televisiva sono stati presi, per esempio, il tappeto di pelle d'orso che ruggisce e il modo fluente di parlare di Gomez. Un vistoso cambiamento riguarda invece il personaggio di Mano, che, a differenza della serie televisiva, per cui \u00e8 stato creato, nel film si muove liberamente in giro per la casa come una sorta di cagnolino.\nInizialmente era previsto inoltre che il personaggio di Fester non fosse il vero Fester, ma un impostore, cosa che il cast disapprov\u00f2 fermamente. Christina Ricci, che all'epoca aveva 10 anni, si fece portavoce della protesta e spieg\u00f2 perch\u00e9 Fester dovesse essere il vero Fester. La Ricci riscrisse cos\u00ec venti pagine della sceneggiatura, adattando la parte di Fester.\nRegia.\nPer la regia venne scelto l'ex direttore della fotografia Barry Sonnenfeld, in questo film al suo esordio come regista, il cui stile cinetico della cinepresa era gi\u00e0 stato applicato a pellicole come \"Blood Simple - Sangue facile\" (\"Blood Simple\", 1984), \"Arizona Junior\" (\"Raising Arizona\", 1987) e \"Misery non deve morire\" (\"Misery\", 1990). Sonnenfeld prefer\u00ec rinunciare al totale controllo delle luci e degli effetti visuali, affidandone la direzione ad Alan Munro (anch'egli precedentemente coinvolto nella produzione di \"Beetlejuice\"), cos\u00ec da potersi concentrare completamente sulla direzione degli attori.\nAnche Sonnenfeld, nel girare un film con protagonista la famiglia Addams, ha dichiarato che l'intento era quello di essere molto pi\u00f9 vicino alle vignette originali, in termini di umorismo e di aspetto, che non agli altri adattamenti precedentemente girati per il piccolo schermo. Per Sonnenfeld la famiglia Addams \u00e8 un clan eccentrico, ma con i soldi, il che gli permette di essere ci\u00f2 che desiderano.\nCast.\nScegliere il cast \u00e8 stato un processo particolarmente delicato, portato a termine congiuntamente dal produttore Scott Rudin e dal regista Barry Sonnenfeld, che da subito vollero Raul Julia per la parte di Gomez e Anjelica Huston (che avevano apprezzato nel precedente \"Chi ha paura delle streghe?\", del 1990) per quella di Morticia, opponendosi alla casa di produzione che avrebbe voluto per la parte Cher. Sonnenfeld in particolare si \u00e8 detto molto soddisfatto dell'interpretazione data da Julia e la Houston, in quanto in grado di impersonare la realt\u00e0 dei loro personaggi, cos\u00ec da non rendere la commedia immediatamente riconoscibile come tale. Per la parte di Morticia, la Houston si ispir\u00f2 in particolare allo stile dell'amica Jerry Hall e alla sua predisposizione e benevolenza nei confronti dei figli.\nIl resto del cast venne aggiunto strada facendo, in particolare l'esperienza teatrale di Rudin \u00e8 stata molto utile nel trovare Judith Malina, gi\u00e0 cofondatrice del Living Theatre, per la parte della Nonna.\nPer gli attori Christopher Lloyd, Judith Malina e Carel Struycken era inizialmente previsto l'uso di protesi facciali cos\u00ec da renderli pi\u00f9 simili possibile ai personaggi delle vignette originali di Charles Addams da loro interpretati. Per Christopher Lloyd venne poi invece deciso di non adottare alcuna protesi facciale e l'attore prefer\u00ec rasare completamente la propria testa anzich\u00e9 indossare una calotta, la cui applicazione avrebbe comportato ore di sedute di trucco quotidiane. Lloyd divenne cos\u00ec Fester facendo affidamento solamente sulla sua mimica facciale, senza indossare che un trucco basilare e senza alcuna protesi. L'abilit\u00e0 di Lloyd di impersonare un ruolo tanto fisicamente quanto psicologicamente \u00e8 stato determinante nel farlo scegliere per la parte dal produttore Scott Rudin.\nJimmy Workman venne scelto per la parte di Pugsley per caso, egli infatti non era inizialmente interessato a recitare, ma il giorno in cui la sorella doveva partecipare al provino per la parte di Mercoled\u00ec, la loro babysitter non era disponibile e cos\u00ec Jimmy segu\u00ec la sorella. Durante il provino chiesero alla sorella se avesse un fratello e Jimmy venne cos\u00ec coinvolto ottenendo infine la parte di Pugsley, mentra la sorella venne scartata per la parte di Mercoled\u00ec.\nLa scelta dell'interprete di Mano fu particolarmente difficile, la pi\u00f9 problematica dell'intero cast, perch\u00e9 il regista Barry Sonnenfeld e il produttore Scott Rudin volevano trovare qualcuno capace non solo di esprimere sentimenti ed emozioni attraverso le mani, ma anche in grado di farlo con una certa grazia ed eleganza. Furono fatti provini prima a diversi prestigiatori, che delusero le aspettative della produzione, poi a diversi mimi, che furono considerati ancora meno adatti. A quel punto Sonnenfeld ricontatt\u00f2 Christopher Hart, l'unico prestigiatore che avesse impressionato positivamente il regista, che venne scelto per la parte.\nScenografia.\nAnche per quanto riguarda la casa degli Addams, la produzione volle intraprendere una nuova strada rispetto a quanto fatto con la serie televisiva degli anni sessanta, ripartendo direttamente dalle vignette di Charles Addams. Il design della nuova casa degli Addams venne affidato a Richard MacDonald, che volle imprimere alla casa un tono realistico e maggiormente aristocratico, rispetto alla casa presente nel telefilm, e di sapore tipicamente East Coast; la dimora degli Addams \u00e8 infatti dotata di un ampio atrio privo di mobili, da cui si accede alle stanze della casa.\nMacDonald scelse di usare solamente colori scuri, principalmente sfumature marrone, per dare alla casa un aspetto tetro, il luogo ideale in cui potessero vivere dei personaggi altrettanto tetri. Disegnare gli esterni della casa si dimostr\u00f2 maggiormente complesso, dato che nei disegni originali di Addams la casa non ha mai lo stesso aspetto due volte. MacDonald decise cos\u00ec di dare all'esterno dell'abitazione un aspetto che potesse ricordare lo stile delle vignette di Addams. La casa venne costruita nello Stought Park di Burbank, Los Angeles, per permettere cos\u00ec a Barry Sonnenfeld di girare gli esterni con lo sfondo del cielo.\nL'auto utilizzata dalla Famiglia Addams \u00e8 una \"Packard Twin Six\" del 1932, che \u00e8 utilizzata anche nel film del 1993. L'auto utilizzata dal Cugino Itt \u00e8 una \"Messerschmitt KR 175\" del 1953.\nCostumi.\nLa realizzazione dei costumi venne affidata a Ruth Meyers, moglie dello scenografo del film Richard MacDonald e costumista di lunga carriera con gi\u00e0 alle spalle numerosi film come \"La signora in rosso\" (\"The Woman in Red\", 1984); \"China Blue\" (\"Crimes of Passion\", 1984); \"Luna di miele stregata\" (\"Haunted Honeymoon\", 1986); \"Non dirmelo... non ci credo\" (\"Another You\", 1991); che in seguito partecip\u00f2 alla produzione di titoli come \"L.A. Confidential\" (1997); \"Deep Impact\" (1998) o \"The Legend of Tarzan\" (2016); e che nel 1992 ricevette la sua prima nomination agli Oscar proprio per i costumi de \"La famiglia Addams\", cui fece seguito nel 1997 una seconda nomination per quelli di \"Emma\".\nCome per tutti gli altri aspetti del film, anche a Ruth Meyers venne chiesto di dimenticare quanto visto nella serie televisiva degli anni sessanta e concentrarsi sull'aspetto dei personaggi nelle vignette originali di Charles Addams. Essendo britannica, la Meyers non era cresciuta con il telefilm degli Addams, che non aveva mai visto, potendo cos\u00ec trarre interamente la sua influenza dalla vignette, che tuttavia non dovevano venir copiate \"letteralmente\", ma vi si doveva trarre ispirazione, assorbirne lo spirito. La Meyers disegn\u00f2 cos\u00ec i costumi con l'intento di conferire agli Addams uno stile e un'eleganza tali da percepire che loro sono i \"giusti\" e che il resto del mondo a essere \"sbagliato\".\nL'approccio di Ruth Meyers con lo stile della famiglia Addams fu quello di considerarli come una sorta di clan nobile, dotato di buon gusto, che si riflette nei loro abiti, ai quali volle conferire l'idea che la famiglia non sia mai andata in un negozio a fare compere, ma che i loro vestiti siano sempre appartenuti alla famiglia, riflettendo stili diversi di differenti epoche. Utilizz\u00f2 quindi varie tecniche per conferire questo stile agli abiti, tingendoli e dipingendovi sopra con varie tecniche.\nMentre gli abiti dei bambini, Mercoled\u00ec e Pugsley, vennero realizzati molto similmente a quelli dei fumetti, grande attenzione venne prestata agli abiti di Gomez e Morticia. Morticia, in particolare, veste completamente in nero, ma i suoi abiti vennero realizzati sovrapponendo varie tecniche e varie tonalit\u00e0 di nero, cos\u00ec da renderli particolarmente strutturati. Indossare il costume per Anjelica Huston fu particolarmente sconfortevole, in quanto gli abiti erano molto attillati e stretti e indossava un corsetto che le rendeva persino difficile respirare, ma per lei era complicato anche camminare, tanto che doveva essere trasportata sul set salendo sul retro di un pickup.\nLa maggior variet\u00e0 di costumi venne realizzata per Gomez, che aveva 30 differenti cambi in tutto il film, con abiti che andavano dal pigiama di seta alle giacche da smocking in velluto, con un gilet ricamato e un fez, anch'esso in velluto, da indossare la sera. Per Fester, che non aveva molti cambi d'abito, il lavoro pi\u00f9 complesso fu quello di realizzare le protesi sul corpo per renderlo pi\u00f9 grasso e che Christopher Lloyd indossava sotto gli abiti. Per la scena del ballo, inoltre, vennero realizzati pi\u00f9 di 50 differenti costumi con lo stile di tutte le epoche, con differenti stili, inoltre molti personaggi avevano bizzarre corporature, come due teste, un braccio che fuoriesce dal petto o braccia lunghissime, per ognuno dei quali si dovettero escogitare trucchi e costumi particolari.\nRiprese.\nIl lavoro delle riprese, che si svolsero tra il 26 novembre 1990 al 16 aprile 1991, si rivel\u00f2 particolarmente complesso e uno dei pi\u00f9 complicati mai affrontati da Alan Munro, che coinvolse oltre 200 riprese separate che comprendevano \"matte painting\", \"rotoscope\" e \"chroma key\". Tra i lavori maggiormente complessi vi fu l'animazione di Mano, interpretata dal prestigiatore Christopher Hart, per la quale furono impiegati numerosi trucchi visivi, camuffando il braccio dell'attore e aggiungendo un polso fasullo e sovrapponendolo all'immagine del set con il \"rotoscope\". Una scena particolarmente complessa da girare fu inoltre quella finale della libreria, con il vortice dell'uragano, che comprendeva il far volare gli attori e gli oggetti e per realizzare la quale fu ricostruito un set in miniatura, cos\u00ec da rendere maggiormente violento l'uragano scatenato in casa.\nColonna sonora.\nLa colonna sonora del film \u00e8 costituita dalle musiche originali composte da Marc Shaiman, che in alcuni brani (\"Deck The Halls/Main Title\", \"The Rescue\" e \"Finale\"), ha riarrangiato l'originale \"The Addams Family Theme\" composto da Vic Mizzy per la serie televisiva degli anni sessanta. La colonna sonora \u00e8 stata pubblicata nell'album \"The Addams Family (Motion Picture Soundtrack)\" dall'etichetta discografica Capitol Records nel 1991 in formato LP, CD e musicassetta.\nPer i titoli di coda del film il rapper statunitense MC Hammer ha composto il brano \"Addams Groove\" assieme a Felton C. Pilate II, che nel 1991 \u00e8 stato pubblicato in un singolo, anch'esso su etichetta Capitol Records, in formato CD, 12\", 7\", musicassetta e in una VHS contenente il videoclip. La canzone non \u00e8 stata inclusa nell'album contenente la colonna sonora. Con \"Addams Groove\" MC Hammer si \u00e8 aggiudicato, sempre nello stesso 1991, il Razzie Awards quale \"peggior canzone originale\".\nDistribuzione.\nIl film \u00e8 uscito negli Stati Uniti d'America il 22 novembre 1991.\nLe date di uscita internazionali sono state:\nLe date di uscita in home video sono state:\nAccoglienza.\nIncassi.\n\"La famiglia Addams\" ha incassato $24.203.754 il primo weekend di programmazione negli Stati Uniti, guadagnando infine $113.502.246 negli Stati Uniti e $78.000.000 nel resto del mondo, per un totale di $191.502.246, ottenendo cos\u00ec un grande profitto contro i $30 milioni spesi nella produzione del film.\nCritica.\nNonostante \"La famiglia Addams\" abbia ottenuto un gran successo al botteghino, le critiche ricevute furono piuttosto discordanti. All'uscita del film, Kenneth Turan del \"Los Angeles Times\", nonostante sostenesse che il film \u00ab\u00e8 senza dubbio qualcosa da vedere\u00bb, rimprover\u00f2 alcune carenze: \u00ab[...] tutto questo splendore serve solo a sottolineare quante siano le mancanze per catturare il nostro interesse\u00bb Sempre nel 1991, il critico cinematografico Roger Ebert diede al film 2 stelle su 4, definendolo \"moderatamente divertente\", e deludente sotto il punto di vista del divertimento. La rivista \"Variety\" scrisse: \u00abNonostante il casting ispirato e le bizzarre trame visive, l'attesissima \"Famiglia Addams\" rappresenta una grande delusione\u00bb. Owen Gleiberman sul \"Time\" defin\u00ec il film \"solo una sitcom con una migliore scenografia\" e che \"l'umorismo, invece di intensificarsi, diventa innocuo e ripetitivo\".\nIn Italia, all'uscita del film, \"Segnalazioni Cinematografiche\", stigmatizz\u00f2 il lavoro registico di Sonnenfeld: \u00ab[...] il regista Barry Sonnenfeld, pur avendo a disposizione larghi mezzi e una serie di attori di valore, come Raul Julia (Gomez), Christopher Lloyd (Fester) e Anjelica Huston (Morticia) non ha raggiunto che raramente i momenti divertenti che un grottesco tanto esasperato avrebbe dovuto avere, anche per colpa della carente sceneggiatura.\u00bb\nIn tempi pi\u00f9 recenti, Jonathan Rosenbaum del \"Chicago Reader\" ha definito il film \"una raccolta di battute e non molto altro\" Anche \"FilmTv.it\" critica la regia di Sonnenfeld: \u00abPurtroppo Sonnenfeld, celebrato direttore della fotografia, al suo esordio alla regia non mostra grande personalit\u00e0.\u00bb.\nSui portali tematici il film ha ricevuto qualche tiepido consenso. Sul sito \"Rotten Tomatoes\" il film ha ottenuto il 65% di gradimento su 43 recensioni, con una valutazione media di 5.7/10. Il consenso critico del sito web recita: \"Il film \u00e8 disseminato di divertenti gag miracolose e battute, ma la sceneggiatura sconnessa non \u00e8 coerente con il resto\". Su \"Metacritic\" il film ha ottenuto un punteggio di 57 su 100, su una base di 19 critici, che indica \"recensioni miste o medie\". Un sondaggio di \"CinemaScore\" ha assegnato al film un punteggio B."}
{"id": "513126", "revid": "838137", "url": "https://it.wikipedia.org/wiki?curid=513126", "title": "Unione Nazionale Agraria", "text": "L'Unione Nazionale Agraria (in bulgaro: \u0437\u0435\u043c\u0435\u0434\u0435\u043b\u0441\u043a\u0438 \u043d\u0430\u0440\u043e\u0434\u0435\u043d \u0441\u044a\u044e\u0437, \"Zemedelski Naroden Sajuz\" - ZNS), nota fino al 2006 con la denominazione di Unione Nazionale Agraria Bulgara - Unione Nazionale (\u0411\u044a\u043b\u0433\u0430\u0440\u0441\u043a\u0438 \u0437\u0435\u043c\u0435\u0434\u0435\u043b\u0441\u043a\u0438 \u043d\u0430\u0440\u043e\u0434\u0435\u043d \u0441\u044a\u044e\u0437 \u2013 \u041d\u0430\u0440\u043e\u0434\u0435\u043d \u0441\u044a\u044e\u0437, \"Balgarski Zemedelski Naroden Sajuz \u2013 Naroden Sajuz\" - BZNS-NS) \u00e8 un partito politico bulgaro fondato nel 1996; si afferm\u00f2 in seguito ad una scissione dall'Unione Nazionale Agraria Bulgara.\nIn occasione delle elezioni parlamentari del 1997 e in quelle del 2001, ha preso parte alla coalizione denominata Forze Democratiche Unite. Alle successive elezioni parlamentari del 2005, invece, il partito si \u00e8 presentato congiuntamente al Movimento Nazionale Bulgaro, conservatori espressione della minoranza macedone: la lista ha ottenuto il 5,2% dei voti e quattro seggi. Alle elezioni europee del 2007, la formazione ha ottenuto l'1,5% dei voti.\nNel 2008 alcuni esponenti, tra cui Dimitrova-Moser, hanno lasciato il partito e hanno fondato il movimento Agricoltori Uniti."}
{"id": "513128", "revid": "697352", "url": "https://it.wikipedia.org/wiki?curid=513128", "title": "Asterix (disambigua)", "text": ""}
{"id": "513130", "revid": "400694", "url": "https://it.wikipedia.org/wiki?curid=513130", "title": "La famiglia Addams 2 (film 1993)", "text": "La famiglia Addams 2 (\"Addams Family Values\") \u00e8 un film del 1993 diretto da Barry Sonnenfeld.\nLa pellicola \u00e8 il seguito de \"La famiglia Addams\" del 1991.\nTrama.\nNove mesi dopo gli avvenimenti accaduti in occasione del ritorno di Fester a casa Addams, Morticia d\u00e0 alla luce il piccolo Pubert. Ormai troppo affaccendata, la donna decide di assumere una baby sitter che le dia una mano in casa e che cerchi di sedare la gelosia provata da Mercoled\u00ec e Pugsley nei confronti del fratellino.\nDopo vari colloqui andati a vuoto, i coniugi Addams decidono di assumere Debbie Jellinsky, una giovane donna incantevole e apparentemente dolcissima. L'impacciato Fester, ben presto attratto dal suo fascino, se ne innamora perdutamente, ma la tata nasconde un terribile segreto: ella \u00e8 in realt\u00e0 una nota criminale, soprannominata \"Vedova Nera\", che sposa uomini single e ricchi per poi ucciderli alla prima notte di nozze, per impossessarsi del loro patrimonio. Dopo aver scoperto vari documenti che attestano i fondi monetari di Fester e vedendo l'interesse che prova per lei, Debbie inizia perci\u00f2 a sedurlo, per farlo cadere nella sua tela.\nBen presto per\u00f2, Mercoled\u00ec si accorge delle attenzioni che la baby sitter rivolge allo zio e decide di affrontarla. Debbie allora, per avere campo libero nel raggiungere il suo scopo, convince i coniugi Addams a mandare i figli al \"Campo Chippewa\", un campeggio estivo per ragazzi dove i due fratelli non tardano a distinguersi per il loro comportamento ribelle, oltre che venire presi di mira da Amanda Buckman, una saccente ragazzina che si rivela sin da subito essere la pupilla degli educatori.\nCon i ragazzi assenti quindi, Debbie corteggia Fester e i due finiscono per sposarsi nel cimitero di casa Addams, tra la felicit\u00e0 dell'intera famiglia. I due partono subito per il viaggio di nozze e, durante la prima notte di matrimonio, Debbie cerca di uccidere il marito gettandogli una radio accesa nella vasca da bagno, ma egli sopravvive. Rendendosi poi conto dell'attaccamento della famiglia nei confronti dell'uomo, usando il suo fascino, la giovane criminale riesce ad allontanarlo dagli Addams e a fare in modo che non li voglia pi\u00f9 vedere. In seguito, Debbie riprova a uccidere Fester facendo esplodere la loro casa con dell'esplosivo nascosto in un pacco regalo ma quando vede che quest'ultimo sopravvive un'altra volta, va su tutte le furie.\nSuccessivamente, grazie all'intervento di Mano, che intuisce il diabolico piano della donna malvagia, Fester torna dai suoi. Anche Debbie raggiunge casa Addams, dove, assetata di vendetta, riesce a imprigionare la famiglia su diverse sedie elettriche, inclusi Mercoled\u00ec e Pugsley, nel frattempo tornati dopo aver dato fuoco al \"Campo Chippewa\" e anche una lezione ad Amanda Buckman durante la recita dell'ultimo giorno. Ma la criminale non ha fatto i conti con il piccolo Pubert. Il bambino infatti, che Debbie si era limitata a imprigionare in uno scatolone, riesce a liberarsi e a raggiungere i suoi, dove, invertendo il funzionamento del meccanismo delle sedie elettriche, fa in modo che la scarica si concentri sulla falsa tata, polverizzandola.\nQualche tempo dopo, Pugsley e Mercoled\u00ec chiedono allo zio se l'ex moglie gli manchi, ma lui fa capire loro che non gli interessa pi\u00f9. Successivamente, durante la festa in onore dell'ultimo arrivato, fra tutti gli invitati, arriva anche la nuova tata di casa Addams, Dementia, fisicamente simile a Fester, la quale attira subito le sue attenzioni. Il film si conclude con un brindisi dove Gomez proclama un discorso d'amore per la sua famiglia e con Mercoled\u00ec che, all'esterno della casa, escogita uno scherzo macabro ai danni di Joel Glicker, un ragazzino conosciuto in campeggio, con il quale sembrava ci fosse pi\u00f9 di una semplice amicizia. Mercoled\u00ec, dopo averlo fatto avvicinare alla tomba di Debbie lo fa afferrare da Mano nascosto sotto la terra smossa, terrorizzandolo ma confidandogli al contempo che lo vorrebbe come marito.\nProduzione.\nIl titolo originale, \"Addams Family Values\" (\"i valori della famiglia Addams\"), \u00e8 un riferimento parodistico voluto dall'autore Paul Rudnick a un celebre discorso dell'allora vice presidente Dan Quayle. Nel discorso Quayle aveva incolpato la Rivolta di Los Angeles del 1992 di aver distrutto i \"valori della famiglia\", causando derisione e controversie.\nCast.\nSecondo Anjelica Huston, durante le riprese del film, divenne chiaro che la salute di Ra\u00fal Juli\u00e1 stava peggiorando sempre pi\u00f9: non riusciva a mangiare, perdendo sempre pi\u00f9 peso. Mor\u00ec entro un anno dopo la fine delle riprese.\nNel film recitano David Krumholtz, nella parte dell'introverso Joel Glicker, Peter MacNicol insieme a Christine Baranski nel ruolo degli animatori del campeggio. Mercedes McNab era gi\u00e0 apparsa nel film precedente nel ruolo di una ragazza scout che cercava di vendere i suoi biscotti. Judith Malina, che nel primo film aveva interpretato nonna Addams, qui viene sostituita da Carol Kane.\nLuoghi delle riprese.\nLe scene del \"Camp Chippewa\" sono state girate nel Parco nazionale di Sequoia, in particolare presso il Lago Sequoia, sulla Sierra Nevada, nello stato della California.\nColonna sonora.\nLa colonna sonora del film \u00e8 stata composta da Marc Shaiman. Le musiche originali di Shaiman sono state pubblicate nel 1993 nell'album \"Addams Family Values (The Original Orchestral Score)\" dall'etichetta discografica Var\u00e8se Sarabande, in formato CD e musicassetta. Un altro album, \"Addams Family Values (Music from the Motion Picture)\", pubblicato da Atlas e PolyGram in CD e musicassetta sempre nel 1993, \u00e8 invece una compilation di brani di artisti vari tratti dal film.\nMichael Jackson aveva iniziato a scrivere una canzone per la colonna sonora del film intitolata \"Is This Scary\" (\"Ti fa paura questo?\") ma in quel periodo ci furono le prime voci di molestie sessuali da parte del cantante nei confronti del figlio di Evan Chandler mentre si accingeva a girare il videoclip, e il progetto venne cancellato. Jackson complet\u00f2 la canzone in seguito, intitolandola \"Is It Scary,\" per il suo album del 1997 \"\", mentre parte del girato del video, che vedeva anche un cammeo degli attori bambini del film, andr\u00e0 a comporre il suo cortometraggio \"Ghosts\" dello stesso anno. Il video incompleto \u00e8 rimasto inedito per anni fino ad apparire ufficiosamente on line nel 2015.. Nel film rimase comunque una scena in cui appare un poster di Jackson.\nDistribuzione.\nLa pellicola \u00e8 stata distribuita nelle sale cinematografiche statunitensi a partire dal 19 novembre 1993 mentre in quelle italiane da gennaio 1994.\nAccoglienza.\nIncassi.\nGli incassi a livello nazionale nei cinema statunitensi \u00e8 stato di circa 48,9 milioni di dollari.\nCritica.\nIl film \u00e8 stato accolto da recensioni generalmente positive. Sul sito Rotten Tomatoes detiene il 75% di recensioni professionali positive, basato su 48 recensioni. Su Metacritic la pellicola ottiene un punteggio di 62 su 100, parere bastato su 20 recensioni professionali.\nEdward Guthmann del \"San Francisco Chronicle\" ha elogiato il film definendolo \u00abdi gran lunga migliore rispetto al primo film, in parte perch\u00e9 Sonnenfeld [...] ha raffinato il suo stile registico, ma soprattutto perch\u00e9 Rudnick ha contribuito con una deliziosa e fintamente macabra sceneggiatura\u00bb. Leonard Klady di \"Variety\" lo ha definito \u00abil tipo di commedia malvagia che si pu\u00f2 assaporare senza senso di colpa\u00bb. Michael Wilmington del \"Chicago Tribune\" lo ha definito \u00abun altro grande spettacolo pre-commercializzato in studio opportunistico, ma che fa ridere e ha talento. Nel migliore dei casi \u00e8 un San Valentino di veleno, intriso di allegria e malizia premeditata\u00bb Angie Errigo dell'\"Empire\" ha fatto notare come sia \u00abun'impresa rara rendere un sequel migliore sel suo predecessore, ma qui Sonnenfeld riesce a fare proprio questo\u00bb. Richard Schickel del \"Time\" ha invece giudicato il film negativamente, scrivendo: \u00abcome la prima delle cronache degli Addams, questo \u00e8 un film essenzialmente pigro, che troppo spesso si accontenta di gag facili ed effetti speciali che non arrivano a divertire\u00bb.\nSequel.\nIl regista Barry Sonnenfeld era intenzionato a realizzare anche un terzo film sulla Famiglia Addams, progetto poi annullato in seguito alla prematura scomparsa di Ra\u00fal Juli\u00e1 avvenuta nel 1994, poich\u00e9 senza Ra\u00fal, gli Addams non sarebbero stati pi\u00f9 gli stessi. Nel 1998 fu comunque realizzato il \"sequel\" \"La famiglia Addams si riunisce\", diretto da Dave Payne, con un cast totalmente differente, a eccezione di Carel Struycken che riprese il ruolo di Lurch."}
{"id": "513131", "revid": "834", "url": "https://it.wikipedia.org/wiki?curid=513131", "title": "Alexandre Barros", "text": ""}
{"id": "513134", "revid": "438678", "url": "https://it.wikipedia.org/wiki?curid=513134", "title": "La fiera delle vanit\u00e0 (film 1923)", "text": "La fiera delle vanit\u00e0 (\"Vanity Fair\") \u00e8 un film muto del 1923 diretto da Hugo Ballin e tratto dal romanzo omonimo di William Makepeace Thackeray.\nIl film, interpretato dalla moglie del regista, l'attrice Mabel Ballin, includeva alcune sequenze filmate in Prizmacolor, un sistema di cinema a colori. Nel ruolo di Amelia, Eleanor Boardman, qui al suo terzo film. L'attrice diventer\u00e0 una diva famosa e sar\u00e0 la seconda moglie di King Vidor che sposer\u00e0 nel 1926.\nIl film viene considerato perduto.\nTrama.\nBecky, bella e amorale, lascia il collegio con Amelia Sedley, una sua coetanea di buona famiglia. Ospitata a casa Sedley, Becky circuisce Joseph, il goffo fratello di Amelia, ma la loro storia non va a buon fine perch\u00e9, almeno cos\u00ec crede Becky, il loro fidanzamente \u00e8 stato ostacolato dall'intervento di George Osborne, il fidanzato dell'amica. Le due ragazze si lasciano quando Becky va a lavorare dai Crawley. La giovane entra nelle grazie del vecchio Pitt Crawley e riesce a conquistare anche suo figlio Rawdon che finir\u00e0 per sposarla segretamente. Quando, infatti, Pitt resta vedovo, costui si dichiara a Becky, ma la donna deve rifiutarlo ed \u00e8 costretta a rivelargli di essere gi\u00e0 maritata, anche se non vuole rivelargli chi sia il marito. Nel frattempo, il signor Sedley, il padre di Amelia, \u00e8 andato incontro a una serie di disastri finanziari che lo portano quasi alla rovina. La povera Amelia, dolce e mansueta, viene abbandonata da George, il cui padre gli intima di lasciare quella ragazza senza dote.\nBecky e Rawdon finiranno per rendere pubblica la loro unione ma dovranno lasciare Londra. George \u00e8 convinto dall'amico Dobbin a tornare da Amelia: anche loro due convoleranno a nozze, a dispetto dell'opposizione del vecchio Osborne. Le due coppie di sposi cominceranno a frequentarsi a fasi alterne, con il sospetto, a un certo punto, che George e Becky abbiano intrecciato una relazione. William Dobbin, da sempre innamorato di Amelia, cerca di aiutare e proteggere la giovane. George non riesce a portare a buon fine i suoi intrallazzi con Becky perch\u00e9 dovr\u00e0 partire improvvisamente per la guerra, dove incontrer\u00e0 la morte senza aver mai conosciuto il bambino che Amelia porta in grembo. Anche Becky, durante un soggiorno a Parigi, partorisce un figlio. Rientrati in patria dopo la morte di Pitt, Becky e Rawdon cominciano a frequentare i salotti pi\u00f9 esclusivi: protetta dal marchese di Steyne, lei, brillante e intelligente, avr\u00e0 un grande successo in societ\u00e0.\nRawdon scopre una sera che la moglie lo tradisce: arrestato e detenuto per debiti, resta in carcere perch\u00e9 Becky accampa scuse per non andare a pagare per la sua liberazione. A farlo uscire sar\u00e0 invece suo fratello. Rientrato a casa, Rawdon scopre il marchese insieme alla moglie: furibondo, accetta il posto di governatore che gli viene offerto e parte per l'estero, lasciando la moglie. Scoppia lo scandalo. Becky viene messa all'indice dalla buona societ\u00e0 e si mette a vagabondare per l'Europa.\nPassano gll anni. Amelia e Becky si ritrovano in una cittadina sul Reno. Dobbin, che corteggia Amelia con estrema discrezione, cerca di metterla in guardia. Ma Amelia dichiara che rester\u00e0 sempre fedele al ricordo del marito morto e non crede a quelle che reputa delle falsit\u00e0 sul conto di Becky. Questa, per\u00f2, dopo tanti anni, decide di mostrare all'amica il biglietto che George le aveva fatto avere quella sera, poco prima della sua partenza per la guerra, biglietto in cui le dava appuntamento, dichiarando di amarla. Amelia, gi\u00e0 resasi conto di aver bisogno di Dobbin, davanti a quella prova decide finalmente di accettare la sua proposta di matrimonio. Becky, dal canto suo, rester\u00e0 da sola, conducendo da allora in poi, una vita tranquilla, da brava signora borghese.\nProduzione.\n\u00c8 l'ultimo dei sette film che Hugo Ballin produsse con la sua compagnia, la Hugo Ballin Productions, tutti interpretati dalla moglie Mabel. Come aiuto-regista, figura il nome di Josef von Sternberg.\nDistribuzione.\nIl film, distribuito dalla Goldwyn Distributing Corporation, usc\u00ec nelle sale il 25 marzo 1923.\n\u00c8 stato distribuito con i seguenti titoli:"}
{"id": "513136", "revid": "110157", "url": "https://it.wikipedia.org/wiki?curid=513136", "title": "Chiesa di Santa Maria del Pianto (Venezia)", "text": "La chiesa di Santa Maria del Pianto \u00e8 un edificio religioso della citt\u00e0 di Venezia situato nel sestiere di Castello, situato sulle Fondamente Nove, nella parte settentrionale della citt\u00e0.\nStoria.\nLa costruzione venne eretta a partire dal 1647 su richiesta fatta al Doge veneziano Francesco Da Molin, Capitano da Mar della flotta veneziana, da una suora, Madre Maria Benedetta De Rossi dell'ordine delle Serve di Maria, ispirata da una visione avuta in sogno. Il gruppo di suore a cui apparteneva Madre Maria Benedetta era proveniente da Burano.\nIl Senato approv\u00f2 tale costruzione sperando in un aiuto divino per la Guerra di Candia, le cui sorti non parevano favorevoli.\nIl convento era sito presso le Fondamenta Nuove, sul limite settentrionale di Venezia, ed attiguo ad esso fu eretta dal progettista, l'architetto Francesco Contin originario di Lugano, la Chiesa di Santa Maria del Pianto, o dei Sette Dolori, i cui lavori presero avvio nel 1649, venendo poi consacrata nel 1687. Fu soppressa nel 1810.\nDegli edifici ora rimane solo la chiesa (il convento \u00e8 andato perso), che \u00e8 di propriet\u00e0 dell'Ulss 12.\nNel 2001 il Comune di Venezia indic\u00f2 l'edificio come luogo per la celebrazione di funerali laici; nel 2005, dopo l'approvazione di un progetto e del relativo finanziamento da parte della Giunta, la Curia osserv\u00f2 che la chiesa era ancora consacrata e non aveva intenzione di sconsacrarla per destinarla a tali funzioni.\nLa struttura, in mancanza di regolari restauri, si trova in un precario stato di conservazione.\nDescrizione.\nLa pianta \u00e8 ottagonale ed ha un esempio coevo e pi\u00f9 illustre nella chiesa di Santa Maria della Salute di Baldassarre Longhena, costruita a partire dal 1631.\nCome Santa Maria della Salute, la chiesa di Santa Maria del Pianto doveva avere una copertura a cupola, ma per motivi ignoti, probabilmente di carattere finanziario, fu coperta con tetto a falde a spicchi. La storia della chiesa dal 1800 in poi fu molto travagliata, essendo stata sconsacrata ed utilizzata nei modi pi\u00f9 svariati, da caserma a deposito di imbarcazioni.\nA differenza della pi\u00f9 illustre Santa Maria della Salute, lo stile non \u00e8 barocco, ma presenta una forma stilistica neoclassica, molto semplice e dimessa all'esterno, cos\u00ec come spoglia, claustrale, all'interno.\nIl campanile \u00e8 anch'esso estremamente povero di materiali pregiati, costruito interamente in mattoni, con tetto a quattro falde debolmente inclinate, quasi pianeggiante. Unica nota caratteristica \u00e8 quella di essere dotato di due celle campanarie sovrapposte in stato di pericoloso abbandono."}
{"id": "513139", "revid": "767487", "url": "https://it.wikipedia.org/wiki?curid=513139", "title": "Complementarit\u00e0", "text": "Il concetto di complementarit\u00e0 in biologia molecolare si riferisce a molecole di DNA o RNA a doppio filamento o ibridi temporanei tra le due. Queste infatti consistono di due filamenti \"complementari\" di nucleotidi, che non sono legati covalentemente, bens\u00ec connessi via due o tre legami idrogeno. \nPer ogni nucleotide esiste un solo nucleotide \"complementare\", ovvero che pu\u00f2 formare un legame idrogeno con il primo: adenina e timina (DNA) / uracile (RNA) sono complementari tra loro, cos\u00ec come guanina e citosina. Sfruttando queste informazioni, \u00e8 possibile ricostruire la sequenza nucleotidica del filamento complementare di un filamento di DNA la cui sequenza sia nota. "}
{"id": "513141", "revid": "125123556", "url": "https://it.wikipedia.org/wiki?curid=513141", "title": "Principe (rapper)", "text": "Biografia.\nPrincipe, al secolo Massimiliano Cassaro, inizia il suo percorso artistico nel 1994. Il suo background \u00e8 quello delle gare di freestyle grazie alle quali sin dai primi anni ha potuto calcare palchi come quello dell'Hip Hop Village.\nNel 1997 partecipa con la sua strofa al mixtape \"50 eMCees Vol.1\" e poi \"50 eMCees Vol.2\", con il meglio della scena rap nazionale, per poi partecipare a \"L'E.P.\" della Suite Foundation nel 1999.\nNel 2003 partecipa alla prima edizione del Tecniche Perfette, arrivando in finale con Kiffa, Mistaman, Ensi, Mondo Marcio.\nDa quel momento molte sono le partecipazioni a dischi e mixtape di artisti come ATPC, Tsu, OneMic e Dj Double.\nNel 2005 esce \"Credo\", il suo primo disco solista, anticipato dal singolo \"Il Problema\", traccia che d\u00e0 un\u2019idea ben precisa di quella che \u00e8 la posizione politico-ideologica del rapper. Il programma di Rai3 \"Blob\" decide di proporre il video della canzone pi\u00f9 volte. Il secondo singolo \"Pi\u00f9 su\" entra in rotazione sui grandi network radiofonici e in programmazione su MTV e All Music. Ultimo riconoscimento per questo album \u00e8 per il pezzo \"Godzilla\" che \u00e8 stato premiato a luglio 2007 da Amnesty International per il concorso \"Voci per Libert\u00e0\".\nIl suo secondo lavoro solista dal titolo evocativo, \"R-Esistenza\", sar\u00e0 pubblicato nell\u2019aprile 2008, con sonorit\u00e0 hip hop arricchite da influenze reggae.\nIl primo singolo \u00e8 un pezzo dal titolo \"Brucia\" in collaborazione appunto con Red Roots la voce dei \u201cThe Rootscall\u201d noto gruppo reggae.\nSempre nell'aprile del 2008 viene selezionato tra i sei gruppi finalisti del Concorso Nazionale \"Primo Maggio Tutto l\u2019Anno\". Nell\u2019esibizione di Roma incontra Paolo Belli con il quale nasce una forte sintonia artistica che ha portato alla realizzazione del progetto \"Giovani e Belli\" in cui il cantautore emiliano decide di puntare su alcuni talenti che, a suo dire, meritano una chance in pi\u00f9 per avviare una carriera nel mondo della musica.\nNel 2011 Principe pubblica \"Dalla Parte Sbagliata\", il terzo disco solista. Esso \u00e8 la conseguenza della pesante vita di tutti i giorni divisa tra ore di duro lavoro in fonderia (Teksid gruppo Fiat) e la musica, dove le parole rappresentano i fatti quotidiani e la via di fuga da uno standard che altrimenti lascerebbe poco spazio alla creativit\u00e0.\nIl primo singolo ufficiale \"Con chi stai\" vede la collaborazione con \"Bobo Boggio\", voce dello storico gruppo \"Fratelli di Soledad\", e con i PoorManStyle. Qui la voglia di comunicare si traveste da canto \u201cpopolare\u201d contemporaneo, ritmi ska e suoni in levare, che dichiara da che parte si schiera nella lotta contro il grigio e il pensare comune.\nDopo diversi live in Italia ma anche in Germania e Svizzera, l'artista riprende a dedicarsi alle collaborazioni, tra cui le pi\u00f9 note sono nell'album solista di Rayden, diverse compilation di DJ Fede, l'album di Dj Koma \"La vita \u00e8 dura\", con i Fratelli di Soledad e con la band torinese dei PoorManStyle.\nGrazie agli anni di esperienza sui palchi e alla sua abilit\u00e0 di freestyler viene invitato a fare da giudice a note competizioni di freestyle come Tecniche Perfette, conduce un programma radiofonico \"Fight Club on air\", tiene workshop e laboratori di scrittura creativa ed improvvisazione in rima ed infine insieme a Dj Kass e Dj Pregno si dedica al \"Fight Club\", evento storico della scena rap italiana, che ha visto calcare sui suoi palchi tutti i pi\u00f9 grandi artisti della scena rap nazionale e ospiti internazionali come i Beatnuts.\nContemporaneamente lavora con un'icona della scena Hip Hop mondiale, The NextOne, al suo album.\nNel 2016 partecipa a \"Dead Poets\" di Dj FastCut con la traccia \"Odio gli indifferenti\" in collaborazione con Kento.\nIl 2019 inizia con la nuova partecipazione sull'album di Dj FastCut \"Dead Poets 2\" insieme a Easy One, Kento, lo statunitense Deddie Notch e Militant A degli Assalti Frontali e con l'anticipazione di tre brani prodotti da The NextOne per il futuro album. Nello stesso anno esce il suo ultimo lavoro, Working Class Rap, con cinque brani prodotti da Dj Koma, scratch di Dj Pregno e rime di Principe e Lord Emak.\nIl primo singolo \u00e8 stato girato a Genova ed \u00e8 dedicato a Riccardo Zampagna, un calciatore controcorrente che s'identifica molto con il vissuto del rapper torinese."}
{"id": "513148", "revid": "615138", "url": "https://it.wikipedia.org/wiki?curid=513148", "title": "Antonio Bernardini", "text": "Biografia.\nAntonio Bernardini si laurea in Scienze politiche all'Universit\u00e0 degli Studi di Bari nel 1981. Entra al Ministero degli Affari Esteri come volontario della carriera diplomatica nel 1984. Dopo un anno all'Istituto Diplomatico, dal 1\u00ba gennaio 1985 lavora come secondo segretario alla Direzione Generale Emigrazione e Affari Sociali. Dal 1\u00ba settembre 1987 lavora come secondo segretario all'Ambasciata a New Delhi e dopo un anno diviene primo segretario di legazione. Dal 1990 a 1994 \u00e8 primo segretario commerciale alla Rappresentanza permanente d'Italia presso le Organizzazioni Internazionali in Ginevra. Il 1\u00ba maggio 1994 passa al grado di consigliere di legazione\nRaggiunto il grado di consigliere di ambasciata nel 2000, dal 20 agosto 2001 \u00e8 primo consigliere alla Rappresentanza permanente presso le Nazioni Unite in New York. Il 2 gennaio 2006 \u00e8 nominato ministro plenipotenziario.\nConsigliere diplomatico del Ministro dell'Ambiente e della Tutela del Territorio e del Mare del Governo Prodi dal 21 dicembre 2006. Confermato, per cambiamento di Governo, in posizione di fuori ruolo presso lo stesso Dicastero con il medesimo incarico (Governo Berlusconi) dal 8 maggio 2008. \nIl 24 agosto 2010 \u00e8 ministro plenipotenziario alla Rappresentanza permanente presso le Nazioni Unite con titolo e rango di Ambasciatore. Nel 27 dicembre dello stesso anno riceve l'onorificenza di Commendatore dell'Ordine al Merito della Repubblica.\nIl 31 dicembre 2013 \u00e8 nominato vice segretario Generale del Ministero degli Affari Esteri.\nDal 1\u00ba luglio 2016 al 6 gennaio 2020 \u00e8 stato ambasciatore d'Italia in Brasile e in Suriname.\nDal 7 gennaio 2020 \u00e8 Rappresentante Permanente d'Italia presso le Organizzazioni Internazionali a Parigi.\nOnorificenze.\nOrdine del Sol Levante \u2013 Decorazione Raggi in oro con Nastro, Giappone 2001\nCavaliere di Gran Croce al Merito Melitense del Sovrano Ordine di Malta 2016\nGrande Ufficiale dell\u2019Ordine della Stella d\u2019Italia, 2016\nGrande Croce dell\u2019Ordine del Merito Giudiziario del Lavoro, Brasile 2018 \nGrande Croce dell\u2019Ordine Nazionale del Cruzeiro do Sul, Brasile 2019"}
{"id": "513150", "revid": "22356", "url": "https://it.wikipedia.org/wiki?curid=513150", "title": "Ornitomimosauro", "text": ""}
{"id": "513151", "revid": "2082240", "url": "https://it.wikipedia.org/wiki?curid=513151", "title": "Nebrodi", "text": "I monti Nebrodi (\"Munti N\u00e8bbrudi\" in , pronunciato ; \"Nebr\u014dd\u0113s mont\u0113s\" in latino), o Caronie, sono una catena montuosa della Sicilia settentrionale, nel territorio della citt\u00e0 metropolitana di Messina, che, assieme alle Madonie a ovest e ai Peloritani a est, costituiscono parte dell'Appennino Siculo.\nGeografia.\nEssi s'affacciano, a nord, direttamente sul Mar Tirreno, a volte quasi a strapiombo; il loro limite meridionale \u00e8 costituito dall'Etna, dalla quale sono separati dal fiume Alcantara e dall'alto corso del Simeto. \nClima.\nIl clima dei Nebrodi \u00e8 abbastanza differente dal tipico clima siciliano, soprattutto nella stagione invernale. Gli inverni sono rigidi con nevicate abbondanti e temperature minime che possono raggiungere i \u221210\u00b0C. In estate si registra meno aridit\u00e0 rispetto alle zone pi\u00f9 collinari dell'isola, questo grazie anche all'abbondanza di acqua che mantiene il suolo prevalentemente fertile anche nei mesi pi\u00f9 caldi. Sono comunque rari i corsi d'acqua che riescono a trattenere una portata sufficiente. Le temperature massime estive raramente superano i 22\u00b0C, e a causa dell'altitudine l'escursione termica sia annuale che giornaliera \u00e8 pi\u00f9 elevata.\nAmbiente.\nIl paesaggio naturale dei Nebrodi \u00e8 caratterizzato dall'asimmetria dei versanti, ma principalmente dalla ricchissima vegetazione e dagli ambienti umidi che favoriscono lo sviluppo della flora e della fauna. Vi \u00e8 praticato, in maniera poco intensiva, l'allevamento del bestiame (principalmente bovini, ma anche cavalli) ed \u00e8 presente una razza autoctona di maiale (Nero dei Nebrodi) che vivono allo stato brado. I boschi che li ricoprono costituiscono il pittoresco Parco dei Nebrodi. Sono proprio le acque dei Nebrodi a dare alimentazione ai due grandi Laghi artificiali di Lago dell'Ancipa e Lago Pozzillo, oltre ad altri minori.\nOrografia.\nL'orografia mostra una relativa dolcezza dei rilievi, costituiti da estesi banchi di rocce argillose ed arenarie: le cime pi\u00f9 alte non raggiungono i 2000\u00a0m, Monte Soro \u00e8 la massima con 1847\u00a0m tra Cesar\u00f2 e San Fratello, hanno fianchi arrotondati e s'aprono in ampie vallate solcate da numerose fiumare che sfociano nel Mar Tirreno. \nOve predominano i calcari, il paesaggio assume aspetti dolomitici, con profili irregolari e forme aspre e fessurate. \u00c8 questo il caso del Monte San Fratello e, soprattutto, delle Rocche del Crasto (1315\u00a0m) dove si trova la Grotta del Lauro ricca di stalattiti e stalagmiti."}
{"id": "513153", "revid": "1005847", "url": "https://it.wikipedia.org/wiki?curid=513153", "title": "Unione Nazionale Attacco", "text": "Unione Nazionale Attacco (in bulgaro: \u041d\u0430\u0446\u0438\u043e\u043d\u0430\u043b\u0435\u043d \u0421\u044a\u044e\u0437 \u0410\u0442\u0430\u043a\u0430, \"Nacionalen S\u0103juz Ataka\") \u00e8 un partito politico bulgaro di orientamento ultranazionalista e di destra sociale fondato nel 2005 da Volen Siderov.\nSostiene la nazionalizzazione delle imprese operanti in settori strategici, la proclamazione della religione cristiana ortodossa come religione di Stato e l'abolizione delle tutele accordate alle minoranze linguistiche, in particolare turchi e rom; in passato, si \u00e8 battuto contro l'ingresso del Paese nella NATO.\nIl partito possiede il canale televisivo Alfa TV, in onda dal 2011.\nStoria.\nIl partito si present\u00f2 per la prima volta in occasione delle elezioni parlamentari del 2005, aggregando tre distinti movimenti politici:\nLa formazione ottenne l'8,2% dei voti ed elesse 21 deputati.\nAlle presidenziali del 2006 il leader di Ataka, Siderov, arriv\u00f2 secondo con il 21,5% dei consensi al primo turno, ma fu ampiamente battuto al ballottaggio da Parnanov (BSP).\nAlle elezioni europee del 2007, Ataka ha ottenuto il 14,2% ed ha eletto due euro-deputati. Alle elezioni politiche del 2009, Ataka ottenne il 9,4% dei consensi ed elesse 21 seggi. Alle elezioni europee dello stesso anno, Ataka ottenne l'11% dei consensi, intrecentando quindi il risultato delle politiche, ma peggiorandolo rispetto alle europee di due anni prima.\nIl calo del partito continu\u00f2 anche alle elezioni parlamentari del 2013, dove Ataka pur passando da 21 a 23 seggi, cal\u00f2 al 7,3% dei consensi. I nazionalisti non riuscirono ad avvantaggiarsi n\u00e9 del calo dei nazional-conservatori di Ordine, Legge e Giustizia (- 2,4%), n\u00e9 di quello dei conservatori di GERB (- 9,2%). Il governo conservatore, guidato da Bojko Borisov, si era del resto dimesso pochi mesi prima della scadenza del mandato a causa delle proteste di piazza contro la crisi economica.\nIn seguito alla scissione del Fronte Nazionale per la Salvezza della Bulgaria, Ataka subisce un vero e proprio crollo alle europee del 2014 ottenendo solo il 2,96% e nessun seggio a Strasburgo."}
{"id": "513154", "revid": "22356", "url": "https://it.wikipedia.org/wiki?curid=513154", "title": "Femori", "text": ""}
{"id": "513155", "revid": "68571788", "url": "https://it.wikipedia.org/wiki?curid=513155", "title": "Nacionalen Sayuz Ataka", "text": ""}
{"id": "513156", "revid": "767487", "url": "https://it.wikipedia.org/wiki?curid=513156", "title": "La regina d'Africa", "text": "La regina d'Africa (\"The African Queen\") \u00e8 un film del 1951 diretto da John Huston in Technicolor. \n\u00c8 ispirato al romanzo omonimo di Cecil Scott Forester del 1935.\nNel 1953 Peter Viertel, che ha collaborato alla sceneggiatura, ha descritto la sua esperienza nel romanzo \"Cacciatore bianco, cuore nero\" in cui si seguono le imprese di un regista dispotico che blocca la produzione del suo film girato in Africa a causa di una ossessiva caccia all'elefante.\nLa storia \u00e8 stata portata sul grande schermo da Clint Eastwood nel 1990 nel film omonimo.\nTrama.\nAfrica orientale tedesca, settembre 1914. Samuel Sayer e sua sorella Rose sono due missionari metodisti inglesi in un villaggio nei pressi del fiume Ulanga. L'unico contatto con la \"civilt\u00e0\" \u00e8 rappresentato dal burbero (e gran bevitore) capitano canadese Charlie Allnut che con il suo battello, l\"'African Queen\", fornisce ai due gli approvvigionamenti e la corrispondenza.\nCharlie informa i due missionari che Germania e Inghilterra sono entrate in guerra e che le truppe tedesche sono sicuramente in arrivo anche in quella zona, ma Sam e Rose decidono comunque di rimanere con gli abitanti del villaggio. Le previsioni di Charlie si rivelano purtroppo esatte e l'esercito tedesco mette a ferro e fuoco il piccolo villaggio eccetto la casa di Sam e Rose. Sam, a causa dell'orrore a cui ha assistito, entra in uno stato di confusione e muore poco dopo. Al suo ritorno, Charlie trova Rose da sola con il fratello morto da poche ore. Charlie le offre riparo sulla \"Queen\" e la donna accetta. Non ha intenzione di aspettare che la guerra sia finita senza far niente. I tedeschi hanno una nave cannoniera, la \"Empress Louisa\", che perlustra un grande lago a valle bloccando ogni contrattacco britannico. Rose vuole raggiungere il lago con l'intenzione di affondare la cannoniera. Charlie \u00e8 di tutt'altro parere al riguardo, convinto che il piano sarebbe un suicidio soprattutto a bordo di un battello malconcio come la \"Queen\". Per raggiungere il lago dovrebbero infatti superare una fortezza tedesca e attraversare diverse serie di pericolose rapide. Rose insiste e alla fine riesce a persuadere Charlie. Dopo aver sepolto Sam, i due salgono a bordo del battello.\nCharlie spera che i primi ostacoli riescano a scoraggiare Rose ma la donna si mostra pi\u00f9 determinata di quanto aveva previsto. Gli ostacoli sono molti lungo il tragitto, inclusa la fortezza sulla sommit\u00e0 di una collina vicina al fiume (con gli indigeni arruolati dai tedeschi che sparano al battello) e tre serie di rapide. Il fuoco nemico provoca inoltre la rottura del motore della \"Queen\". Fortunatamente Charlie riesce a riparare il guasto giusto in tempo per affrontare un'altra serie di rapide. Queste si rivelano pi\u00f9 impegnative delle prime ed il battello ne esce malconcio ma la coppia non si d\u00e0 per vinta e cerca di riparare ai danni subiti proseguendo il viaggio.\nQuando il battello rimane impantanato nel fango tutto sembra perduto. A niente servono i tentativi di Charlie di disincagliare il battello ma una tempesta provvidenziale arriva in loro aiuto alzando il livello del fiume e portandoli verso il lago ormai vicino, a poca distanza dalla \"Empress Louisa\". Intanto, nonostante i caratteri apparentemente incompatibili, tra i due compagni di sventure si \u00e8 formato un legame di fiducia e amicizia. Charlie si accorge che Rose \u00e8 pi\u00f9 che una semplice bizzarra donna religiosa e Rose comincia a capire che Charlie non \u00e8 solo un fannullone ubriaco. Dopo le numerose disavventure condivise in sospeso tra la vita e la morte, il rispetto reciproco tra i due \u00e8 cresciuto fino a trasformarsi in un amore inevitabile.\nRose intanto ha in mente un piano per trasformare la \"Queen\" in una torpediniera e affondare la \"Louisa\". I due cominciano a trafficare con esplosivi e detonatori improvvisati e alla fine riescono a costruire una specie di lanciasiluri. La \"Queen\" viene lanciata in rotta di collisione verso la nave tedesca ma i fori in cui i lanciasiluri erano stati inseriti non sono chiusi ermeticamente ed il battello comincia ad imbarcare acqua ribaltandosi.\nI tedeschi catturano Charlie mentre Rose sparisce sott'acqua. Il capitano tedesco comincia a interrogare Charlie. Credendo Rose ormai morta, il burbero inglese \u00e8 deciso a non collaborare e a lasciarsi giustiziare. Ma la donna ricompare sana e salva. Inizialmente Charlie finge di non conoscerla per cercare di salvarle la vita. Ma Rose rivela tutto il piano al capitano tedesco e i due vengono condannati a morte per spionaggio. Prima di essere impiccati, Charlie chiede al capitano di sposarli. La richiesta viene esaudita e dopo una breve e inusuale cerimonia i due stanno per essere impiccati quando una violenta e improvvisa esplosione fa saltare in aria la Louisa. La nave tedesca ha infatti colpito lo scafo rovesciato della \"Queen\" innescando il lanciasiluri. Il piano di Rose ha funzionato, anche se un po' in ritardo, e la coppia di sposi si avvia verso la salvezza.\nDal romanzo al cinema.\nCecil S. Forester, l'autore del romanzo da cui \u00e8 tratto il film, scrisse due finali diversi, uno presente nell'edizione americana e l'altro in quella inglese. Nella versione americana, Rose e Charlie vengono consegnati agli ufficiali britannici che fanno poi saltare in aria la \"Louisa\". Nel finale della versione inglese la \"Queen\" colpisce la \"Louisa\" distruggendola, dopo di che Rose e Charlie scendono sulla spiaggia e raggiungono gli inglesi. La storia fu inizialmente acquistata dalla Columbia che voleva affidare i ruoli principali a Charles Laughton e a sua moglie Elsa Lanchester (i due attori furono invece interpreti di \"Il vagabondo dell'isola\" (1938), una storia simile che si rivel\u00f2 per\u00f2 un fallimento al botteghino).\nSuccessivamente vennero presi in considerazione, per la parte maschile, David Niven e Paul Henreid mentre il ruolo femminile venne offerto a Bette Davis prima nel 1938 e successivamente nel 1947 con James Mason per il ruolo di Charlie. L'attrice dovette rinunciare a causa di una gravidanza e quando, nel 1949, tent\u00f2 di nuovo di proporsi per la parte la scelta era gi\u00e0 stata rivolta verso Katharine Hepburne e la Davis dovette 'accontentarsi' di \"Eva contro Eva\" (1950).\nProduzione.\nDurante la stesura della sceneggiatura, James Agee, vincitore del Pulitzer nel 1957 per \"Il mito del padre\" (\"A Death in the Family\"), ebbe un attacco di cuore per cui le scene finali vennero completate da Peter Viertel (non accreditato) e John Huston.\nPer la scena in cui Charlie riemerge coperto di sanguisughe (scena girata negli studios di Londra), l'attore insistette per usare delle copie in plastica. John Huston, invece, voleva le sanguisughe vere per rendere i primi piani dell'attore pi\u00f9 realistici e fece arrivare un allevatore di sanguisughe sul set. Ci\u00f2 mise Bogart molto a disagio. Alla fine vennero comunque utilizzate le copie di plastica.\nPer mostrare il suo disgusto verso le notevoli quantit\u00e0 di superalcoolici che John Huston e Humphrey Bogart consumarono durante le riprese, Katharine Hepburn bevve solo acqua del posto. Nonostante le scorte giungessero in bottiglie sigillate il risultato fu un forte attacco di dissenteria che colp\u00ec la Hepburn e gran parte della troupe. Gli unici a rimanere indenni furono proprio Bogart e Huston.\nNel 1984 Katharine Hepburn scrisse un resoconto della produzione del film intitolato \"\"The Making of \"The African Queen\" or How I Went to Africa with Bogie, Bacall and Huston and Almost Lost My Mind\"\". Nel libro la Hepburn descrive tra l'altro l'ossessione di John Huston per la caccia. Un giorno convinse persino lei a seguirlo e, involontariamente, la guid\u00f2 nel mezzo di un branco di animali selvaggi dai quali si salvarono per miracolo.\nCast.\nUno tra i pi\u00f9 popolari classici hollywoodiani, \"La regina d'Africa\" \u00e8 anche il primo e unico film interpretato da due leggende all'apice della loro carriera (Bogart e la Hepburn occupano entrambi il primo posto nella classifica dell'American Film Institute).\nJohn Huston aveva gi\u00e0 diretto Bogart in due capolavori come \"Il mistero del falco\" (1941) e \"Il tesoro della Sierra Madre\" (1948), per i quali aveva ricevuto l'Oscar, mentre era la prima volta che dirigeva la Hepburn.\nTra l'altro, secondo l'autobiografia dell'attrice americana, Huston non fu soddisfatto dell'interpretazione dell'attrice trovandola troppo seria. Un giorno and\u00f2 a cercarla nel suo alloggio e le sugger\u00ec di ispirarsi a Eleanor Roosevelt, cos\u00ec da sfoggiare una sorta di 'sorriso di circostanza' davanti alle avversit\u00e0.\nIl film segna il debutto di Theodore Bikel, musicista e attore che ricever\u00e0 nel 1958 una nomination agli Oscar per \"La parete di fango\" di Stanley Kramer.\nRiprese.\nLe riprese del film sono state effettuate per la maggior parte nella Repubblica Democratica del Congo (a quei tempi Congo Belga) e in Uganda. Le scene in cui Bogart e la Hepburn sono immersi nell'acqua sono state girate tutte in studio in Inghilterra (negli Shepperton Studios, nel Surrey) soprattutto per motivi di igiene.\nDato che il battello usato nel film era troppo piccolo per accogliere le attrezzature necessarie, parti di esso sono state riprodotte su una specie di zattera, cos\u00ec da consentire i primi piani di Bogart e della Hepburn. Le scene interne sono state filmate a Londra, dato che la maggior parte includeva personaggi secondari. Robert Morley ad esempio gir\u00f2 la maggior parte delle sue scene a Londra, alcune delle quali sono state poi montate con quelle girate in Africa insieme agli indigeni.\nAlcune scene sono state girate anche a Dalyan, in Turchia.\nDistribuzione.\nIn Italia il film \u00e8 uscito il 18 Dicembre 1952.\nColonna sonora.\nLa musica della colonna sonora venne eseguita dalla Royal Philharmonic Orchestra diretta dal maestro Norman Del Mar.\nRiconoscimenti.\nNel 1994, \u00e8 stato inserito nel National Film Registry, archivio di pellicole ritenute culturalmente, storicamente o esteticamente rappresentative dal National Film Preservation Board statunitense.\nNel 1998 l'American Film Institute l'ha inserito al 17\u00ba posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al 65\u00ba posto.\nCuriosit\u00e0.\nDopo la nomination per \" Casablanca\", il ruolo di Charlie Allnut ha portato a Humphrey Bogart l'unico Oscar della sua carriera, strappato a Marlon Brando candidato per \"Un tram che si chiama Desiderio\". Queste le parole di Bogart dopo il riconoscimento: \u00abIl modo migliore per sopravvivere ad un Oscar \u00e8 quello di non provare mai a vincerne un altro. Guardate cosa succede ad alcuni di quelli che l'hanno vinto. Passano le loro vite rifiutando sceneggiature mentre cercano il grande ruolo con cui vincerne un altro. Diavolo, spero di non ricevere pi\u00f9 un'altra nomination\u00bb.\nIl film ha ispirato la creazione di un'attrazione presente ancora oggi in varie Disneyland, ovvero il \"Jungle Cruise\"."}
{"id": "513157", "revid": "339392", "url": "https://it.wikipedia.org/wiki?curid=513157", "title": "Nacionalno Dvi\u017eenie Simeon Vtori", "text": ""}
{"id": "513158", "revid": "23885", "url": "https://it.wikipedia.org/wiki?curid=513158", "title": "Dvi\u017eenie za Prava i Svobodi", "text": ""}
{"id": "513159", "revid": "102366921", "url": "https://it.wikipedia.org/wiki?curid=513159", "title": "Sillogismo disgiuntivo", "text": "Il sillogismo disgiuntivo (detto anche \"modus tollendo ponens\", abbreviato SD) \u00e8 una regola d'inferenza derivata che applica alla disgiunzione una propriet\u00e0 deduttiva di questa forma:\no in linguaggio formale:\nTabella di verit\u00e0:\nLa prima premessa del sillogismo equivale alla tavola di verit\u00e0 della disgiunzione. Leggendola al contrario, si vede che se la prima premessa \u00e8 vera (terza colonna) e \"p\" \u00e8 falsa (premessa minore), necessariamente si cade nel terzo caso in cui \u00e8 vera \"q\".\nDetto in modo informale: se si danno due ipotesi disgiunte P o Q, e si nega una delle due ipotesi (ad esempio P), per la regola della disgiunzione si potr\u00e0 inferire Q. Questo \u00e8 possibile per la tavola di verit\u00e0 della disgiunzione, per la quale essa \u00e8 falsa solo se entrambi gli enunciati sono falsi. Essendo la disgiunzione data per vera come premessa almeno uno dei due termini dev'essere vero; dunque, se un termine \u00e8 falso, l'altro \u00e8 sicuramente vero.\nUn esempio ancora pi\u00f9 concreto:"}
{"id": "513160", "revid": "23885", "url": "https://it.wikipedia.org/wiki?curid=513160", "title": "Hak ve \u00d6zg\u00fcrl\u00fckler Hareketi", "text": ""}
{"id": "513161", "revid": "287204", "url": "https://it.wikipedia.org/wiki?curid=513161", "title": "Neanche gli dei", "text": "Neanche gli Dei (\"The Gods Themselves\") \u00e8 un romanzo di fantascienza del 1972 scritto da Isaac Asimov.\nHa vinto entrambi i maggiori riconoscimenti della letteratura fantascientifica, il Premio Hugo e il Premio Nebula.\nTrama.\nIl libro \u00e8 diviso in tre parti principali, originalmente pubblicate su rivista come tre storie consecutive. La storia principale \u00e8 una cospirazione da parte di alieni che abitano un Universo parallelo con leggi fisiche diverse da quelle note, con l'intento di ottenere energia trasformando il sole in una supernova. I titoli delle tre parti formano, tutti insieme, una frase unica. Esse sono le seguenti:\nContro la stupidit\u00e0....\nLa prima parte si svolge sulla Terra. Ambientata quasi un secolo dopo la \"grande crisi\", dove la popolazione mondiale, in seguito al collasso ecologico ed economico, \u00e8 ridotta da 6 miliardi a solamente 2 miliardi. Il radiochimico Frederick Hallam mentre sta lavorando ad un progetto, scopre sul suo tavolo un barattolo che avrebbe dovuto contenere del tungsteno e cerca di capire cosa sia. \nSebbene non sia molto dotato, Hallam dopo numerose analisi scopre che il barattolo contiene un isotopo del plutonio con numero di massa 186. L'esistenza di tale isotopo \u00e8 impossibile dal punto di vista teorico: sarebbe dovuto decadere velocemente in tungsteno 186, trasformandosi, mentre il materiale del misterioso campione risultava stabile e decadeva solo molto lentamente.\nSi scopre che il plutonio proveniva da un universo parallelo con leggi fisiche differenti, cosicch\u00e9 in quella realt\u00e0 parallela il plutonio era stabile. Questa scoperta permette la creazione di una \"pompa\" che produce energia apparentemente pulita attraverso uno scambio di materia (dove il plutonio 186 decade in tungsteno 186 nel nostro universo e viceversa nell'altro il tungsteno decade in plutonio) tra i due universi. \nTuttavia un fisico giovane e idealista, Peter Lamont, scopre che la \"pompa\" genera un cambiamento delle leggi della fisica in ambedue gli universi, e in particolare della Forza forte. Egli teorizza, infatti, che le leggi fisiche dei due universi, entrando in contatto, tendano a \"uniformarsi\" ovvero a generare in entrambi i mondi una legge \"intermedia\" tra le due. Questi cambiamenti mettono in pericolo la stabilit\u00e0 del Sole, causando la sua implosione nel nostro universo e lo spegnimento nell'altro. Questo cambiamento delle leggi viene ritenuto irrilevante. I suoi tentativi di mettere in guardia i potenti per evitare le conseguenze catastrofiche dello scambio sono respinte sdegnosamente. Lamont decide di informare i \"para-uomini\" di fermare l'uso della Pompa, ma un collega, Bronowski, gli dice che dall'altro lato non ci sono autorit\u00e0 del Para-universo, ma probabilmente dei dissidenti come loro che non hanno il potere di fermare la pompa. L'ultimo messaggio implora alla Terra di fermare tutto.\n...Neanche gli Dei....\nLa seconda parte si svolge nel Parauniverso e viene descritto dettagliatamente il mondo alieno. In questo mondo vi sono due specie, i morbidi ed i duri. Nella prima ci sono tre sessi con ruoli ben definiti:\nAl termine della seconda parte del romanzo, Asimov rivela come I Duri altro non siano che un'unione definitiva dei tre tipi di alieni precedentemente descritti. Questi, fusi permanentemente (quindi \"dentro\" di loro ci sono tutti e tre i sessi precedenti), possiedono delle capacit\u00e0 intellettive particolarmente sviluppate. Inoltre, provano dolore al contatto con gli altri esseri \"Morbidi\" (ovvero, i tre sessi separati). Hanno un linguaggio diverso da quello dei morbidi, comprensibile solo ai razionali.\nL'universo parallelo \u00e8 diverso perch\u00e9 la forza nucleare forte \u00e8 molto pi\u00f9 elevata. Pertanto, le loro stelle sono molto pi\u00f9 piccole (una stella come le nostre esploderebbe immediatamente), ed essi provano a sfruttare questa differenza con il nostro universo nel modo descritto sopra. I tentativi di Dua per invertire questo processo sono vani come quelli di Lamont, perch\u00e9 nessuno crederebbe alla veridicit\u00e0 delle tavolette spedite a Lamont (che ha perso molta stima e credibilit\u00e0, contestando Hallam e definendolo un inetto) e anche perch\u00e9 Dua, diventando un Duro assieme agli altri due membri della sua triade, si scopre essere il principale fautore del piano per la distruzione dei terrestri (elaborato durante le fusioni parziali avvenute in precedenza, preparative a quella permanente)\n...Possono nulla?\nNella terza parte, sulla Luna, il cinico ex radiochimico di mezza et\u00e0 Denison, che era stato messo al corrente del pericolo da Lamont nella prima parte, trova una soluzione che non reca danno a nessuno e da cui l'umanit\u00e0 pu\u00f2 trarre grande beneficio: egli fa ricorso ad un altro universo parallelo, che esiste in uno stato pre-big bang (un uovo cosmico o cosmeg), dove le leggi fisiche sono diverse nella direzione opposta a quelle dell'universo di Dua, ovverosia si ha una forza forte molto pi\u00f9 labile. Lo scambio con il secondo universo parallelo produce pi\u00f9 energia a costo zero (che \u00e8 un effetto alquanto gradevole per i Lunariti, che non erano riusciti a installare una pompa elettronica), e bilancia i cambiamenti introdotti dall'uso della Pompa Elettronica, causando un ritorno dell'equilibrio. Il fisico \u00e8 aiutato da una guida turistica lunarita chiamata Selene, che \u00e8 segretamente un'Intuitiva, un umano normale con intuizioni super-umane. Alla fine, Selene e Denison sventano anche un piano per usare la nuova fonte di energia per portare la Luna lontano dall'orbita della Terra. Il romanzo termine nell'abbraccio dei due che si baciano scoprendo di amarsi.\nConcezione della storia.\nIn una lettera del 12 febbraio 1982 Asimov scrive che questo \u00e8 il suo romanzo di fantascienza preferito.\nL'ispirazione di Asimov per il titolo del libro e le sue tre sezioni, \u00e8 una citazione da Friedrich Schiller (1759 - 1805): \"Mit der Dummheit k\u00e4mpfen die G\u00f6tter selbst vergebens.\" (\"Contro la stupidit\u00e0 neanche gli dei possono nulla.\")\nAsimov descrive una conversazione nel gennaio 1971 quando Robert Silverberg si doveva riferire ad un isotopo di un atomo, semplicemente uno arbitrario, come esempio. Silverberg disse 186Plutonio. \"Non esiste un tale isotopo\" disse Asimov, \"e non pu\u00f2 esistere\". \"E quindi?\" rispose Silverberg. Pi\u00f9 tardi Asimov invent\u00f2 sotto quale condizione il 186Plutonio sarebbe potuto esistere, e quali complicazione e conseguenze avrebbe portato. Doveva appartenere ad altro universo con altre leggi fisiche. E inizi\u00f2 a scrivere le sue idee, che gradatamente divennero questo libro.\nAsimov prese i nomi degli alieni immaturi - Odeen, Dua, e Tritt - dalle parole Uno, Due e Tre nella lingua della sua Russia natale. Il nome dell'alieno maturo, Estwald, \u00e8 forse ispirato dal Tedesco-Russo Wilhelm Ostwald (1853 - 1932), inventore del Processo Ostwald, una chiave di sviluppo nella produzione di fertilizzanti e di esplosivi.\nIl racconto di Asimov \"Gold\", una delle ultime che ha scritto durante la sua vita, descrive gli sforzi di alcuni animatori informatici per creare un \"compu-drama\" dalla seconda parte del romanzo."}
{"id": "513162", "revid": "23885", "url": "https://it.wikipedia.org/wiki?curid=513162", "title": "B\u0103lgarska Socialisti\u010deska Partija", "text": ""}
{"id": "513163", "revid": "339392", "url": "https://it.wikipedia.org/wiki?curid=513163", "title": "Zelena Partija na Balgarija", "text": ""}
{"id": "513166", "revid": "339392", "url": "https://it.wikipedia.org/wiki?curid=513166", "title": "Balgarski Zemedelski Naroden Sajuz - Naroden Sajuz", "text": ""}
{"id": "513170", "revid": "339392", "url": "https://it.wikipedia.org/wiki?curid=513170", "title": "Saiuz na demokratichnite sili", "text": ""}
{"id": "513173", "revid": "2166030", "url": "https://it.wikipedia.org/wiki?curid=513173", "title": "Acciaiuoli", "text": "La famiglia Acciaioli (anche Acciaiuoli, Acciajuoli, Accioli, Acioli o Accioly) \u00e8 una delle pi\u00f9 famose famiglie nobili di Firenze. Un ramo della famiglia ebbe numerosi feudi e fu molto influente nel Regno di Napoli ed alcuni esponenti divennero anche sovrani del Ducato di Atene.\nStoria.\nOrigini.\nOriginari di Brescia, il patriarca Gugliarello era un guelfo in fuga per sfuggire alle faide politiche, che si trasfer\u00ec verso il 1160 a Firenze, dove si iscrisse all'Arte del Cambio. Probabilmente commerciava in acciaio e per questo avrebbe avuto il soprannome di \"Acciaiolo\", da cui il cognome della famiglia. A causa della loro appartenenza al partito Guelfo dovettero nuovamente andare in esilio, questa volta a Lucca.\nAscesa.\nNel 1284 fondarono una compagnia commerciale a Cremona; qualche anno dopo Leone Acciajuoli rientr\u00f2 a Firenze, dove la compagnia divenne molto ricca e potente e fu alla base della fortuna di famiglia. Come le compagnie consorelle dei Bardi e dei Peruzzi ebbe sedi in tutta Europa e prest\u00f2 denaro a importanti figure dell'epoca.\nDivennero infatti nel corso del XIV secolo banchieri degli Angioini del Regno di Napoli, del Pontefice, dell'Ordine dei Gerosolimitani ecc. Nel 1345 la sconfitta nella guerra contro Lucca, finanziata anche dal loro banco, port\u00f2 le sorti familiari sull'orlo del fallimento. La compagnia dovette quindi essere liquidata con gravi strascichi economici e politici.\nA Napoli.\nUn ramo della famiglia si stabil\u00ec sin dal Trecento a Napoli, dove, grazie ai legami con la casata regnante, assurse a grande potenza e ricchezza, per esempio Niccol\u00f2 Acciaiuoli divenne Gran Siniscalco del Regno di Napoli.\nDuca di Atene.\nNel 1388 il ramo della famiglia di Neri Acciaiuoli I compr\u00f2 il titolo nobiliare relativo al Ducato di Atene, che mantenne per circa un secolo, fino a Francesco Acciaiuoli II, che perse il ducato per la conquista del sultano Mehmet II.\nA Firenze.\nA Firenze membri della famiglia ricoprirono le pi\u00f9 alte cariche politiche, con priori, gonfalonieri di giustizia e consoli delle Arti, mentre numerose e importanti furono anche le cariche religiose.\nSi associarono agli Albizi e poi ai Medici, con il matrimonio fra Laudomia Acciaioli e Pierfrancesco de' Medici, nella linea dei \"popolani\" dalla quale discesero Cosimo I e i Granduchi.\nL'ultimo rappresentante della famiglia fu Nicola Acciaiuoli, figlio di Giacinto Emmanuele e di Marianna di Antonfrancesco Acciaiuoli, che mor\u00ec a Venezia il 27 gennaio 1834.\nRamo portoghese e brasiliano.\nDa un Simone Acciaioli (figlio Zanobi Acciaioli e di Ginevra Amadori, nipote di Benedetto Acciaioli e di Nanna d'Ormannozzo Deti, della linea di Michele Acciaioli e Lisa di Paolo di Cino de' Nobili), emigrato prima del 1512 a Madera per rappresentare gli interessi commerciali della famiglia, \u00e8 derivata la nutrita genealogia del ramo portoghese e brasiliano degli Acciaiuoli, ancora oggi esistente. Simone fiss\u00f2 la sua residenza a Funchal, e quivi spos\u00f2 Donna Maria Pimentel. \"\"Essendosi applicato, al pari di altri suoi connazionali, alla coltivazione della cannamele introdotta nell'isola dalla Sicilia per cura dell'Infante D. Enrico ed alla industria connessa della estrazione dello zucchero, egli raggiunse una fortuna talmente considerevole, che la sua casa situata nella Rua dos Mercadores primeggiava per magnificenza e sontuosit\u00e0.\""}
{"id": "513174", "revid": "201550", "url": "https://it.wikipedia.org/wiki?curid=513174", "title": "Angelo Acciaiuoli I", "text": ""}
{"id": "513175", "revid": "68561704", "url": "https://it.wikipedia.org/wiki?curid=513175", "title": "Ataka", "text": ""}
{"id": "513176", "revid": "1305772", "url": "https://it.wikipedia.org/wiki?curid=513176", "title": "The Book of Taliesyn", "text": "The Book of Taliesyn \u00e8 il secondo album long playing in studio del gruppo musicale inglese Deep Purple, pubblicato nel 1968 dalla Harvest Records nel Regno Unito e dalla Tetragrammaton Records negli Stati Uniti.\nIl disco.\nComposizione e registrazione.\nA seguito dell'inaspettato successo in nord America del loro precedente album \"Shades of Deep Purple\", anticipato dal 45 giri Hush pubblicato a giugno dello stesso anno e che raggiunse la quarta posizione nella classifica dei singoli negli USA e la seconda in Canada, diversamente dalla scarsa accoglienza ricevuta in patria, si programm\u00f2 un lungo tour nel nord America da ottobre 1968; l'etichetta americana del gruppo, la Tetragrammaton Records, ritenne che fosse meglio avere un nuovo album da promuovere durante questo tour oltre al fatto che gli otto brani presenti sull'album di debutto non erano ritenuti sufficienti per un tour e pertanto il gruppo venne rimandato in studio a due mesi della partenza e quando il loro primo album non era ancora stato pubblicato nel Regno Unito.\nLa richiesta di incidere un nuovo album solo tre mesi dopo il loro debutto discografico trov\u00f2 per\u00f2 il gruppo impreparato a causa della intensa attivit\u00e0 di promozione che aveva seguito la pubblicazione del loro primo album che non gli aveva lasciato tempo per comporre nulla di nuovo. Messi sotto pressione, i membri del gruppo alla fine realizzarono quattro nuove composizioni ma per riempire l'album fu necessario ricorrere a tre cover: Kentucky Woman di Neil Diamond che il gruppo aveva gi\u00e0 suonato dal vivo in un programma della BBC, River Deep - Mountain High di Ike &amp; Tina Turner e We Can Work It Out dei Beatles scelta perch\u00e9 Paul McCartney in persona aveva espresso gradimento per la loro versione di Help! presente nel precedente album.\nLe prove iniziarono ad agosto 1968 presso gli studi De Lane Lea Studios in Kingsway a Londra; la Tetragrammaton prenot\u00f2 lo studio per due settimane. Il gruppo registr\u00f2 \"Shield\" e \"Anthem\" il primo giorno mentre i successivi vennero impiegati per comporre e registrare \"Exposition/We Can Work It Out\" e \"Listen, Learn, Read On\". Il 19 agosto il gruppo concluse i lavori con la registrazione di \"Kentucky Woman\" e \"Wring That Neck\"; venne composto e registrato anche un pezzo strumentale che per\u00f2 venne scartato mentre \"River Deep - Mountain High,\" che avrebbe dovuto essere l'ultima traccia, venne lasciata per ultima ma richiese pi\u00f9 tempo del previsto e venne completata solo il 10 ottobre, molto tempo dopo la scadenza programmata delle sedute di registrazione. La successiva fase di missaggio venne realizzata a ottobre ma senza la presenza del gruppo gi\u00e0 impegnato nel tour; inizialmente esso non convinse il gruppo e il suono risult\u00f2 pi\u00f9 pulito e pesante rispetto a quello del loro debutto.\n l'hard rock, che li contraddistinguer\u00e0 in futuro, verr\u00e0 maturato negli album successivi. L'album non ottiene lo stesso successo del primo e comincia a crearsi il clima che porter\u00e0 all'allontanamento di Evans e Simper.\nNelle tracce bonus della versione rimasterizzata \u00e8 presente \"Hey Bop a Re Bop\", una traccia che verr\u00e0 rielaborata e che diverr\u00e0 \"The Painter\" e pubblicata nel successivo album \"Deep Purple\".\nPubblicazione e accoglienza.\nL'album venne pubblicato negli USA a ottobre 1968 giusto in tempo per il tour; l'etichetta americana volle che fosse cambiato il titolo del pezzo strumentale \"Wring That Neck\" in \"Hard Road\", in quanto lo considerava troppo violento, e lo inser\u00ec come lato B del singolo \"Kentucky Woman\" pubblicato nel dicembre 1968. L'album raggiunse la posizione n\u00b0 54 nella classifica degli USA e la n\u00b0 48 in quella canadese mentre il singolo raggiunse la posizione n\u00b0 38 negli USA e nonostante i numerosi passaggi radiofonici non raggiunse il successo del singolo \"Hush\".\nPer aumentare le vendite venne realizzata una versione pi\u00f9 breve di \"River Deep - Mountain High\" che venne pubblicata come singolo solo in USA e Canada nel febbraio 1969 con Listen, Learn, Read On come lato B ma and\u00f2 peggio del precedente singolo raggiungendo solo la posizione n\u00b0 53 negli USA e n\u00b0 42 in Canada \". L'album venne distribuito in Canada nel 1968 e in Giappone nel 1969 dalla Polydor Records; EMI ne posticip\u00f2 la pubblicazione nel Regno Unito a giugno 1969, dopo che il gruppo era tornato dal tour nel nord America e ne aveva programmato un altro in patria. All'epoca il gruppo aveva gi\u00e0 registrato e pubblicato negli Stati Uniti il terzo album \"Deep Purple\" e registrato un nuovo singolo con la nuova formazione. \"The Book of Taliesyn\" fu il primo album del catalogo della Harvest Records, una nuova etichetta della EMI dedicata al progressive rock. Nel Regno Unito venne pubblicato il singolo \"Kentucky Woman\" con \"Wring That Neck\" come lato B nel dicembre 1968 ma venne ritirato dopo solo sei settimane. Come era successo per il precedente album, anche in questo caso l'album e il relativo singolo ricevettero scarsa promozione in patria vendendo molto meno che all'estero.\nClassifica.\nAlbum\nSingoli"}
{"id": "513178", "revid": "36426", "url": "https://it.wikipedia.org/wiki?curid=513178", "title": "Acciaioli", "text": ""}
{"id": "513179", "revid": "1204642", "url": "https://it.wikipedia.org/wiki?curid=513179", "title": "Misure minime di sicurezza", "text": "Il concetto di misure minime di sicurezza, nel diritto italiano, \u00e8 definito dal codice sulla protezione dei dati personali.\nUn'importante misura minima di sicurezza prevista era l'obbligo di adozione annuale da parte dei titolari di un documento programmatico sulla sicurezza: la stesura annuale del DPS \u00e8 stata abrogata dall'art. 45 del decreto semplificazioni (convertito in legge il 4 aprile 2012).\nCaratteristiche.\nLe misure di sicurezza sono costituite dal complesso delle misure organizzative, tecniche, informatiche, logistiche e procedurali volte a ridurre al minimo i rischi di:\nDifferenza tra misure minime e misure idonee.\nLe misure di sicurezza minime si differenziano dalle idonee per i diversi livelli di responsabilit\u00e0, ma non solo. Il titolare deve individuare preventivamente misure di sicurezza che devono almeno rispettare i parametri di sicurezza minimi individuati nel Codice (articoli 33, 34, 35 e 36) e nel \"Disciplinare Tecnico\" (Allegato B del Codice Privacy); se le misure di sicurezza adottate non rispettano i parametri minimi contenuti nel regolamento, si concretizza la fattispecie penale di omissione delle misure minime e la conseguente responsabilit\u00e0.\nL'individuazione di misure che rispettano i parametri previsti come minimi non \u00e8 sufficiente a liberare da ogni responsabilit\u00e0 il soggetto che effettua il trattamento. Se le misure adottate non sono idonee ad evitare il danno, il Titolare pu\u00f2 essere coinvolto comunque sotto un profilo di responsabilit\u00e0 civile, anche se non ci sono gli estremi per la responsabilit\u00e0 penale prevista dalla legge.\nLe misure minime di sicurezza sono tipizzate dal legislatore. Quelle idonee no. Devono essere scelte dal buon Titolare sulla base della natura dei dati, delle caratteristiche del trattamento e dallo stato dell'arte e della tecnica.\nConseguenze sanzionatorie.\nLe conseguenze della mancata adozione di misure di sicurezza sono quindi le seguenti:\nI soggetti obbligati.\nTutti i titolari di trattamento sono tenuti ad adottare misure minime individuate dal Codice e secondo le modalit\u00e0 previste nel Disciplinare tecnico allegato al Codice. Va sottolineato come l'articolo 31 del Codice non fa differenza tra violazione della riservatezza dei dati personali propriamente detta - quale si avrebbe ad esempio nel caso di accesso a dati sensibili da parte di terzi non autorizzati - e distruzione o perdita accidentale di dati gi\u00e0 legittimamente raccolti e trattati. \nLa mancata custodia dei dati \u00e8 comunque causa di un danno, e il responsabile di questo danno \u00e8 sanzionato. Infatti dal solo danno della distruzione o perdita dei dati derivano varie gravi conseguenze: ad esempio il blocco delle attivit\u00e0, costi gestionali imprevisti, danno di immagine. Inoltre poich\u00e9 il privato deve poter fare affidamento sui dati che ha gi\u00e0 comunicato, ne consegue che in caso di negligente custodia egli pu\u00f2 richiedere il risarcimento del danno. \nPer questi motivi il soggetto che non adotta misure di sicurezza adeguate \u00e8 sanzionato penalmente (se le misure non rispettano i parametri previsti dal regolamento sulle misure minime secondo le modalit\u00e0 previste dal Disciplinare Tecnico) e pu\u00f2 essere chiamato a rispondere civilmente per il risarcimento del danno (se le misure non sono idonee).\nAi sensi dell'art 31 del Codice, le misure di sicurezza adottate per il trattamento dei dati personali devono essere:"}
{"id": "513182", "revid": "54268", "url": "https://it.wikipedia.org/wiki?curid=513182", "title": "Anna O", "text": ""}
{"id": "513184", "revid": "1543377", "url": "https://it.wikipedia.org/wiki?curid=513184", "title": "Arthur Machen", "text": "Biografia.\nFormazione.\nArthur Llewelyn Jones nacque a Caerleon, nel Monmouthshire, trascorrendo la sua infanzia in quella regione ricca di suggestioni e riferimenti storici che influenz\u00f2 profondamente la sua sensibilit\u00e0 e successivamente la sua produzione artistica. Alcuni anni dopo la sua nascita, al fine di entrare in possesso di un'eredit\u00e0, il padre, pastore anglicano, assunse il cognome della moglie, Machen, modificando legalmente il nome della famiglia in Jones-Machen.\nAll'et\u00e0 di undici anni Machen entr\u00f2 alla \"Hereford Cathedral School\" dove ricevette un'educazione classica che contribu\u00ec ad alimentare il suo gi\u00e0 avviato amore per l'antichit\u00e0. La povert\u00e0 della sua famiglia gli imped\u00ec di frequentare l'universit\u00e0 e Machen si rec\u00f2 a Londra dove sostenne, senza successo, gli esami per essere ammesso alla professione di medico. Machen tuttavia dimostr\u00f2 le proprie qualit\u00e0 letterarie e nel 1881 pubblic\u00f2 il lungo poema \"Eleusinia\", che si lasciava suggestionare da alcuni affascinanti elementi dei cosiddetti misteri eleusini.\nTornato a Londra, visse in relativa povert\u00e0 lavorando come giornalista, impiegato di tipografia e istitutore, continuando nel tempo libero la sua attivit\u00e0 di romanziere, che in quel periodo risent\u00ec molto delle lunghe passeggiate attraverso la citt\u00e0.\nMaturit\u00e0.\nNel 1884 pubblic\u00f2 la sua seconda opera, il pastiche \"The Anatomy of Tobacco\" (\"L'anatomia del tabacco\"), e ottenne un lavoro fisso presso l'editore e libraio George Redway come archivista e aiuto editore. La sua nuova posizione gli procur\u00f2 anche altri lavori, principalmente di traduttore dal francese antico, tra cui \"The Heptameron of Marguerite de Navarre\", \"Le Moyen de Parvenir\" di B\u00e9roalde de Verville e \"The Memoirs of Giacomo Casanova\" (\"Le memorie di Casanova\"). Le traduzioni di Machen divennero presto un modello per gli altri giovani traduttori, in virt\u00f9 del loro stile brillante e del loro linguaggio appropriato al registro originale. Nel 1887 Machen spos\u00f2 Amy Hogg, una disinvolta insegnante di musica con la passione del teatro e numerose conoscenze all'interno degli ambienti letterari bohemienne di Londra. Amy present\u00f2 il marito ad Arthur Edward Waite, che sarebbe poi diventato uno degli amici pi\u00f9 stretti di Machen insieme a Matthew Phipps Shiel e Edgar Jepson. Dopo il suo matrimonio, Machen ottenne una certa stabilit\u00e0 economica sia in virt\u00f9 dei suoi nuovi lavori sia grazie ad una piccola rendita da parenti in Scozia ed ebbe cos\u00ec molto pi\u00f9 tempo per dedicarsi all'attivit\u00e0 letteraria.\nIntorno al 1890 Machen inizi\u00f2 a scrivere racconti per alcune riviste profondamente influenzate da Robert Louis Stevenson, molto di moda in quel periodo: alcune di queste riviste avevano come soggetti quasi esclusivi il fantastico e l'orrore. \nProprio la collaborazione con una di queste riviste port\u00f2 alla nascita del suo primo grande successo, \"Il grande dio Pan\" (\"The Great God Pan\"), pubblicato nel 1894 da John Lane in \"Keynotes Series\", una rivista che dava voce al nascente movimento estetico. Il romanzo di Machen venne profondamente criticato per i suoi contenuti sessuali e gli elementi orrorifici, e vendette bene anche grazie a questo fuoco di critica. \nMachen scrisse successivamente \"I tre impostori\" (\"The Three Impostors\", 1895), un romanzo basato sull'espediente narrativo di intrecciare diverse storie sullo sfondo di un filo conduttore comune. Il romanzo \u00e8 considerato probabilmente il'opera migliore di Machen. Tuttavia, in seguito allo scandalo che invest\u00ec Oscar Wilde lo stesso anno, per Machen divenne sempre pi\u00f9 difficile trovare editori, a causa del suo passato di scrittore decadente. Nonostante questo scrisse alcune tra le sue opere migliori, tra cui \"The Hill of Dreams\" (\"La collina dei sogni\"), \"Hieroglyphics\" (\"Geroglifici\"), \"A Fragment of Life\" (\"Un frammento di vita\"), \"The White People\" (\"Il popolo bianco\") e alcuni racconti che vennero raccolti nell'antologia \"Ornaments in Jade\" (\"Ornamenti di giada\").\nPeriodo teatrale e secondo matrimonio.\nNel 1899 Amy mor\u00ec di cancro dopo un lungo periodo di malattia: la perdita ebbe un effetto terribile sui nervi di Machen, che si riprese solo gradualmente verso la fine dell'anno successivo anche grazie all'amico A.E. Waite che gli fu molto vicino. Fu proprio su consiglio di Waite che Machen si un\u00ec prima al gruppo esoterico \"Hermetic Order of the Golden Dawn\" e poi alla compagnia di attori itineranti di Frank Benson nel 1901.\nI suoi viaggi con la compagnia lo portarono nel 1903 ad un secondo matrimonio con Dorothy Purefoy Hudleston.\nMachen trov\u00f2 un editore nel 1902 per \"Hieroglyphics\", un'analisi sulla natura della letteratura in cui concludeva la necessit\u00e0 di portare il lettore all'estasi estetica.\nNel 1906 la carriera letteraria di Machen torn\u00f2 a fiorire con il libro \"The House of Souls\" che raccoglieva le sue opere migliori. Pubblic\u00f2 inoltre un'opera satirica, \"Dr Stiggins. His views and principles\", tendenzialmente considerata la sua prova meno riuscita. Machen si interess\u00f2 anche ai miti del Santo Graal e di Re Art\u00f9, giungendo a pubblicare alcuni studi su \"The Academy\" di Lord Alfred Douglas. Alcune di queste teorie, fra cui quella che il Graal fosse semplicemente frutto di cattive traduzioni e corruzioni nel tramandare riti paleocristiani, furono alla base di \"The Secret Glory\", scritto poco prima di \"The Hill of Dreams\" (1907), il capolavoro di Machen.\nDurante gli anni successivi Machen continu\u00f2 l'attivit\u00e0 di attore e giornalista, nonostante i crescenti problemi economici dovuti anche all'esaurimento delle rendite dalla Scozia.\nDalla prima guerra mondiale alla scomparsa.\nNel 1910 Machen accett\u00f2 un lavoro fisso come giornalista presso l\"Evening News\" di Alfred Harmsworth a Londra. Nel febbraio del 1912 gli nacque un figlio, Hilary, seguito dalla figlia Janet nel 1917. Allo scoppio della guerra nel 1914 venne inviato come corrispondente di guerra e torn\u00f2 nuovamente alla notoriet\u00e0 con gli episodi di \"cronaca\" \"The Bowman\" e \"Angels of Mons\". Pubblic\u00f2 inoltre una serie di racconti, molti dei quali di propaganda, tra cui \"The Great Return\" (1915) e il romanzo breve \"Il terrore\" (\"The Terror\", 1917), oltre ad una serie di articoli autobiografici poi raccolti nell'antologia \"Far off Things\".\nIl denaro guadagnato da Machen con l'attivit\u00e0 di giornalista (che non amava molto), gli permise di trasferirsi a St. John's Wood, in una casa pi\u00f9 grande, nel 1919: la casa divenne luogo di incontri letterari e artistici con personaggi come il pittore Augustus Edwin John, Wyndham Lewis e Jerome K. Jerome. Il licenziamento di Machen dall\"Evening News\" nel 1921 caus\u00f2 alcuni problemi finanziari ma fu per lui una liberazione: Machen rimase un personaggio molto rispettato ed un richiestissimo autore di studi e saggi fino agli anni venti.\nNel 1922 la fortuna letteraria di Machen ottenne un altro successo con la pubblicazione di \"The Secret Glory\" e di \"Far Off Things\", oltre alla riedizione di \"Casanova\", \"The House of Souls\" e \"The Hill of Dreams\". Le opere di Machen vennero inoltre edite e apprezzate in America, dai cui editori provennero numerose richieste anche grazie a Vincent Starrett, James Branch Cabell e Carl Van Vechten. \nL'apice del suo successo fu nel 1923, quando vennero pubblicate un'antologia completa delle sue opere ed una seconda raccolta di scritti autobiografici, \"Things Near and Far\". L'ultimo volume, \"The London Adventure\", venne pubblicato nel 1924.\nNel 1926 la fortuna di Machen si era quasi esaurita nuovamente: continu\u00f2 a pubblicare in antologie i suoi lavori giovanili, producendo saggi e articoli per numerose riviste, senza dedicarsi molto alla narrativa. Nel 1927 venne assunto per le selezioni editoriali da Ernest Benn, presso cui lavor\u00f2 fino al 1933. Nel 1929 Machen e la sua famiglia si trasferirono da Londra ad Amersham, nel Buckinghamshire, a causa di nuovi problemi economici. Nel 1932 entr\u00f2 nella lista civile e ottenne una pensione sociale per meriti letterari di cento sterline, ma la perdita del lavoro presso Benns l'anno dopo, non miglior\u00f2 la situazione. Alcune altre antologie delle opere pi\u00f9 brevi di Machen vennero pubblicate negli anni trenta, soprattutto grazie a John Gawsworth, cui si deve anche una biografia di Machen, uscita nel 2005.\nLe difficolt\u00e0 economiche di Machen ebbero termine solo nel 1943 in occasione del suo ottantesimo compleanno, quando venne inserito in una lista di importanti letterati tra cui Max Beerbohm, T.S. Eliot, Bernard Shaw, Walter de la Mare, Algernon Blackwood e John Masefield. I proventi ricavati da quest'iniziativa gli permisero di vivere felicemente i suoi ultimi anni, fino al 1947 quando mor\u00ec a Beaconsfield nel Buckinghamshire.\nOpere.\nEdizioni italiane.\n\"Il Sigillo nero\", \"La polvere bianca\" \n\"I tre impostori\"\n\"Il grande dio Pan\"\n\"L'arte del vagabondaggio\"\n\"Il terrore\", \"Gli angeli di Mons\"\n\"La collina dei sogni\", \"Le creature della terra, Oltre la soglia\"\n\"La gloria segreta\"\nInfluenza culturale.\nTredici anni dopo la sua morte, Machen fu ampiamente citato ed elogiato come esempio paradigmatico di una diversa visione della realt\u00e0 in un capitolo de \"Il mattino dei maghi\" di L. Pauwels e J. Berger.\nViene citato nel racconto di H.P. Lovecraft \"Colui che sussurrava nelle tenebre\" come autore di suggestivi racconti fantastici."}
{"id": "513186", "revid": "1904508", "url": "https://it.wikipedia.org/wiki?curid=513186", "title": "Niccol\u00f2 Acciaiuoli", "text": "Biografia.\nIl luogo di nascita \u00e8 il Castello di Montegufoni, tuttora esistente nei dintorni di Montespertoli (Firenze). I forti legami della compagnia commerciale di famiglia lo portarono a stabilirsi a Napoli, dove fu in strettissimo contatto con la corte angioina, tanto da ricevere prima il titolo di cavaliere da re Roberto d'Angi\u00f2, poi, nel 1348, il prestigioso titolo di Gran Siniscalco del regno di Napoli. Tra le sue imprese alla corte partenopea vanno ricordate la conquista del principato di Acaia (1338-1441), che una volta ceduto al nipote del re, Luigi, gli frutt\u00f2 in premio la signoria di Corinto, la promozione del matrimonio tra Giovanna d'Angi\u00f2 e Luigi di Taranto, la riconquista del regno d'Ungheria per Luigi di Taranto. Dopo la morte di Luigi (1362) si adoper\u00f2 per proteggere sul trono la regina contro i baroni in rivolta.\nSuo cugino fu Angelo Acciaiuoli \"senior\", vescovo di Firenze, al quale scrisse una famosa lettera (che ci \u00e8 rimasta) dove si difendeva da alcune accuse, scrivendo una sorta di autobiografia, prezioso documento storiografico delle vicende del Trecento.\nAmante delle lettere e delle arti, fu amico di Francesco Petrarca e di Giovanni Boccaccio. Il Boccaccio, che dedic\u00f2 alla sorella di Niccol\u00f2, Andreina contessa d'Altavilla, la sua opera: \"De mulieribus claris\", fu suo ospite nel 1362 nel suo castello del Parco di Nocera.\nFece costruire a Galluzzo, nei pressi di Firenze, la magnifica Certosa di Firenze, ov'\u00e8 sepolto, e dove sono sepolti numerosi membri della famiglia Acciaiuoli.\nDiscendenza.\nEbbe quattro figli ma nessuno di essi ebbe una lunga discendenza: "}
{"id": "513187", "revid": "201550", "url": "https://it.wikipedia.org/wiki?curid=513187", "title": "Angelo Acciaiuoli senior", "text": ""}
{"id": "513188", "revid": "201550", "url": "https://it.wikipedia.org/wiki?curid=513188", "title": "Angelo Acciaioli senior", "text": ""}
{"id": "513189", "revid": "36426", "url": "https://it.wikipedia.org/wiki?curid=513189", "title": "Niccol\u00f2 Acciaioli", "text": ""}
{"id": "513193", "revid": "198277", "url": "https://it.wikipedia.org/wiki?curid=513193", "title": "Associazione Sportiva Roma 1988-1989", "text": "Questa voce raccoglie le informazioni riguardanti lAssociazione Sportiva Roma nelle competizioni ufficiali della stagione 1988-1989.\nStagione.\nNella stagione 1988-1989, dopo aver ottenuto il terzo posto nella stagione precedente, il presidente Dino Viola investe grosse somme per acquistare l'attaccante Ruggero Rizzitelli dal Cesena e i due brasiliani Renato e Andrade dal Flamengo, nel tentativo di rendere pi\u00f9 competitiva la squadra. Tuttavia la Roma, condizionata anche dal pessimo rendimento dei due stranieri, disputa una stagione per nulla positiva in cui Liedholm viene esonerato e sostituito dal duo Luciano Lupi-Luciano Spinosi, per poi essere richiamato dopo quattro giornate, nelle quali la coppia ha ottenuto due pareggi e due sconfitte.\nIn questo contesto la Roma naviga nella met\u00e0 inferiore della classifica, raggiungendo tuttavia l'ultima posizione utile per l'accesso in Coppa UEFA all'ultimo turno, in coabitazione con la . Date le disposizioni del regolamento, le due squadre devono affrontarsi in uno spareggio in campo neutro che vede prevalere i viola con un gol, per ironia della sorte, di Roberto Pruzzo, ceduto dalla Roma durante il mercato estivo. Sottotono sono anche le prestazioni nelle Coppe: mentre in Coppa Italia i giallorossi superano la prima fase vincendo il quinto girone, ma poi vengono eliminati nella seconda fase, in Coppa UEFA la squadra raggiunge a fatica gli ottavi di finale dove \u00e8 eliminata dalla con un doppio 2-0, dopo aver superato i primi due turni\nMaglie e sponsor.\nLo sponsor tecnico \u00e8 NR, lo sponsor ufficiale \u00e8 Barilla. La prima divisa \u00e8 costituita da maglia rossa con colletto a polo giallo, pantaloncini rossi e calzettoni rossi bordati di giallo. In trasferta i Lupi usano una maglia bianca con colletto a polo rosso, pantaloncini bianchi, calzettoni bianchi bordati di rosso. I portieri usano una divisa costituita pantaloncini e calzettoni neri abbinati a maglie con colletto a polo gialle e verdi con decorazioni nere.\nOrganigramma societario.\nDi seguito l'organigramma societario.\nArea direttiva\nArea tecnica\nArea sanitaria\nRosa.\nDi seguito la rosa.&lt;ref name=\"Rosa AS Roma - Saison 88/89\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDi seguito le statistiche dei giocatori."}
{"id": "513196", "revid": "301156", "url": "https://it.wikipedia.org/wiki?curid=513196", "title": "Travellers Club", "text": "Il Travellers Club \u00e8 un club per gentiluomini posto al 106 di Pall Mall, una delle pi\u00f9 prestigiose strade di Londra.\nFondato nel 1819 su suggerimento dell'allora Ministro degli Esteri lord Castlereagh, il Travellers nacque come luogo d'incontro fra chi aveva viaggiato all'estero, i suoi amici stranieri, i diplomatici di stanza nella capitale.\nIl club \u00e8 dotato di una delle pi\u00f9 importanti e attrezzate biblioteche geografiche, mentre altre sale del club sono adornate con riproduzioni dei marmi del tempio di Apollo a Bassae, donati dallo scopritore dei resti del tempio, nonch\u00e9 uno dei soci fondatori del club, Charles Robert Cockerell.\nL'edificio \u00e8 stato progettato da Charles Barry, uno dei pi\u00f9 importanti architetti inglesi dell'epoca, che per il progetto si ispir\u00f2 ai palazzi del Rinascimento Italiano.\nInizialmente per entrare a far parte del Club bisognava aver viaggiato per almeno 500 miglia in linea retta da Londra verso l'estero (all'epoca una cosa non da tutti); oggi invece per divenire socio del circolo occorre essere presentati da un socio e dimostrare una certa passione per i viaggi, mentre ogni ambasciatore in Inghilterra di nazioni facenti parte del Patto Atlantico \u00e8 ammesso di diritto come socio del Club.\nI soci italiani sono circa una ventina."}
{"id": "513198", "revid": "1543377", "url": "https://it.wikipedia.org/wiki?curid=513198", "title": "Santuario di Kashima", "text": "Il santuario di Kashima (\u9e7f\u5cf6\u795e\u5bae \"Kashima-jing\u016b\") \u00e8 un santuario shintoista (jinja) dedicato al dio (kami) Takemikazuchi-no-mikoto (\u6b66\u7515\u69cc\u5927\u795e), una delle divinit\u00e0 patrone delle arti marziali. I Dojo di kenjutsu e kend\u014d spesso mettono in mostra dei kakejiku raffiguranti Kashima Taishin (\u9e7f\u5cf6\u5927\u795e, un nome alternativo per Takemikazuchi-no-mikoto). Il santuario \u00e8 situato a Kashima, Ibaraki."}
{"id": "513199", "revid": "287204", "url": "https://it.wikipedia.org/wiki?curid=513199", "title": "Donato Acciaiuoli", "text": "Biografia.\nDopo aver brillantemente appreso la lingua greca, il latino e gli studi matematici quale allievo prediletto dell'Argiropulo, si dedic\u00f2 alla traduzione di opere classiche dal greco al latino, come alcune delle \"Vite\" di Plutarco, e alla stesura di opere originali, soprattutto di carattere storico e filosofico, come i \"Commentari\" all\"Etica\" di Aristotele, o le biografie di \"Carlo Magno\", di \"Annibale\", di \"Scipione l'Africano\".\nRicopr\u00ec anche incarichi politici per la citt\u00e0 di Firenze: Consigliere e Maestro di Palazzo del Re di Francia nel 1461 e nel 1478, Vicario di Poppi e del Casentino (1462), Priore di Libert\u00e0 nel 1463, commissario a Pistoia (1464), capitano a Volterra (1469 e 1477), podest\u00e0 a Montepulciano (1470), nonch\u00e9 responsabile di alcune ambascerie di successo (a Milano nel 1467, presso la Santa sede nel 1470, 1471, 1476 e 1478, a Siena nel 1471) fino all'elezione a gonfaloniere della citt\u00e0 nel 1473 e in seguito a podest\u00e0 di Pisa nel 1476. Mor\u00ec a Milano il 28 agosto 1478, mentre si recava a Parigi per chiedere l'aiuto di re Luigi XI di Francia per i fiorentini contro il papa Sisto IV, responsabile della congiura dei Pazzi. \nLe sue spoglie furono riportate in citt\u00e0 e inumate nella Certosa di Firenze, luogo di sepoltura di famiglia.\nMatrimonio e discendenza.\nNel 1461 Donato spos\u00f2 Marietta Pazzi, dalla quale ebbe due figli:"}
{"id": "513200", "revid": "36426", "url": "https://it.wikipedia.org/wiki?curid=513200", "title": "Donato Acciauoli", "text": ""}
{"id": "513201", "revid": "310914", "url": "https://it.wikipedia.org/wiki?curid=513201", "title": "Donato Acciaioli", "text": ""}
{"id": "513204", "revid": "1543377", "url": "https://it.wikipedia.org/wiki?curid=513204", "title": "Filippo Acciaiuoli (poeta)", "text": "Biografia.\nIn giovent\u00f9 fu cavaliere gerosolimitano dal 1657 al 1667 e viaggi\u00f2 molto, soprattutto a bordo di navi, per l'Europa, l'Asia, l'Africa e forse anche l'America.\nNel 1671 l'opera \"Il novello Giasone\" e \"Scipione Africano\" ebbero la prima assoluta al Teatro Tordinona di Roma e nel 1673 \"Caligula delirante\" al Teatro San Bartolomeo di Napoli.\nNonostante spostamenti regolari tra Firenze e Venezia, si stabil\u00ec per lo pi\u00f9 a Roma, dove fu il creatore di un celebre teatro di burattini (1680 circa) per il quale scrisse vari testi. Il suo teatro di Capranica si distinse per le singolari trovate e le macchine teatrali ingegnose.\nTipica, vivace figura di quel periodo, frequent\u00f2 il salotto dell'Arcadia di Cristina di Svezia e per tutta la vita si dilett\u00f2 delle pi\u00f9 varie attivit\u00e0."}
{"id": "513205", "revid": "36426", "url": "https://it.wikipedia.org/wiki?curid=513205", "title": "Filippo Acciaioli", "text": ""}
{"id": "513211", "revid": "124316402", "url": "https://it.wikipedia.org/wiki?curid=513211", "title": "Diocesi di Impfondo", "text": "La diocesi di Impfondo (in latino: \"Dioecesis Impfondensis\") \u00e8 una sede della Chiesa cattolica nella Repubblica del Congo suffraganea dell'arcidiocesi di Owando. Nel 2020 contava 85.000 battezzati su 334.270 abitanti. \u00c8 retta dal vescovo Daniel Nzika.\nTerritorio.\nLa diocesi comprende la regione di Likouala nella repubblica del Congo.\nSede vescovile \u00e8 la citt\u00e0 di Impfondo, dove si trova la cattedrale di Nostra Signora.\nIl territorio \u00e8 suddiviso in 10 parrocchie.\nStoria.\nLa prefettura apostolica di Likouala fu eretta il 30 ottobre 2000 con la bolla \"De universa catholica\" di papa Giovanni Paolo II, ricavandone il territorio dalla diocesi di Ouesso.\nL'11 febbraio 2011 in forza della bolla \"Cum Servus Dei\" di papa Benedetto XVI la prefettura apostolica \u00e8 stata elevata a diocesi e ha assunto il nome attuale.\nOriginariamente suffraganea dell'arcidiocesi di Brazzaville, il 30 maggio 2020 \u00e8 entrata a far parte della provincia ecclesiastica di Owando.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 334.270 persone contava 85.000 battezzati, corrispondenti al 25,4% del totale."}
{"id": "513213", "revid": "1429175", "url": "https://it.wikipedia.org/wiki?curid=513213", "title": "Sinistra indipendente", "text": "La sinistra indipendente fu un movimento politico in cui confluirono personalit\u00e0 che, pur elette all'interno delle liste di partiti di sinistra, in particolare del Partito Comunista Italiano, non erano iscritti o non erano soggetti alla disciplina degli stessi.\nStoria.\nNacque nelle elezioni politiche del 1948, quando senatori eletti senza tessere nel Fronte Popolare crearono il gruppo dei Democratici di Sinistra, e venne confermato nel 1953 quando il PCI inser\u00ec in lista personalit\u00e0 della cultura e della societ\u00e0 civile non iscritte al partito e in quella legislatura al senato fu costituito il gruppo parlamentare Gruppo Democratico Indipendenti di Sinistra, con senatori come Tomaso Smith e Virgilio Nasi.\nIl titolo (\"indipendenti di sinistra\") fu successivamente attribuito, in Italia, a quei candidati che furono contigui al Partito Comunista Italiano a partire dal 1967-68 fino al suo scioglimento, ma per provenienza e idee erano esterni alla struttura del partito, provenendo dal mondo cattolico (come Raniero La Valle) o laico/azionista (come Altiero Spinelli e Ferruccio Parri che fu per anni capogruppo al senato) o dalla societ\u00e0 civile, come il magistrato Cesare Terranova, e anche dello spettacolo come Eduardo De Filippo e Gino Paoli. \nLa Sinistra indipendente ha avuto, in questo frangente storico e fino agli anni '80, un proprio gruppo autonomo alla Camera e al 1992 al Senato e una propria struttura ufficiale autonoma, a fianco di quella del PCI."}
{"id": "513218", "revid": "92723", "url": "https://it.wikipedia.org/wiki?curid=513218", "title": "Diocesi di Mweka", "text": "La diocesi di Mweka (in latino: \"Dioecesis Mveka\u00ebnsis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kananga. Nel 2019 contava 400.960 battezzati su 998.744 abitanti. \u00c8 retta dal vescovo Oscar Nkolo Kanowa, C.I.C.M.\nTerritorio.\nLa diocesi comprende parte della provincia del Kasai nella Repubblica Democratica del Congo.\nSede vescovile \u00e8 la citt\u00e0 di Mweka, dove si trova la cattedrale di San Martino.\nIl territorio \u00e8 suddiviso in 15 parrocchie.\nStoria.\nLa prefettura apostolica di Mweka fu eretta il 24 marzo 1953 con la bolla \"Quae verba\" di papa Pio XII, ricavandone il territorio dal vicariato apostolico di Luluabourg (oggi arcidiocesi di Kananga).\nIl 29 settembre 1964 la prefettura apostolica \u00e8 stata elevata a diocesi con la bolla \"Sanctorum mater\" di papa Paolo VI.\nIl 24 agosto 1972 ha ceduto una porzione del suo territorio all'arcidiocesi di Kananga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 998.744 persone contava 400.960 battezzati, corrispondenti al 40,1% del totale."}
{"id": "513219", "revid": "400694", "url": "https://it.wikipedia.org/wiki?curid=513219", "title": "Ospedale di San Matteo", "text": ""}
{"id": "513224", "revid": "1305772", "url": "https://it.wikipedia.org/wiki?curid=513224", "title": "Sviluppatore", "text": ""}
{"id": "513225", "revid": "762947", "url": "https://it.wikipedia.org/wiki?curid=513225", "title": "Balletto Mariinskij", "text": "Il Corpo di ballo del teatro Mariinskij (, \"Baletnaja truppa Mariinskogo teatra\"), pi\u00f9 sinteticamente Balletto Mariinskij, affiliato al Teatro Mariinskij di San Pietroburgo, \u00e8 una della pi\u00f9 famose compagnie di balletto della storia. La compagnia era anche conosciuta come Balletto Imperiale, negli anni prima del 1900. Sotto questa denominazione fu direttore Nikol\u00e1j Grigor'evi\u010d Serg\u00e9ev.\nIn seguito all'assassinio di Sergej Kirov, nel 1934, la compagnia fu rinominata Kirov Ballet, ma riconvertita al nome originale nel 1991 dopo la caduta del comunismo. La compagnia di balletto ha conservato comunque il nome Kirov con il quale era conosciuta in tutto il mondo.\nPertanto oggi esistono:"}
{"id": "513226", "revid": "124020187", "url": "https://it.wikipedia.org/wiki?curid=513226", "title": "Federazione anarchica italiana", "text": "La Federazione Anarchica Italiana (FAI) \u00e8 un'organizzazione politica italiana composta da gruppi anarchici. Da non confondere con la Federazione anarchica informale che \u00e8 invece un'organizzazione eversiva anarco-insurrezionalista.\nStoria.\nLa FAI venne fondata nel congresso di Carrara del 1945., ripartendo dall'esperienza dell'Unione anarchica italiana (UAI), costituitasi sulla base della \"Dichiarazione di principi\" del congresso di Bologna nel 1920, poi entrata in clandestinit\u00e0 durante il periodo fascista e la seconda guerra mondiale.\nGli aderenti si riconoscono nel \"Patto associativo\" che regola la vita della federazione e nel \"Programma anarchico\" che ne sintetizza il progetto politico.\nIl settimanale \"Umanit\u00e0 Nova\", fondato nel '20 da Errico Malatesta, \u00e8 ancora oggi edito dalla Federazione.\nIn Italia, Radio 2000 Blackout, trasmette \"Anarres\" programma settimanale della Federazione anarchica torinese.\nNel corso del congresso di Carrara del 1965 si determin\u00f2 una scissione da cui sorsero i Gruppi di iniziativa anarchica..\nA livello internazionale, dal 1968 la Federazione anarchica italiana \u00e8 membro fondatore della International of Anarchist Federations (IAF-IFA), che raccoglie le principali federazioni anarchiche del mondo e che \u00e8 stata costituita in un congresso internazionale svoltosi a Carrara.\nNel 1985 viene creato l'Archivio Storico della Federazione Anarchica Italiana che, dopo una breve permanenza a Pisa, dal 1988 ha sede ad Imola.\nStruttura.\nAlla FAI possono aderire sia gruppi che singoli individui. Periodicamente si tengono congressi e convegni per definire le scelte politiche della federazione e per nominare le commissioni di lavoro. Il compito di coordinare le relazioni tra gli aderenti \u00e8 affidata a una \"commissione di corrispondenza\". I gruppi e le federazioni locali della FAI sono presenti in varie citt\u00e0 italiane."}
{"id": "513233", "revid": "322321", "url": "https://it.wikipedia.org/wiki?curid=513233", "title": "Arcidiocesi di Cusco", "text": "Larcidiocesi di Cusco (in latino: \"Archidioecesis Cuschensis\") \u00e8 una sede metropolitana della Chiesa cattolica in Per\u00f9. Nel 2019 contava 1.981.460 battezzati su 2.242.930 abitanti. \u00c8 retta dall'arcivescovo Richard Daniel Alarc\u00f3n Urrutia.\nTerritorio.\nL'arcidiocesi comprende otto province nella parte centrale della regione di Cusco: Acomayo, Anta, Calca, Cusco, Paruro, Paucartambo, Quispicanchi e Urubamba.\nSede arcivescovile \u00e8 la citt\u00e0 di Cusco, dove si trovano la cattedrale dell'Assunzione di Maria Vergine e la basilica minore di Nostra Signora della Mercede.\nIl territorio si estende su 23.807\u00a0km\u00b2 ed \u00e8 suddiviso in 85 parrocchie, raggruppate in 12 decanati: El Sagrario (Cusco), San Antonio, San Jer\u00f3nimo, Anta, Paruro, Urubamba, Calca, Paucartambo, Acomayo, San Mart\u00edn de Porres de Huancaro, Quispicanchi e Quebrada Honda.\nProvincia ecclesiastica.\nLa provincia ecclesiastica di Cusco, istituita nel 1943, comprende le seguenti suffraganee:\nStoria.\nLa diocesi di Cusco fu eretta il 5 settembre 1536. Originariamente era suffraganea dell'arcidiocesi di Siviglia.\nIl 14 maggio 1541 cedette una porzione del suo territorio a vantaggio dell'erezione della diocesi di Lima (oggi arcidiocesi).\nIl 12 febbraio 1546 entr\u00f2 a far parte della provincia ecclesiastica dell'arcidiocesi di Lima.\nIl 1\u00ba luglio 1547, il 27 giugno 1552 e il 20 luglio 1609 cedette altre porzioni di territorio a vantaggio dell'erezione delle diocesi rispettivamente del Paraguay (oggi arcidiocesi di Asunci\u00f3n), di La Plata o Charcas (oggi arcidiocesi di Sucre) e di Huamanga (oggi arcidiocesi di Ayacucho).\nNel 1598 fu istituito il seminario diocesano, dedicato a sant'Antonio abate.\nIl 7 ottobre 1861 e il 5 febbraio 1900 cedette ulteriori porzioni di territorio a vantaggio dell'erezione della diocesi di Puno e della prefettura apostolica di Santo Domingo de Urubamba (oggi vicariato apostolico di Puerto Maldonado).\nIl 23 maggio 1943 \u00e8 stata elevata al rango di arcidiocesi metropolitana con la bolla \"Inter praecipuas\" di papa Pio XII.\nIl 28 aprile 1958 e il 10 gennaio 1959 ha ceduto ancora porzioni di territorio a vantaggio dell'erezione rispettivamente della diocesi di Abancay e della prelatura territoriale di Sicuani (oggi diocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.242.930 persone contava 1.981.460 battezzati, corrispondenti all'88,3% del totale."}
{"id": "513234", "revid": "1543377", "url": "https://it.wikipedia.org/wiki?curid=513234", "title": "Prelatura territoriale di Huamachuco", "text": "La prelatura territoriale di Huamachuco (in latino: \"Praelatura Territorialis Huamaciucana\") \u00e8 una sede della Chiesa cattolica in Per\u00f9 suffraganea dell'arcidiocesi di Trujillo. Nel 2019 contava 220.730 battezzati su 242.000 abitanti. \u00c8 retta dal vescovo Pascual Benjam\u00edn Rivera Montoya, T.O.R.\nTerritorio.\nLa prelatura territoriale comprende tre province della regione peruviana de La Libertad: Bol\u00edvar, Pataz e S\u00e1nchez Carri\u00f3n, nonch\u00e9 un distretto della provincia di Santiago de Chuco.\nSede prelatizia \u00e8 la citt\u00e0 di Huamachuco, dove si trova la cattedrale della Vergine di Alta Gracia.\nIl territorio \u00e8 suddiviso in 28 parrocchie.\nStoria.\nLa prelatura territoriale \u00e8 stata eretta il 4 dicembre 1961 con la bolla \"Salutifera Evangelii lex\" di papa Giovanni XXIII, ricavandone il territorio dall'arcidiocesi di Trujillo.\nIl 14 agosto 1973 \u00e8 stata consacrata la cattedrale della Vergine di Alta Gracia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati\nStatistiche.\nLa prelatura territoriale nel 2019 su una popolazione di 242.000 persone contava 220.730 battezzati, corrispondenti al 91,2% del totale."}
{"id": "513235", "revid": "92723", "url": "https://it.wikipedia.org/wiki?curid=513235", "title": "Diocesi di Huar\u00ed", "text": "La diocesi di Huar\u00ed (in latino: \"Dioecesis Huariensis\") \u00e8 una sede della Chiesa cattolica in Per\u00f9 suffraganea dell'arcidiocesi di Trujillo. Nel 2019 contava 352.000 battezzati su 365.450 abitanti. La sede \u00e8 vacante.\nTerritorio.\nLa diocesi comprende alcune province delle regioni peruviane di Ancash e di Hu\u00e1nuco. Nella prima regione nove province: Antonio Raymondi, Asunci\u00f3n, Carlos Ferm\u00edn Fitzcarrald, Corongo, Huari, Mariscal Luzuriaga, Pallasca, Pomabamba e Sihuas. Nella seconda regione due province: Huacaybamba e Mara\u00f1\u00f3n.\nSede vescovile \u00e8 la citt\u00e0 di Huar\u00ed, dove si trova la cattedrale di Nostra Signora del Carmine e San Domenico.\nIl territorio \u00e8 suddiviso in 21 parrocchie.\nStoria.\nLa prelatura territoriale di Huar\u00ed fu eretta il 15 maggio 1958 con la bolla \"Qui Regnum Dei\" di papa Pio XII, ricavandone il territorio dalle diocesi di Hu\u00e1nuco e di Huaraz.\nOriginariamente suffraganea dell'arcidiocesi di Lima, il 30 giugno 1966 entr\u00f2 a far parte della provincia ecclesiastica di Trujillo in forza della bolla \"Apostolicum officii\" di papa Paolo VI. \nIl 2 aprile 2008 la prelatura territoriale \u00e8 stata elevata a diocesi con la bolla \"Solet Apostolica\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 365.450 persone contava 352.000 battezzati, corrispondenti al 96,3% del totale."}
{"id": "513236", "revid": "119133341", "url": "https://it.wikipedia.org/wiki?curid=513236", "title": "Doubleday", "text": "Doubleday \u00e8 una casa editrice statunitense, considerata una delle pi\u00f9 grandi al mondo.\nFu fondata come \"Doubleday &amp; McClure Company\" nel 1897 da Frank Nelson Doubleday che era in societ\u00e0 con l'editore di riviste Samuel McClure. Uno dei primi bestseller pubblicati fu \"Il lavoro quotidiano\" di Rudyard Kipling. Altri autori pubblicati dalla societ\u00e0 nei suoi primi anni includono W. Somerset Maugham e Joseph Conrad. Theodore Roosevelt, Jr. \u00e8 stato, pi\u00f9 tardi, vicepresidente della compagnia.\nNel 1927, la Doubleday si fuse con la George H. Doran Company, creando il pi\u00f9 grande business librario del mondo anglofono.\nLa Doubleday fu venduta alla Bertelsmann nel 1986. Nel 1988 divent\u00f2 parte del Bantam Doubleday Dell Publishing Group, che a breve divenne una divisione della Random House nel 1998."}
{"id": "513237", "revid": "110157", "url": "https://it.wikipedia.org/wiki?curid=513237", "title": "Vicariato apostolico di Iquitos", "text": "Il vicariato apostolico di Iquitos (in latino: \"Vicariatus Apostolicus Iquitosensis\") \u00e8 una sede della Chiesa cattolica in Per\u00f9 immediatamente soggetta alla Santa Sede. Nel 2017 contava 993.842 battezzati su 1.159.578 abitanti. \u00c8 retto dal vescovo Miguel \u00c1ngel Cadenas Cardo, O.S.A.\nTerritorio.\nIl vicariato apostolico comprende la parte centrale della regione peruviana di Loreto.\nSede del vicariato \u00e8 la citt\u00e0 di Iquitos, dove si trova la cattedrale di San Giovanni Battista.\nIl territorio \u00e8 suddiviso in 25 parrocchie.\nStoria.\nLa prefettura apostolica di San Le\u00f3n de Amazonas fu eretta il 5 febbraio 1900 con il decreto \"Cum interior\" di Propaganda Fide, ricavandone il territorio dalla diocesi di Chachapoyas.\nIl 22 febbraio 1921 la prefettura apostolica fu elevata a vicariato apostolico con il breve \"Quae catholico\" di papa Benedetto XV.\nIl 27 dello stesso mese cedette una porzione del suo territorio a vantaggio dell'erezione della prefettura apostolica di San Gabriel de la Dolorosa del Mara\u00f1\u00f3n (oggi vicariato apostolico di Yurimaguas).\nIl 13 luglio 1945 cedette un'altra porzione di territorio a vantaggio dell'erezione della prefettura apostolica di San Jos\u00e9 de Amazonas (oggi vicariato apostolico).\nIl 1\u00ba agosto dello stesso anno ha assunto il nome attuale in forza del decreto \"Post erectam\" della Congregazione di Propaganda Fide.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 1.159.578 persone contava 993.842 battezzati, corrispondenti all'85,7% del totale."}
{"id": "513238", "revid": "1935652", "url": "https://it.wikipedia.org/wiki?curid=513238", "title": "Prelatura territoriale di Juli", "text": "La prelatura territoriale di Juli (in latino: \"Praelatura Territorialis Iuliensis\") \u00e8 una sede della Chiesa cattolica in Per\u00f9 suffraganea dell'arcidiocesi di Arequipa. Nel 2020 contava 180.136 battezzati su 225.170 abitanti. \u00c8 retta dal vescovo Ciro Quispe L\u00f3pez.\nTerritorio.\nLa prelatura territoriale comprende le provincie di Chucuito, Yunguyo e El Collao, e i distretti di Acora, Chucuito, Plater\u00eda, Pichacani della provincia di Puno nella regione peruviana di Puno.\nSede prelatizia \u00e8 la citt\u00e0 di Juli, dove si trova la cattedrale di San Pietro apostolo.\nIl territorio \u00e8 suddiviso in 14 parrocchie.\nStoria.\nLa prelatura territoriale \u00e8 stata eretta il 3 agosto 1957 con la bolla \"Qui disponente\" di papa Pio XII, ricavandone il territorio dalla diocesi di Puno.\nIl 3 aprile 2019 ha ceduto una porzione di territorio a vantaggio dell'erezione della prelatura territoriale di Santiago Ap\u00f3stol de Huancan\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2020 su una popolazione di 225.170 persone contava 180.136 battezzati, corrispondenti all'80,0% del totale."}
{"id": "513239", "revid": "92723", "url": "https://it.wikipedia.org/wiki?curid=513239", "title": "Prelatura territoriale di Moyobamba", "text": "La prelatura territoriale di Moyobamba (in latino: \"Praelatura Territorialis Moyobambensis\") \u00e8 una sede della Chiesa cattolica in Per\u00f9 suffraganea dell'arcidiocesi di Trujillo. Nel 2019 contava 678.520 battezzati su 802.550 abitanti. \u00c8 retta dal vescovo Rafael Alfonso Escudero L\u00f3pez-Brea.\nTerritorio.\nLa prelatura territoriale comprende la regione peruviana di San Mart\u00edn, eccetto la provincia di Tocache.\nSede prelatizia \u00e8 la citt\u00e0 di Moyobamba, dove si trova la cattedrale di San Giacomo apostolo.\nIl territorio si estende su 39.419\u00a0km\u00b2 ed \u00e8 suddiviso in 23 parrocchie.\nStoria.\nLa prelatura territoriale \u00e8 stata eretta il 7 marzo 1948 con la bolla \"Romanus Pontifex\" di papa Pio XII, ricavandone il territorio dalla diocesi di Chachapoyas.\nIl 12 giugno 1958 ha ceduto una porzione del suo territorio al vicariato apostolico di Yurimaguas.\nIl 26 aprile 2007 ha ceduto la provincia di Tocache alla diocesi di Hu\u00e1nuco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 802.550 persone contava 678.520 battezzati, corrispondenti all'84,5% del totale."}
{"id": "513240", "revid": "110157", "url": "https://it.wikipedia.org/wiki?curid=513240", "title": "Vicariato apostolico di Pucallpa", "text": "Il vicariato apostolico di Pucallpa (in latino: \"Vicariatus Apostolicus Pucallpa\u00ebnsis\") \u00e8 una sede della Chiesa cattolica in Per\u00f9 immediatamente soggetta alla Santa Sede. Nel 2017 contava 434.600 battezzati su 621.580 abitanti. \u00c8 retto dal vescovo Augusto Mart\u00edn Quijano Rodr\u00edguez, S.D.B.\nTerritorio.\nIl vicariato apostolico comprende le province di Coronel Portillo e Padre Abad e parte della provincia di Atalaya nella regione peruviana di Ucayali e la parte orientale della provincia di Puerto Inca nella regione di Hu\u00e1nuco.\nSede del vicariato \u00e8 la citt\u00e0 di Pucallpa, dove si trova la cattedrale dell'Immacolata Concezione.\nIl territorio \u00e8 suddiviso in 26 parrocchie.\nStoria.\nIl vicariato apostolico di Pucallpa \u00e8 stato eretto il 2 marzo 1956 con la bolla \"Cum petierit\" di papa Pio XII, in seguito alla divisione del vicariato apostolico di Ucayali.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 621.580 persone contava 434.600 battezzati, corrispondenti al 69,9% del totale."}
{"id": "513242", "revid": "110157", "url": "https://it.wikipedia.org/wiki?curid=513242", "title": "Vicariato apostolico di Puerto Maldonado", "text": "Il vicariato apostolico di Puerto Maldonado (in latino: \"Vicariatus Apostolicus Portus Maldonadi\") \u00e8 una sede della Chiesa cattolica in Per\u00f9 immediatamente soggetta alla Santa Sede. Nel 2017 contava 270.775 battezzati su 338.210 abitanti. \u00c8 retto dal vescovo David Mart\u00ednez de Aguirre Guinea, O.P.\nTerritorio.\nIl vicariato apostolico comprende la regione di Madre de Dios, la provincia di La Convenci\u00f3n e un distretto della provincia di Quispicanchi nella regione di Cusco, la provincia di Pur\u00fas e un distretto della provincia di Atalaya nella regione di Ucayali.\nSede del vicariato \u00e8 la citt\u00e0 di Puerto Maldonado, dove si trova la cattedrale di Nostra Signora del Rosario.\nIl territorio \u00e8 suddiviso in 21 parrocchie.\nStoria.\nLa prefettura apostolica di Santo Domingo de Urubamba fu eretta il 5 febbraio 1900 con il decreto \"Cum interior\" di Propaganda Fide, ricavandone il territorio dalla diocesi di Cusco (oggi arcidiocesi).\nIl 4 luglio 1913 in forza del breve \"Felix catholicae\" di papa Pio X la prefettura apostolica fu elevata a vicariato apostolico e assunse il nome di vicariato apostolico di Urubamba e Madre de Dios.\nIl 10 marzo 1949 ha assunto il nome attuale in forza del decreto \"Cum huius\" della Congregazione di Propaganda Fide.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 338.210 persone contava 270.775 battezzati, corrispondenti all'80,1% del totale."}
{"id": "513243", "revid": "110157", "url": "https://it.wikipedia.org/wiki?curid=513243", "title": "Vicariato apostolico di Requena", "text": "Il vicariato apostolico di Requena (in latino: \"Vicariatus Apostolicus Requena\u00ebnsis\") \u00e8 una sede della Chiesa cattolica in Per\u00f9 immediatamente soggetta alla Santa Sede. Nel 2017 contava 137.350 battezzati su 156.650 abitanti. \u00c8 retto dal vescovo Juan Tom\u00e1s Oliver Climent, O.F.M.\nTerritorio.\nIl vicariato apostolico comprende le province di Requena e Ucayali nella regione peruviana di Loreto.\nSede del vicariato \u00e8 la citt\u00e0 di Requena, dove si trova la cattedrale di Sant'Antonio di Padova.\nIl territorio \u00e8 suddiviso in 8 parrocchie.\nStoria.\nIl vicariato apostolico \u00e8 stato eretto il 2 marzo 1956 con la bolla \"Cum petierit\" di papa Pio XII, in seguito alla divisione del vicariato apostolico di Ucayali.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 156.650 persone contava 137.350 battezzati, corrispondenti all'87,7% del totale."}
{"id": "513244", "revid": "1123126", "url": "https://it.wikipedia.org/wiki?curid=513244", "title": "Vicariato apostolico di San Jos\u00e9 de Amazonas", "text": "Il vicariato apostolico di San Jos\u00e9 de Amazonas (in latino: \"Vicariatus Apostolicus Sancti Iosephi de Amazones\") \u00e8 una sede della Chiesa cattolica in Per\u00f9 immediatamente soggetta alla Santa Sede. Nel 2017 contava 142.050 battezzati su 194.150 abitanti. \u00c8 retto dal vescovo Jos\u00e9 Javier Travieso Mart\u00edn, C.M.F.\nTerritorio.\nIl vicariato apostolico comprende la provincia di Mariscal Ram\u00f3n Castilla e parte della provincia di Maynas nella regione peruviana di Loreto.\nSede del vicariato \u00e8 la citt\u00e0 di Indiana, dove si trova la cattedrale di San Giuseppe Operaio.\nIl territorio diocesano si estende per 150.247\u00a0km\u00b2 ed \u00e8 suddiviso in 13 parrocchie.\nStoria.\nLa prefettura apostolica di San Jos\u00e9 del Amazonas fu eretta il 13 luglio 1945 con la bolla \"In catholici orbis\" di papa Pio XII, ricavandone il territorio dal vicariato apostolico di San Le\u00f3n del Amazonas (oggi vicariato apostolico di Iquitos).\nIl 3 luglio 1955 lo stesso Papa con la bolla \"Etsi paterna\" ha elevato la prefettura apostolica a vicariato apostolico.\nIl vicariato apostolico \u00e8 affidato all'Ordine dei frati minori della provincia di \"Saint Joseph\" del Canada.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 194.150 persone contava 142.050 battezzati, corrispondenti al 73,2% del totale."}
{"id": "513245", "revid": "110157", "url": "https://it.wikipedia.org/wiki?curid=513245", "title": "Vicariato apostolico di San Ram\u00f3n", "text": "Il vicariato apostolico di San Ram\u00f3n (in latino: \"Vicariatus Apostolicus Sancti Raymundi\") \u00e8 una sede della Chiesa cattolica in Per\u00f9 immediatamente soggetta alla Santa Sede. Nel 2017 contava 370.900 battezzati su 463.890 abitanti. \u00c8 retto dal vescovo Gerardo Antonio \u017derd\u00edn Bukovec, O.F.M.\nTerritorio.\nIl vicariato apostolico comprende la provincia di Chanchamayo nella regione peruviana di Jun\u00edn e parte della provincia di Atalaya nella regione di Ucayali.\nSede del vicariato \u00e8 la citt\u00e0 di San Ram\u00f3n, dove si trova la cattedrale di San Raimondo.\nIl territorio \u00e8 suddiviso in 23 parrocchie.\nStoria.\nIl vicariato apostolico di San Ram\u00f3n \u00e8 stato eretto il 2 marzo 1956 con la bolla \"Cum petierit\" di papa Pio XII, in seguito alla divisione del vicariato apostolico di Ucayali.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 463.890 persone contava 370.900 battezzati, corrispondenti all'80,0% del totale."}
{"id": "513246", "revid": "322321", "url": "https://it.wikipedia.org/wiki?curid=513246", "title": "Diocesi di Sicuani", "text": "La diocesi di Sicuani (in latino: \"Dioecesis Sicuanensis\") \u00e8 una sede della Chiesa cattolica in Per\u00f9 suffraganea dell'arcidiocesi di Cusco. Nel 2020 contava 228.900 battezzati su 256.148 abitanti. \u00c8 retta dal vescovo Pedro Alberto Bustamante L\u00f3pez.\nTerritorio.\nLa diocesi comprende 4 province nella parte meridionale della regione di Cuzco: Canas, Canchis, Chumbivilcas ed Espinar.\nSede vescovile \u00e8 la citt\u00e0 di Sicuani, dove si trovano la cattedrale della Vergine del Carmelo e l'ex cattedrale dell'Immacolata Concezione.\nIl territorio si estende su 19.879\u00a0km\u00b2 ed \u00e8 suddiviso in 32 parrocchie.\nStoria.\nLa prelatura territoriale di Sicuani fu eretta il 10 gennaio 1959 con la bolla \"Universae Ecclesiae\" di papa Giovanni XXIII, ricavandone il territorio dall'arcidiocesi di Cusco.\nIl 29 settembre 2020 la prelatura territoriale \u00e8 stata elevata da papa Francesco al rango di diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 265.148 persone contava 228.900 battezzati, corrispondenti all'86,3% del totale."}
{"id": "513247", "revid": "1543377", "url": "https://it.wikipedia.org/wiki?curid=513247", "title": "Prelatura territoriale di Yauyos", "text": "La prelatura territoriale di Yauyos (in latino: \"Praelatura Territorialis Yauyosensis\") \u00e8 una sede della Chiesa cattolica in Per\u00f9 suffraganea dell'arcidiocesi di Lima. Nel 2019 contava 230.764 battezzati su 270.390 abitanti. \u00c8 retta dal vescovo Ricardo Garc\u00eda Garc\u00eda.\nTerritorio.\nLa prelatura territoriale comprende due province della regione peruviana di Lima: Ca\u00f1ete e Yauyos.\nSede prelatizia \u00e8 la citt\u00e0 di San Vicente de Ca\u00f1ete, dove si trova la cattedrale di San Vincenzo martire.\nIl territorio \u00e8 suddiviso in 22 parrocchie.\nStoria.\nLa prelatura territoriale di Yauyos \u00e8 stata eretta il 12 aprile 1957 con la bolla \"Expostulanti venerabili\" di papa Pio XII, ricavandone il territorio dall'arcidiocesi di Lima. Originariamente comprendeva le provincie civili di Yauyos e di Huarochir\u00ed.\nIl 24 marzo 1962 in virt\u00f9 del decreto \"Ad tutius consulendum\" della Sacra Congregazione Concistoriale acquis\u00ec la provincia civile di Ca\u00f1ete, che era appartenuta fino ad allora all'arcidiocesi di Lima. Contestualmente la sede prelatizia, che in origine era fissata in Matucana, fu stabilita a San Vicente de Ca\u00f1ete.\nIl 19 marzo 1964 fu istituito il seminario minore, dedicato a Nostra Signora della Valle.\nIl 19 marzo 1971 fu istituito il seminario maggiore, dedicato a san Giuseppe.\nIl 6 luglio 2001 ha ceduto quattro parrocchie, corrispondenti alla provincia di Huarochir\u00ed, alla diocesi di Chosica.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 270.390 persone contava 230.764 battezzati, corrispondenti all'85,3% del totale."}
{"id": "513248", "revid": "1123126", "url": "https://it.wikipedia.org/wiki?curid=513248", "title": "Vicariato apostolico di Yurimaguas", "text": "Il vicariato apostolico di Yurimaguas (in latino: \"Vicariatus Apostolicus Yurimagua\u00ebnsis\") \u00e8 una sede della Chiesa cattolica in Per\u00f9 immediatamente soggetta alla Santa Sede. Nel 2017 contava 265.000 battezzati su 394.000 abitanti. \u00c8 retto dal vescovo Jes\u00fas Mar\u00eda Arist\u00edn Seco, C.P.\nTerritorio.\nIl vicariato apostolico comprende le province di Alto Amazonas e Datem del Mara\u00f1\u00f3n nella regione peruviana di Loreto.\nSede del vicariato \u00e8 la citt\u00e0 di Yurimaguas, dove si trova la cattedrale della Madonna della Neve.\nIl territorio \u00e8 suddiviso in 21 parrocchie.\nStoria.\nLa prefettura apostolica di San Gabriel de la Dolorosa del Mara\u00f1\u00f3n fu eretta il 27 febbraio 1921 con il breve \"In sublimi\" di papa Benedetto XV, ricavandone il territorio dal vicariato apostolico di San Le\u00f3n del Amazonas (oggi vicariato apostolico di Iquitos).\nIl 3 giugno 1936 la prefettura apostolica fu elevata a vicariato apostolico con la bolla \"Quo in regionibus\" di papa Pio XI.\nL'11 gennaio 1946 cedette una porzione del suo territorio a vantaggio dell'erezione della prefettura apostolica di San Francisco Javier (oggi vicariato apostolico di Ja\u00e9n in Per\u00f9 o San Francisco Javier).\nIl 10 novembre 1960 ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di persone contava battezzati, corrispondenti al 67,3% del totale."}
{"id": "513251", "revid": "767487", "url": "https://it.wikipedia.org/wiki?curid=513251", "title": "DDP (gruppo musicale)", "text": "I DDP sono un gruppo musicale hip hop italiano formatosi nel 1995 per la conduzione di un programma radiofonico. Il gruppo \u00e8 attualmente composto dagli MC G. Quagliano, G. Soave e Duellz e dal beatmaker e DJ Ill Freddo.\nStoria del gruppo.\nI primi passi nel mondo dell'hip hop sono tra il 1995 ed il 1997 con la pubblicazione di due demo (\"Rapfobia\" e \"Les Jeux Soint Fait\") e con la partecipazione a due compilation di hip hop italiano. Nel 1999 pubblicano \"Strada\", primo album prodotto e distribuito da CD CLUB, contenente featuring di Lyricalz e Onassis dell'Area Cronica. Sempre nel 1999 G.Quagliano partecipa all'album \"Sotto lo stesso effetto\" dei Sottotono e a \"Brava gente - Storie di fine secolo\" dei Lyricalz. Questi lavori portano G.Quagliano ad essere ospite del tour dei Sottotono ed ai DDP ad aprire per loro alcune date quali Verona, Novara e Milano.\nI DDP, dopo aver effettuato diverse presenze a jam e piccoli club. Nel tardo 1999, la band ufficializza il rapporto con l'etichetta Area Cronica, e partecipa al volume 2 e 4 di \"Nel Vortice\" ed alla compilation \"Area Cronica.com\". G. Quagliano partecipa anche all'album \"Rapper Italiano\" di Bassi Maestro.\nNel 2003 i DDP pubblicano il bootleg \"#1\", di buon successo. Nonostante il periodo non felice del rap italiano i DDP riescono a mantenere una discreta presenza sulla scena, partecipando al \"Touch Down 2003\" di Genova a supporto di Busta Flex. Nel 2004 il gruppo entra a far parte della neonata etichetta Minoia Records l'anno successivo \"I Love DDP\", ben recensito dalla stampa di settore.\nG.Quagliano ha inoltre partecipato all'album della promessa del cantante soul italiano SoulDavid ed \u00e8 impegnato nel side project 0131. Nel 2006 infine la band ha partecipato al disco di Carlito \"Gang Bang\".\nSempre nel 2006 inizia su LSD Network il nuovo programma di web radio \"Rap Game\" condotto da G. Soave e Duellz.\nLa Blocco Recordz.\nIl 2007 inizia con la nascita e la concretizzazione del progetto Blocco Recordz. Una vera e propria etichetta che ha come obiettivo quello di scoprire, produrre e promuovere nuove realt\u00e0 artistiche del panorama hip hop italiano. La prima uscita ufficiale della Blocco Recordz \u00e8 il terzo album dei DDP \"Attitudine\" che vede la luce a febbraio 2007, in cui si trovano le collaborazioni di Inoki, Bassi Maestro, Santo Trafficante, MDT, Uzi Junker e Morfa. Il disco viene accolto bene dalla critica di settore e riscuote un buon successo di pubblico che porta i DDP a partire con il loro \"Attitudine Tour\" dal mese di marzo toccando diversi clubs in varie parti d'Italia.\nNei primi mesi del 2007 Ill Freddo produce una traccia musicale come soundtrack per il progetto cinematografico worldwide di Pirelli. La base diventa la web soundtrack del nuovo film che vede come protagonista Uma Thurman e come regista Kathryn Bigelow (regista di \"Strange Days\"). Il team Blocco Recordz si arricchisce della presenza di MDT (Coliche e Nak Spumanti) da Milano, Parabellum (Uzi Junker, Lil Pin, Mistacabo e Kennedy) da Cagliari, Zanna Mr Airforce da Milano, Gabba da Firenze e D.A.F.A. aka Kilkenny (ex Lyricalz) da Novara, Emis Killa da Vimercate (MI).\nGli anni successivi sono una sequenza di traguardi, soprattutto grazie al forte riscontro ottenuto da Emis Killa, che si posiziona ai vertici delle classifiche con il suo album, tutta la crew ne raccoglie i frutti anche in seguito al tour, che porta la squadra in giro per l'Italia."}
{"id": "513252", "revid": "287204", "url": "https://it.wikipedia.org/wiki?curid=513252", "title": "Internazionale delle federazioni anarchiche", "text": "L'Internazionale delle federazioni anarchiche (IFA) o in inglese International of Anarchist Federations (IAF) o in francese Internationale des f\u00e9d\u00e9rations anarchistes (IFA), \u00e8 stata fondata nel congresso internazionale anarchico di Carrara del 1968, a partire dalla tre federazioni, gi\u00e0 esistenti, di Francia, Italia e Spagna, nonch\u00e9 della federazione bulgara che era allora in esilio in Francia.\nL'IAF collabora con altre associazioni anarchiche, come la International Workers Association (IWA-AIT) un'associazione internazionale dei sindacati anarchici.\nI principi su cui l'IAF lavora sono il federalismo, l'autorganizzazione e l'aiuto reciproco. Per curare il coordinamento e la comunicazione all'interno dell'IFA, vi \u00e8 un segretariato internazionale, che ruota in maniera informale tra le varie federazioni nazionali (al momento \u00e8 il gruppo inglese).\nMolte federazioni curano una pubblicazione periodica e la Federazione anarchica di Parigi dispone anche di una sua propria radio storica: Radio Libertaire, mentre la Federazione anarchica iberica di Valencia ha Radio Klara 104.4 FM.\nIn Italia, Radio 2000 Blackout trasmette \"Anarres\" programma della Federazione anarchica torinese."}
{"id": "513253", "revid": "729019", "url": "https://it.wikipedia.org/wiki?curid=513253", "title": "Zuppa gallurese", "text": "La zuppa gallurese o \"suppa cuata\", \u00e8 un piatto tipico della Gallura - subregione storica e geografica del nord Sardegna - ma \u00e8 diffusa anche in altre zone dell'isola.\nSi prepara predisponendo in una teglia vari strati di pane raffermo che viene inumidito con brodo di carne di ovino - eventualmente insaporito con carne di Bovino - e arricchito con formaggio vaccino grattugiato, in scaglie, oppure fatto a fette e disposto fra gli strati di pane. A discrezione pu\u00f2 essere usato del pecorino stagionato. Possono essere aggiunti vari odori quali menta, prezzemolo, cannella, noce moscata, e altre erbette aromatiche. La cottura avviene in forno.\n\u00c8 possibile gustare questo piatto in varie interpretazioni locali compresa le varianti nelle quali al posto del pane raffermo si utilizzano la \"spianata\" o il pane carasau. \nNonostante in passato fosse definito \"piatto dei poveri\" per la semplicit\u00e0 degli ingredienti, \u00e8 il piatto principe delle tavole dei galluresi, sia per le classi agiate che per quelle meno abbienti e infatti \u00e8 da sempre considerato il \"primo\" per antonomasia in occasioni importanti come le festivit\u00e0 principali e soprattutto \"a li coi\", i pranzi nuziali della Gallura."}
{"id": "513254", "revid": "6923", "url": "https://it.wikipedia.org/wiki?curid=513254", "title": "Citro\u00ebn Xantia", "text": "La Xantia \u00e8 una autovettura di fascia medio-alta (segmento D) prodotta dalla Casa francese Citro\u00ebn tra il 1993 ed il 2002.\nStoria.\nGenesi della vettura.\nIl progetto \"X1\", volto alla realizzazione di una nuova vettura destinata a sostituire la Citro\u00ebn BX, venne avviato nel 1987. L'allora esponente della fascia medio-alta nel listino Citro\u00ebn, nonostante fosse in listino dal 1982 (e perci\u00f2 non era ancora un modello vecchio, sebbene non pi\u00f9 freschissimo), era caratterizzata da una linea particolare, che non poteva trovare i consensi di tutti e non avrebbe potuto reggere a lungo le pressioni di una concorrenza sempre pi\u00f9 agguerrita.\nLe specifiche imponevano una vettura sicuramente pi\u00f9 moderna, ma anche pi\u00f9 grande e spaziosa, dalla linea signorile, elegante, e nel contempo intrisa di una certa dose di sportivit\u00e0 che distaccasse la nuova vettura dalla produzione precedente.\nLa stampa specializzata cominci\u00f2 a pubblicare i primi disegni di come avrebbe potuto essere la nuova vettura, comprese anche alcune ipotetiche evoluzioni con carrozzeria coup\u00e9, queste ultime cadute di fatto nel dimenticatoio poco tempo dopo il lancio della vettura. Erano nate anche alcune congetture sulla denominazione del nuovo modello: da una parte c'era chi diceva che la vettura avrebbe ripreso la linea delle denominazioni delle Citro\u00ebn pi\u00f9 recenti (lettera alfabetica + X), e che quindi si sarebbe chiamata \"DX\". Dall'altra parte si diceva invece che la vettura avrebbe mantenuto il nome del progetto, \"X1\", dando cos\u00ec vita ad un nuovo filone di denominazioni. Nel frattempo, i primi prototipi furono testati su strada alla fine dell'estate 1992.\nLe prime foto ufficiali della nuova Citro\u00ebn furono diffuse alla fine del 1992, assieme alla denominazione definitiva: \"Xantia\".\nDebutto.\nLa presentazione ufficiale della vettura avvenne invece nel marzo 1993 al Salone di Ginevra: la \"Xantia\" fu introdotta per sostituire la BX, ma di fatto andava a posizionarsi pi\u00f9 in alto rispetto alla sua progenitrice.\nLinea ed interni.\nLa Xantia fece tesoro delle critiche mosse alla Citro\u00ebn ZX, presentata 4 anni prima e criticata per il suo essere eccessivamente convenzionale e troppo poco \"Citro\u00ebn\". La casa del double chevron decise quindi che la nuova auto del segmento D dovesse in qualche modo riflettere ancora il carattere forte della casa in campo stilistico e non solo.\nIl corpo vettura, disegnato da Bertone insieme al Centro stile Citroen, era caratterizzato da una linea pi\u00f9 convenzionale rispetto a quella di alcune sue antenate.\nL'impostazione generale della carrozzeria era quella di una berlina a due volumi e mezzo, in contrasto con le carrozzerie a due volumi della precedente BX e dell'allora recente ammiraglia, la Citro\u00ebn XM. Dai caratteri stilistici di quest'ultima, comunque, la Xantia attingeva a piene mani, specie per quanto riguarda lo styling del frontale, decisamente affilato come quello della \"sorella maggiore\", e dotato di sottili gruppi ottici di forma rettangolare. La calandra era praticamente costituita da un elemento rettangolare in tinta con la carrozzeria e sottolineato da due feritoie trasversali. Il logo della Casa era situato sopra la calandra, all'estremit\u00e0 anteriore del cofano motore, ed in posizione centrale, al contrario della XM, che in quegli anni lo portava ancora su un lato della calandra.\nLa vista laterale evidenziava l'andamento a cuneo del corpo vettura, dotato di una coda corta e tronca che rende dinamico e sportiveggiante la vista d'insieme. Gli anni novanta sono il decennio in cui le Citro\u00ebn tendono a staccarsi da alcuni stilemi del passato. Ecco che anche la Xantia perde le semicarenature ai passaruota posteriori, un processo di attualizzazione cominciato, sia pur parzialmente, gi\u00e0 dalla ZX e la XM.\nLa coda, tronca e piuttosto alta, contribuisce a dare alla vettura una forte connotazione sportiva. I fari posteriori sono grandi e rettangolari. Il portellone posteriore di quest'ultima versione era disegnato in modo da non appesantire eccessivamente la dinamica linea della berlina, e in modo da garantire nello stesso tempo un'ottimale capacit\u00e0 di carico.\nL'abitacolo \u00e8 caratterizzato da soluzioni piuttosto sobrie, eccezion fatta per il volante bi-razza e per il cruscotto che sul lato passeggero \u00e8 stato sagomato in modo da costituire un vano portaoggetti, ma dotato anche di una particolare barra trasversale che funge sia da maniglia per il passeggero stesso, sia per impedire la caduta degli oggetti riposti nell'apposito vano.\nIl vano bagagli, che normalmente poteva garantire una capacit\u00e0 massima di 480 litri, poteva arrivare ad una capienza massima di 878 litri abbattendo lo schienale posteriore.\nStruttura, meccanica e motori.\nLa \"Xantia\" nasceva su un pianale completamente nuovo e destinato in futuro a fare da base anche per la Peugeot 406, che con la Xantia condivideva gran parte della meccanica, ad eccezione delle sospensioni, che nella \"Xantia\" sono molto pi\u00f9 innovative. Va detto che quando si parla di Citro\u00ebn di fascia alta o medio-alta \u00e8 inevitabile parlare anche delle sospensioni idropneumatiche, una soluzione oramai risalente alla met\u00e0 degli anni cinquanta (quando venne lanciata la DS). La \"Xantia\" non faceva eccezione e, se nelle versioni di base montava appunto le classiche sospensioni idropneumatiche derivate da quelle gi\u00e0 presenti a suo tempo sulla BX, le versioni pi\u00f9 ricche montavano invece un'evoluzione del sistema \"Idrattiva\" che aveva esordito alcuni anni prima sulla XM. Tale sistema, che sulla \"Xantia\" prende il nome di \"Idrattiva II\", oltre a fungere da stabilizzatore ottimale dell'assetto come nell'ammiraglia di Casa (grazie ai numerosi sensori che rilevano l'angolo di sterzata, l'inclinazione dell'auto e la sua velocit\u00e0), fungeva anche da antirollio, contrastando la tendenza della vettura a coricarsi di lato durante le curve, ed anzi in alcuni casi costringendola ad inclinarsi nel senso della curva percorsa anzich\u00e9 in senso opposto. Il sistema \"Hydractive 2\", gestito elettronicamente da un'apposita centralina, andava ad interagire con un avantreno dal classico schema MacPherson ed un retrotreno con bracci longitudinali, quest'ultimo progettato e realizzato in modo tale da fornire un leggero effetto autosterzante.\nL'impianto frenante era a dischi sulle quattro ruote: i dischi anteriori erano anche autoventilanti. Il dispositivo ABS era di serie solo nelle versioni pi\u00f9 ricche, mentre era ottenibile come optional nelle versioni di base.\nLo sterzo era a cremagliera con servoassistenza idraulica.\nAl suo esordio, la \"Xantia\" era disponibile solo con tre motori a benzina, tutti appartenenti alla famiglia XU:\nTutte le motorizzazioni erano accoppiate ad un cambio manuale a 5 marce, ma in alternativa, come optional, era possibile avere un cambio automatico a 4 rapporti. Quest'ultimo era un cambio automatico \"intelligente\" in grado di interagire con il propulsore e la centralina e di adattarsi allo stile di guida del conducente.\nAllestimenti e dotazioni.\nI livelli di allestimento iniziali erano due: \"SX\" e \"VSX\". Il primo, quello meno ricco, era abbinato a tutte le motorizzazioni monoalbero e prevedeva di serie il ricircolo dell'aria, la chiusura centralizzata, i retrovisori esterni elettrici, il sedile posteriore sdoppiabile, le sospensioni posteriori livellanti (con controllo manuale dell'altezza da terra del retrotreno), i vetri elettrici ed il volante regolabile.\nL'allestimento \"VSX\", invece, era abbinato inizialmente alle due motorizzazioni da due litri (8v e 16v) e non prevedeva le sospensioni posteriori autolivellanti, ma in compenso offriva, oltre a quanto gi\u00e0 previsto sulla versione \"SX\", anche l'ABS, i vetri elettrici posteriori, il climatizzatore (solo sulla 16v) e le sospensioni \"Idrattiva II\".\nEra presente inoltre una lista di optional variabile a seconda delle versioni, ma che in generale, per tutte le versioni prevedeva tra l'altro il tettuccio apribile e nelle versioni meno ricche anche l'ABS ed il climatizzatore.\nEvoluzione.\nLe consegne dei primi esemplari di \"Xantia\" in Francia risalgono a pochi giorni dopo la presentazione ufficiale, sempre nel marzo del 1993, mentre il mese successivo la vettura cominci\u00f2 ad essere commercializzata anche in Italia.\nLa Xantia riscosse subito un buon successo di vendite, poich\u00e9 rimase comunque fuori dalle righe rispetto alle varie Ford Mondeo e Opel Vectra, sue principali avversarie, e grazie alla sua ricchezza di stile che coniugava eleganza e sportivit\u00e0. Nel corso del 1993, la gamma si ampli\u00f2 con l'arrivo delle prime versioni diesel: accanto al 1.9 XUD9 aspirato da 71\u00a0CV venne introdotto anche la versione sovralimentata mediante turbocompressore, che in questo caso arrivava a sviluppare 92 CV. Nello stesso periodo, venne introdotta anche la versione di base, equipaggiata con il 1.6 XU5 da 89 CV. In concomitanza con il lancio di questa versione e delle versioni a gasolio, venne introdotto anche un quarto livello di allestimento, pi\u00f9 semplificato e denominato semplicemente \"X\". Tale livello di allestimento era riservato alla versione 1.6 ed alla 1.9 diesel.\nIl 1994 vide la nascita della versione Activa, un vero e proprio livello di allestimento caratterizzato da una nuova evoluzione del sistema di sospensioni \"Idrattiva II\", che consentiva alla vettura di affrontare le curve riducendo ulteriormente il rollio, grazie anche all'utilizzo di barre antirollio di maggior diametro e di martinetti idraulici supplementari.\nNel Luglio del 1994, invece, la Xantia venne sottoposta ad un leggerissimo lifting estetico: la calandra venne leggermente ridisegnata, mentre il double chevron pass\u00f2 dall'estremit\u00e0 anteriore del cofano motore alla calandra stessa. Internamente, la Xantia del 1995 \u00e8 riconoscibile per il volante, non pi\u00f9 a due razze ma a quattro. Contemporaneamente, la gamma si arricch\u00ec della Xantia Break, ossia la versione Station wagon, anch'essa destinata a divenire molto apprezzata per le sue ottime capacit\u00e0 di carico. Altre novit\u00e0 nella gamma riguardarono l'arrivo del 2.1 turbodiesel della famiglia XUD, caratterizzato dalla distribuzione a tre valvole per cilindro e della potenza di 109 CV. Altre novit\u00e0 riguardavano le versioni 2 litri a benzina: il 2 litri aspirato da 152\u00a0CV venne tolto di produzione, sostituito da un 2 litri turbo con turbocompressore a bassa pressione ed in grado di erogare 150 CV. Il 2 litri monoalbero da 121\u00a0CV venne invece confinato alle sole versioni con cambio automatico, mentre quelle a cambio manuale furono equipaggiate con una versione depotenziata del precedente 2 litri bialbero, che in questo caso arrivava ad erogare 132 CV. Sempre in occasione del rinnovamento della gamma, venne introdotto anche un 1.8 bialbero da 110 CV. Tale motore era previsto solo sulle Xantia berlina con cambio manuale. Le berline 1.8 con cambio automatico e le Break 1.8 (con cambio manuale o automatico) montavano ancora il 1.8 monoalbero da 101 CV.\nNel 1996, venne tolto di produzione il 1.9 diesel aspirato: in alcuni mercati, tra cui quello francese, la \"Xantia 1.9 D\" venne sostituita dalla \"Xantia 1.9 SD\", in pratica un 1.9 turbodiesel con turbocompressore a bassa pressione. Questa versione non venne mai commercializzata in Italia. Nello stesso anno, il 1.9 TD da 92\u00a0CV venne rivisto nell'elettronica e la potenza ebbe una leggera flessione, portandosi a 90 CV.\nAll'inizio del 1997, la \"Xantia\" venne proposta anche con il nuovo motore V6 da 3 litri. Realizzato in collaborazione con Renault, questo motore erogava 194\u00a0CV di potenza massima. La \"Xantia 3.0 V6\" venne inizialmente proposta solo su alcuni mercati, tra cui non figurava quello italiano, ed era disponibile nei livelli di allestimento \"Activa\" ed \"Exclusive\". Quest'ultimo, che nel frattempo aveva rimpiazzato il livello \"VSX\", era abbinato al cambio automatico a 4 rapporti, mentre la versione \"Activa\" montava il classico manuale a 5 marce. Lo stesso anno, nella versione di base, il motore da 1.6 litri venne sostituito da un 1.8 monoalbero depotenziato a 90 CV. Tale versione venne sempre proposta unicamente in allestimento \"X\". \nPer quanto riguarda la sicurezza automobilistica la Xantia \u00e8 stata tra le prime vetture sottoposte all'appena nato crash test dell'EuroNCAP e ha raggiunto, nel 1997 il punteggio di 1.5 stelle.\nAlla fine del 1997, arriv\u00f2 il restyling di mezza et\u00e0: i gruppi ottici anteriori vennero ridisegnati ed assunsero un profilo pi\u00f9 smussato; anche il paraurti anteriore fu ridisegnato, mentre i fari posteriori ebbero nuove plastiche colorate diversamente. Per quanto riguarda le motorizzazioni, vennero tolti di produzione i due motori monoalbero a benzina (1.8 da 90\u00a0CV e 2 litri da 121 CV). Gli allestimenti vennero modificati: l'allestimento \"X\" spar\u00ec dal listino, mentre il \"VSX\" venne sostituito dall'allestimento \"Exclusive\". All'allestimento \"SX\" venne affiancato l'allestimento \"SX Plus\".\nNel 1998, il V6 da 3 litri giunse anche in Italia, mentre il 1.8 16v venne proposto anche con cambio automatico. Alla fine dello stesso anno, si ebbe una delle novit\u00e0 pi\u00f9 grandi, consistente nell'arrivo del propulsore turbodiesel HDi da 2 litri con tecnologia common rail e con potenza di 109 CV. Tale motore and\u00f2 a sostituire il 2.1 litri XUD11 con precamera utilizzato fino a quel momento.\nNel 1999, in occasione degli 80 anni della Casa francese, la Xantia fu proposta anche nell'allestimento \"Millesime\", previsto in abbinamento con i motori 1.8 16v e 2.0 HDI. Quest'ultima motorizzazione, tra l'altro, venne proposta nel corso del 1999 anche nella versione senza intercooler, e quindi con potenza ridotta a 90 CV, la quale affianc\u00f2 ed in seguito sostitu\u00ec il vecchio 1.9 TD di eguale potenza. Quest'ultimo motore venne invece mantenuto nelle versioni con cambio automatico.\nAgli inizi del 2001 la Xantia berlina fu tolta dai listini italiani per lasciare il posto alla Citro\u00ebn C5, la sua erede. Ma in alcuni mercati, come quello francese, la Xantia continu\u00f2 ad essere prodotta, sebbene con una gamma molto semplificata, e comprendente il 2 litri a gasolio (sia da 90 che da 109 CV) ed il 1.8 16v da 112 CV. L'anno successivo, dalla maggior parte dei mercati europei fu tolta di produzione anche la versione \"Break\". In Francia, la \"Xantia\" continu\u00f2 ad essere prodotta fino all'ottobre del 2002.\nLa Xantia Break.\nLa \"Xantia Break\" venne presentata nel 1995 al Salone di Francoforte. La carrozzeria da station wagon fu realizzata dal Centro Stile della Casa francese in collaborazione con la Heuliez, una nota firma dello styling automobilistico.\nAnteriormente, la \"Xantia Break\" non presentava numerose differenze rispetto alla berlina da cui derivava. La fiancata, invece, mostrava gi\u00e0 diverse novit\u00e0: a parte la zona posteriore ridisegnata ed allungata per avere una bagagliaio di dimensioni generose (la \"Break\" era pi\u00f9 lunga di 22 cm rispetto alla berlina), era degno di nota l'andamento della linea di cintura, che nella zona posteriore si flette verso l'alto, in modo da rendere pi\u00f9 slanciata la vista laterale. La coda, opportunamente ridisegnata, dava la possibilit\u00e0 di avere un vano bagagli all'altezza del tipo di vettura. La capienza, con la vettura in configurazione standard a 5 posti, era di 512 litri, che potevano salire a ben 1.690 abbattendo lo schienale. Quest'ultimo era interfacciato con una spia luminosa che avvertiva in caso di imperfetto ancoraggio.\nAl suo esordio, la \"Xantia Break\" era disponibile nelle seguenti motorizzazioni:\nNon erano quindi presenti alcune motorizzazioni gi\u00e0 previste per Xantia berlina, come il 1.6 da 90 CV, il 2 litri turbo da 150\u00a0CV ed il 2.1 turbodiesel da 109 CV. Le ultime due vennero comprese nella gamma della \"Xantia Break\" a partire dal 1997. Il restyling avvenuto alla fine di quell'anno interess\u00f2 ovviamente anche la \"Break\".\nNel 1998, il 1.8 16v fino a quel momento riservato alla \"Xantia\" berlina venne montato anche sulla \"Break\". Dal 1999, la \"Break\" and\u00f2 di pari passo con le evoluzioni della gamma della berlina e fu prodotta anche inversione V6 3.0.\nIn Italia, la Break venne tolta di produzione nell'estate 2001, sostituita dalla \"C5 Break\".\nRiepilogo caratteristiche.\nDi seguito vengono riassunte le caratteristiche delle varie versioni previste per la gamma \"Xantia\". I prezzi, espressi in lire, si riferiscono al livello di allestimento pi\u00f9 basso ed al momento del debutto in Italia. Anche il periodo di produzione fa riferimento al mercato italiano: le versioni prodotte in Francia fino al 2002 vengono segnalate con una nota in fondo alla tabella."}
{"id": "513255", "revid": "1123126", "url": "https://it.wikipedia.org/wiki?curid=513255", "title": "Vicariato apostolico di Ja\u00e9n in Per\u00f9 o San Francisco Javier", "text": "Il vicariato apostolico di Ja\u00e9n in Per\u00f9 o di San Francisco Javier (in latino: \"Vicariatus Apostolicus Giennensis in Peruvia seu Sancti Francisci Xaverii\") \u00e8 una sede della Chiesa cattolica in Per\u00f9 immediatamente soggetta alla Santa Sede. Nel 2017 contava 469.980 battezzati su 561.950 abitanti. \u00c8 retto dal vescovo Gilberto Alfredo Vizcarra Mori, S.I.\nTerritorio.\nIl vicariato apostolico comprende le province di Ja\u00e9n e San Ignacio nella regione peruviana di Cajamarca e le province di Bagua e Condorcanqui nella regione di Amazonas.\nSede del vicariato \u00e8 la citt\u00e0 di Ja\u00e9n, dove si trova la cattedrale di Nostro Signore di Huamantanga.\nIl territorio \u00e8 suddiviso in 18 parrocchie.\nStoria.\nLa prefettura apostolica di San Francisco Javier fu eretta l'11 gennaio 1946 con la bolla \"In Orbis Catholici\" di papa Pio XII, ricavandone il territorio dalle diocesi di Cajamarca e di Chachapoyas e dal vicariato apostolico di San Gabriel de la Dolorosa del Mara\u00f1\u00f3n (oggi vicariato apostolico di Yurimaguas).\nIl 23 gennaio 1953 la prefettura si ampli\u00f2 incorporando parte della provincia di Ja\u00e9n, che era appartenuta alla diocesi di Cajamarca.\nL'8 giugno 1971 la prefettura apostolica fu elevata a vicariato apostolico con la bolla \"Cum die undecimo\" di papa Paolo VI.\nIl 22 novembre 1980 ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 561.950 persone contava 469.980 battezzati, corrispondenti all'83,6% del totale."}
{"id": "513256", "revid": "42020", "url": "https://it.wikipedia.org/wiki?curid=513256", "title": "Mansone di Amalfi", "text": ""}
{"id": "513257", "revid": "198277", "url": "https://it.wikipedia.org/wiki?curid=513257", "title": "Associazione Sportiva Roma 1987-1988", "text": "Questa voce raccoglie le informazioni riguardanti lAssociazione Sportiva Roma nelle competizioni ufficiali della stagione 1987-1988.\nStagione.\nCon il ritorno in panchina di Nils Liedholm, nell'estate del 1987 arrivano a Roma, fra gli altri, il tedesco Rudi V\u00f6ller e l'ex laziale Lionello Manfredonia; l'acquisto di questo ultimo provoca una spaccatura all'interno del gruppo storico dei tifosi giallorossi, il \"Commando Ultr\u00e0 Curva Sud\", che si divide in due fazioni, il CUCS Gruppo Anti Manfredonia che racchiude la quasi totalit\u00e0 della \"vecchia guardia\", e il \"Vecchio CUCS\". \u00c8 l'ultimo anno per Zbigniew Boniek e, soprattutto, una \"bandiera\" quale Roberto Pruzzo ormai relegato al ruolo di riserva. La compagine giallorossa svolge una stagione positiva che si conclude con il terzo posto in classifica, raggiungendo la qualificazione alla Coppa UEFA.\nMaglie e sponsor.\nLo sponsor tecnico \u00e8 NR, lo sponsor ufficiale \u00e8 Barilla. La prima divisa \u00e8 costituita da maglia rossa con colletto a polo giallo, pantaloncini rossi e calzettoni rossi bordati di giallo. In trasferta i Lupi usano una maglia bianca con colletto a polo rosso, pantaloncini bianchi, calzettoni bianchi bordati di rosso. I portieri usano una divisa costituita pantaloncini e calzettoni neri abbinati a maglie con colletto a polo grigie e gialle con maniche e decorazioni nere.\nOrganigramma societario.\nDi seguito l'organigramma societario.\nArea direttiva\nArea tecnica\nArea sanitaria\nRosa.\nDi seguito la rosa.&lt;ref name=\"Rosa AS Roma - Saison 87/88\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDi seguito le statistiche dei giocatori."}
{"id": "513259", "revid": "1318658", "url": "https://it.wikipedia.org/wiki?curid=513259", "title": "Arrondissement di Troyes", "text": "L\"arrondissement\" di Troyes \u00e8 un \"arrondissement\" dipartimentale della Francia situato nel dipartimento dell'Aube, nella regione Grand Est.\nStoria.\nFu creato nel 1800 sulla base dei preesistenti distretti. Nel 1926 vi furono integrati gli arrondissement soppressi di Arcis-sur-Aube e di Bar-sur-Seine.\nComposizione.\nL\"arrondissement\" \u00e8 composto da 247 comuni raggruppati in 22 cantoni:"}
{"id": "513264", "revid": "110157", "url": "https://it.wikipedia.org/wiki?curid=513264", "title": "Messancy", "text": "Messancy (in lussemburghese \"Miezeg\", in tedesco \"Metzig\", in vallone \"Messanceye\") \u00e8 un comune sito in Vallonia, la regione francofona del Belgio, presso il confine con il Granducato di Lussemburgo e con la Francia. Esso fa parte del distretto di Arlon, nella provincia del Lussemburgo belga.\nIl comune.\nIl comune di Messancy si estende su una superficie di 5.243 ettari, di cui 800 ettari di boschi comunali, e comprende i seguenti paesi:\nStoria.\nIl comune di Messancy fu fondato negli anni tra il 1276 e il 1280, e dipendeva allora dalla castellania di Longwy.\nNel 1802, la sede della Giustizia di pace del Cantone \u00e8 trasferita da Bascharage a Messancy.\nFino al 1822, il comune comprende i borghi di Differt, Guerlange, Longeau e Messancy. Nel 1825, il titolo di sindaco viene sostituito da quello di borgomastro; vengono aggiunti i borghi di S\u00e9lange e Turpange, ma nel 1876 S\u00e9lange ridiventa comune autonomo.\nIn seguito all'unione dei comuni nel 1977, il comune di Messancy comprende a tutt'oggi i borghi di B\u00e9bange, Buvange, Differt, Guelff, Habegy, Hondelange, Longeau, Messancy, S\u00e9lange, Turpange e Wolkrange.\nIl 26 ottobre 1993, Messancy adotta il proprio blasone."}
{"id": "513268", "revid": "486946", "url": "https://it.wikipedia.org/wiki?curid=513268", "title": "U.S. Marines", "text": ""}
{"id": "513269", "revid": "767487", "url": "https://it.wikipedia.org/wiki?curid=513269", "title": "Kamasutra (film)", "text": "Kamasutra (\"Kama Sutra: A Tale of Love\") \u00e8 un film del 1996 diretto e prodotto da Mira Nair.\nTrama.\nIndia, XVI secolo. Maya e Tara sono l'una una serva e l'altra una principessa. Le due ragazze, che sono cresciute insieme, sono legate da una profonda amicizia: la prima ha un temperamento pi\u00f9 ribelle, ma \u00e8 dotata di un grande fascino che attira gli sguardi degli uomini a s\u00e9, la seconda \u00e8 pi\u00f9 timida ed impacciata, e ci\u00f2 la mette in ombra della propria serva.\nTara si sposa con il principe Raj Singh, prossimo erede al trono nonch\u00e9 uomo donnaiolo e superficiale che nota subito Maya e rimane colpito dalla sua bellezza. Tara, risentita per quegli sguardi, insulta Maya sputandole in volto. Maya rimane molto ferita da questo gesto e decide di vendicarsi seducendo per una notte Raj, poi questi parte con la moglie Tara, e Maya abbandona il palazzo dov'\u00e8 cresciuta, ormai compromessa nella reputazione. Conosce per\u00f2 un giovane scultore del Re, Jai Kumar, che le presenta una donna, Rasa Devi, ex cortigiana del Re ed insegnante del Kamasutra, l'arte di amare e di intrattenere gli uomini. Rasa Devi ospiter\u00e0 Maya nella propria casa dove le dar\u00e0 lezioni insieme ad altre fanciulle.\nIntanto Maya si innamora di Jai, che ha trovato in lei la propria musa ispiratrice ma \u00e8 allo stesso tempo spaventato dai propri sentimenti per lei: cos\u00ec, quando la fanciulla si concede a lui per amore, il loro rapporto cambier\u00e0 e Jai decide di rifiutarla come moglie e amante. Maya, seppur molto addolorata, diventer\u00e0 la cortigiana pi\u00f9 desiderata dal Re Raj, ma anche la pi\u00f9 odiata da sua moglie Tara. Jai, intanto, resosi conto del proprio amore per Maya dovr\u00e0 convivere con una nuova difficile realt\u00e0...\nRiferimenti ad altre opere.\nLa sequenza dei titoli di testa \u00e8 ispirata al racconto \"Hand Me Downs\" di Wajida Tabassum."}
{"id": "513273", "revid": "181699", "url": "https://it.wikipedia.org/wiki?curid=513273", "title": "Maria Elisabetta di Savoia-Carignano", "text": "Biografia.\nInfanzia.\nMaria Elisabetta di Savoia era figlia del Principe di Carignano Carlo Emanuele di Savoia-Carignano, e della principessa consorte Maria Cristina di Sassonia, figlia del duca di Curlandia.\nQuattro mesi dopo la sua nascita, il 16 agosto, suo padre mor\u00ec in un carcere della Repubblica francese. La vedova, Maria Cristina, visse alla corte reale di Dresda, a Parigi e a Ginevra. Il principe Carlo Alberto, suo fratello, ricevette il grado di ufficiale dell'esercito di Napoleone. Nel 1810 la principessa Maria Cristina spos\u00f2 Joseph Maximilien Thibaut de Montl\u00e9art, che venne elevato al rango di principe dall'imperatore. \nDopo la caduta di Napoleone, il Congresso di Vienna riconobbe Carlo Alberto come futuro erede al trono del Regno di Sardegna, il quale nel 1817, torn\u00f2 in Piemonte, e spos\u00f2 l'arciduchessa Maria Teresa d'Asburgo-Lorena, figlia di Ferdinando III, granduca di Toscana.\nMatrimonio.\nMaria Elisabetta spos\u00f2 il 28 maggio 1820, a Praga, l'arciduca d'Austria Ranieri Giuseppe d'Asburgo-Lorena, vicer\u00e9 del Lombardo-Veneto.\nCorte vicereale di Milano.\nLa corte di Milano non prevedeva una responsabilit\u00e0 amministrativa, ma per lo pi\u00f9 dei doveri cerimoniali.\nNel 1831 il fratello di Elisabetta, Carlo Alberto, divenne re di Sardegna. Gli Asburgo cercarono di rafforzare i rapporti con entrambe le parti e, nel 1842, la figlia maggiore dell'arciduca Ranieri, l'arciduchessa Maria Adelaide, spos\u00f2 il principe ereditario Vittorio Emanuele, figlio di Carlo Alberto.\nIl mandato dell'arciduca Ranieri si concluse nel 1848 in occasione dei movimenti rivoluzionari. Nel gennaio del 1848 il vicer\u00e9 insieme alla moglie si recarono a Vienna. Il 15 marzo 1848, Carlo Alberto dichiar\u00f2 guerra all'Austria. Il 18 marzo Milano insorse contro il maresciallo Radetzky, che venne nominato governatore militare, portando alla vittoria l'esercito imperiale e sconfiggendo l'esercito Sardo nella prima guerra d'indipendenza italiana.\nMorte.\nL'arciduca Ranieri mor\u00ec nel gennaio 1853. Maria Elisabetta gli sopravvisse tre anni e mor\u00ec il giorno di natale, il 25 dicembre 1856, di tubercolosi. Venne sepolta nella cattedrale di Bolzano, dove fu sepolto anche suo marito tre anni prima.\nDiscendenza.\nMaria Elisabetta e Ranieri Giuseppe d'Asburgo-Lorena ebbero otto figli:"}
{"id": "513274", "revid": "827882", "url": "https://it.wikipedia.org/wiki?curid=513274", "title": "Attack of the Weirdos", "text": "Attack of the Weirdos \u00e8 un EP registrato dal rapper di Detroit Bizarre nel 1997. Le tracce furono prodotte dai produttori e DJ locali di Detroit, compresi DJ Head \u2014 che fu DJ dei D12 in quel tempo \u2014, Mad Chemist, Hush (di Da Ruckus), DJ Lenn Swann e Jay Dee degli Slum Village.\nL'EP fece guadagnare a Bizarre il titolo di \"Inner City Flava of the Year\" nel 1998."}
{"id": "513275", "revid": "2208340", "url": "https://it.wikipedia.org/wiki?curid=513275", "title": "Santuario di Nikko", "text": " \u00e8 un santuario shintoista dedicato a Tokugawa Ieyasu, il fondatore dello shogunato Tokugawa, ultimo shogunato del Giappone. Costruito in origine nel 1617, durante il periodo Edo, mentre il figlio di Ieyasu, Hidetada, era shogun, fu ampliato ai tempi del terzo shogun, Iemitsu. Il santuario \u00e8 nella citt\u00e0 di Nikk\u014d nella prefettura di Tochigi nel nord della regione di Kant\u014d sull'isola di Honsh\u016b ed \u00e8 un Patrimonio dell'umanit\u00e0 dell'UNESCO. Nel santuario sono anche conservati i resti di Ieyasu.\nStoria.\nNel periodo Edo, lo shogunato Tokugawa organizzava processioni da Edo al santuario di Nikko. Gli annuali festival del santuario, in primavera e autunno, derivano da questa antica usanza e sono conosciuti con il nome di \"Processioni di mille guerrieri\".\nIl santuario fu probabilmente visitato dal fisico statunitense Richard Feynman, che utilizz\u00f2 uno dei portali come esempio di simmetria quasi perfetta come conclusione della prima parte delle sue celebri lezioni di fisica (1963). Feynman descrive il santuario di Nikko come un'opera \"quasi\" simmetrica, esattamente come l'intero edificio della fisica.\nArchitettura.\nCinque strutture del santuario di Nikko, due spade conservate nel santuario e altri oggetti, sono classificate come Tesoro nazionale del Giappone e come importanti propriet\u00e0 culturali. Famose costruzioni appartenenti al santuario includono lo Yomei-mon, un portale conosciuto anche come \"Higurashi-no-mon\". Bassorilievi e colori sgargianti decorano la superficie delle facciate del portale. \nUn'altra entrata \u00e8 il Kara-mon, cos\u00ec chiamato per le decorazioni in stile cinese, colorate di bianco. Una scultura raffigurante un gatto che dorme si dice sia opera di Hidari Jingor\u014d.\nLa scuderia dei cavalli sacri del santuario presenta una decorazione raffigurante le tre scimmie sagge (in giapponese \u4e09\u733f, \"sanzaru\", oppure \u4e09\u5339 \u306e\u733f, \"sanbiki no saru\"), chiamate \"Mizaru\" (\u898b\u733f, ossia \"non vedere il male\"), \"Kikazaru\" (\u805e\u304b\u733f, \"non ascoltare il male\") e \"Iwazaru\" (\u8a00\u308f\u733f, \"non parlare del male\"), simbolo tradizionale della cultura giapponese. Centinaia di gradini di pietra guidano attraverso la foresta di cryptomeriae dov'\u00e8 situato il santuario con la sepoltura Ieyasu. Un torii in cima alla scalinata mostra scritture attribuite all'imperatore Go-Mizunoo. Un'urna di bronzo contiene i resti di Tokugawa Ieyasu."}
{"id": "513276", "revid": "834", "url": "https://it.wikipedia.org/wiki?curid=513276", "title": "Ve", "text": ""}
{"id": "513277", "revid": "144636", "url": "https://it.wikipedia.org/wiki?curid=513277", "title": "Jacopo Passavanti", "text": "Biografia.\nJacopo Passavanti nacque a Firenze intorno al 1302, da Banco e Francesca dei Tornaquinci. Dopo essere diventato frate domenicano nel 1317, diede prova di grandi capacit\u00e0 intellettuali e fu inviato a terminare la propria formazione teologica a Parigi. Rientrato in Toscana, divenne priore prima a Pistoia, poi a San Miniato al Tedesco e in seguito nel convento di Santa Maria Novella, dove si occup\u00f2 anche dell'edificazione in corso della grande basilica in stile gotico. Sotto la sua direzione, tra il 1338 e il 1340, iniziarono i lavori per la costruzione di una biblioteca, oggi a lui dedicata.\nFu lettore di teologia e famoso predicatore. Assolse diversi incarichi e fu anche vicario generale delle diocesi di Firenze tra il 1350 e il 1352. L'unica opera sicuramente scritta di suo pugno \u00e8 lo \"Specchio di vera penitenza\", dove raccolse la materia delle prediche da lui tenute nella Quaresima del 1354 sotto forma di trattato con numerosissimi esempi per spiegare i principi morali e delle sacre scritture, i quali rappresentano uno dei primi esempi di narrativa (in special modo di \"novella\") istruttiva e moralizzante. Alcune di queste novelle sono diventate celebri: quella del Carbonaio di Niversa (), ad esempio, accostata a quella di Nastagio degli Onesti contenuta nel Decameron di Giovanni Boccaccio. \u00abTutti i quadretti del Passavanti hanno una nitidezza di contorni, una sapiente drammaticit\u00e0 di sviluppo, uno spontaneo senso di plasticit\u00e0 e di vita che basterebbero da soli a far ammirare l'inopacabile \"Specchio\".\u00bb Questa opera ispir\u00f2 anche gli affreschi del Chiostro Verde del complesso di Santa Maria Novella. Suo \u00e8 probabilmente anche il tema iconografico del vicino Cappellone degli Spagnoli.\nFra le sue opere come architetto va ricordato anche il nucleo originale della Certosa di Firenze, il cosiddetto palazzo Acciaiuoli, per il quale ci \u00e8 rimasta la commissione che lo incarica del progetto da parte di Niccol\u00f2 Acciaioli.\nOpere.\nJacopo Passavanti compose un'opera insigne, lo \"Specchio di vera penitenza\" (1\u00aa edizione, Firenze 1495), libro nel quale egli raccolse e ordin\u00f2 in cinque \"Distinzioni\", seguite da alcuni trattatelli morali (\"Della superbia\", \"dell'umilt\u00e0\", \"della vanagloria\", \"della scienza\", \"de' sogni\"), le cose che intorno al ben confessarsi aveva predicate in pi\u00f9 anni, e specialmente \u00abnella passata Quaresima dell'anno presente, cio\u00e8 nel 1354\u00bb. Sono ragionamenti semplici, umani, persuasivi, che spesso, secondo l'uso della predicazione medievale, s'infiorano d'\"esempi\", che il buon frate deriva (ce lo dice egli stesso) da Elinando, da Cesario o da altre fonti. E qui si ha il maggior Passavanti, il novellatore di razza, che fa vedere le cose che descrive, con un'arte che \u00e8 sobria e misurata, e insieme incisiva. Famosa quella pagina che, in gara col \"Decameron\", rappresenta il Purgatorio sulla terra. Oltre al valore letterario, l'opera del Passavanti \u00e8 una preziosa fonte per la storia dello spirito religioso e del costume di quel secolo.\nInsieme al teologo tedesco Konrad Summerhart \u00e8 uno dei pochi autori a condannare come immorale la pratica assicurativa.\nCon esatta chiosa il Momigliano nota, a proposito dell'esempio del Conte di Matiscona (), come il Passavanti sia uno degli scrittori pi\u00f9 sintetici che abbia avuto l'Italia, ed aggiunge: \u00ab\u00c8 difficile trovare chi sia pi\u00f9 celere ed evidente di lui nello spavento, chi sappia tracciare con tanta sicurezza la linea pittoresca e psicologica di una scena e di un'azione.\u00bb\nDubbi sono i volgarizzamenti attribuiti al Passavanti: l\"\"' comincia ad essere aggiunta allo \"Specchio\" dall'edizione veneziana del 1586: non vi sono studi recenti sul problema della legittimit\u00e0 della sua attribuzione. Col nome di Passavanti ci \u00e8 giunto anche il volgarizzamento di alcune concioni tratte dalla terza Deca di Tito Livio (i discorsi di Annibale e di Scipione prima della battaglia di Zama [XXX 30-31], l'orazione di Fabio Massimo contro Scipione e la risposta di Scipione [XXVIII, 40-44]), trovati in un quadernetto di cartapecora gi\u00e0 appartenuto a Carlo Roberto Dati. L'attribuzione \u00e8 ripetuta in altro codice fiorentino di Giuseppe Campori. \u00abIl codice sovraindicato non lascia incertezza, giacch\u00e8 in esso leggesi chiaramente \"volgarizato e tracto di Tito Livio per frate Jacopo Passavanti dell'ordine di frati predicatori\".\u00bb"}
{"id": "513280", "revid": "36426", "url": "https://it.wikipedia.org/wiki?curid=513280", "title": "Iacopo Passavanti", "text": ""}
{"id": "513283", "revid": "1305772", "url": "https://it.wikipedia.org/wiki?curid=513283", "title": "Antiproibizionismo", "text": "L'antiproibizionismo \u00e8 una corrente politica che contrasta le limitazioni delle libert\u00e0 personali (proibizionismo) operate per via legislativa. Il principale campo di influenza del pensiero antiproibizionista, sebbene non l'unico, \u00e8 quello della droga. In tale settore la contrapposizione a livello politico \u00e8 tra i sostenitori della proibizione, ossia la messa al bando del consumo, e i sostenitori della legalizzazione o della liberalizzazione.\nPer gli antiproibizionisti, inoltre vietare \u00e8 uno stimolo e un favoreggiamento dell'illegalit\u00e0 e della criminalit\u00e0 organizzata, come \u00e8 avvenuto, ad esempio, durante il proibizionismo delle bevande alcoliche negli Stati Uniti, o in Italia dopo la chiusura delle case di tolleranza o le leggi proibizioniste sulle droghe.\nStoria.\nLa corrente di pensiero \u00e8 portata avanti da organizzazioni variegate. Venuta storicamente, almeno nella cultura occidentale, in auge sull'onda dei movimenti di contestazione a cavallo del 1968 come Hippy ed Yippie, e della precedente Beat Generation come pure di simili periodi di affermazioni controculturali in varie parti del mondo, si \u00e8 manifestata col consumo pubblico di droghe leggere durante raduni e manifestazioni di massa.\nIn Italia \u00e8 tradizione di organizzazioni legate all'alveo del liberalismo, comunit\u00e0 cristiane di base, da partiti e organizzazioni legati alle ideologie tipiche della sinistra e molti altri ancora.\nUn movimento italiano specificamente antiproibizionista, molto conosciuto e attivo \u00e8 il Partito Radicale.\nProposte antiproibizioniste in materia di droghe.\nLegalizzazione.\nLa legalizzazione delle sostanze \u00e8 una posizione che propone la possibilit\u00e0 di commerciare ed utilizzare le sostanze solo a determinate condizioni stabilite dalla legge, come oggi avviene per il tabacco e per l'alcol. Tale visione si basa su esperienze come quella Svizzera (somministrazione controllata nelle \"narcosale\", luoghi dove si effettua la cosiddetta \"riduzione del danno\"), Paesi Bassi (tolleranza e vendita per uso personale delle droghe leggere nei \"coffee-shop\"), Canada ed USA (Colorado e 7 contee, tra cui alcune nella California), ma anche in altri paesi europei come il Belgio (dove si pu\u00f2 coltivare una pianta di Cannabis a nucleo familiare) e la Spagna dove vi sono \"Cannabis Club\" legali.\nLiberalizzazione.\nCon liberalizzazione delle sostanze si propone l'assoluta libert\u00e0 di commercio senza vincoli legislativi che non riguardino anche altri mercati. Dopo l'inizio del proibizionismo, nessun paese occidentale ha realizzato questa proposta.\nLe posizioni dei partiti politici in materia di droghe.\nIn Italia il partito antiproibizionista \"per eccellenza\" \u00e8 il Partito Radicale di Marco Pannella, che nel corso degli ultimi 30 anni ha portato avanti numerose campagne \"antiproibizioniste\" per la legalizzazione delle droghe leggere (oltre a quelle sulla sessualit\u00e0 libera, l'aborto, il divorzio e molte altre) e, pi\u00f9 recentemente, della ricerca scientifica sulle cellule staminali anche embrionali, tramite l'Associazione Luca Coscioni, oltre che dell'eutanasia con il \"leader\" politico e attivista Radicale Piero Welby.\nFu proprio il Partito Radicale nel 1993 a portare gli italiani a votare un referendum per l'abrogazione delle pene per la detenzione ad uso personale di droghe leggere.\nA votare si present\u00f2 il 77% degli elettori, ed i S\u00cc furono il 55,4%. L'esito positivo del risultato referendario fece venir meno la sanzione penale (ferme restando quelle amministrative) fino all'approvazione della legge Fini-Giovanardi.\nOrganizzazioni antiproibizioniste italiane.\nLe organizzazioni antiproibizioniste sono Associazione Radicale Antiproibizionisti, Lega Internazionale Antiproibizionista, Forum Droghe, Aduc, ConFiniZero.it e la Comunit\u00e0 Cristiana di Base di San Benedetto al Porto di Genova, fondata e gestita dal celebre prete antiproibizionista Don Andrea Gallo, l'Osservatorio Antipro di Pisa, l'Ascia (Associazione per la sensibilizzazione sulla canapa autoprodotta in Italia) e Rinascita Liberale Antiproibizionista."}
{"id": "513284", "revid": "110157", "url": "https://it.wikipedia.org/wiki?curid=513284", "title": "Arcidiocesi di Coro", "text": "Larcidiocesi di Coro (in latino: \"Archidioecesis Corensis\") \u00e8 una sede metropolitana della Chiesa cattolica in Venezuela. Nel 2019 contava 550.500 battezzati su 690.000 abitanti. \u00c8 retta dall'arcivescovo Mariano Jos\u00e9 Parra Sandoval.\nTerritorio.\nL'arcidiocesi comprende parte dello stato venezuelano di Falc\u00f3n.\nSede arcivescovile \u00e8 la citt\u00e0 di Coro, dove si trova la cattedrale di Sant'Anna.\nIl territorio \u00e8 suddiviso in 43 parrocchie.\nStoria.\nUna prima volta Coro fu sede vescovile dal 21 giugno 1531 al 20 luglio 1637, quando la sede della diocesi del Venezuela fu trasferita a Santiago de Le\u00f3n de Caracas. In seguito questa diocesi ha assunto il nome di arcidiocesi di Caracas.\nLa presente diocesi di Coro fu eretta il 12 ottobre 1922 con la bolla \"Ad munus\" di papa Pio XI, ricavandone il territorio dall'arcidiocesi di Barquisimeto. Era originariamente suffraganea dell'arcidiocesi di Maracaibo.\nIl 12 luglio 1997 cedette una porzione del suo territorio a vantaggio dell'erezione della diocesi di Punto Fijo.\nIl 23 novembre 1998 \u00e8 stata elevata al rango di arcidiocesi metropolitana con la bolla \"Usque omnium\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 690.000 persone contava 550.500 battezzati, corrispondenti al 79,8% del totale."}
{"id": "513285", "revid": "110157", "url": "https://it.wikipedia.org/wiki?curid=513285", "title": "Arcidiocesi di Cuman\u00e1", "text": "Larcidiocesi di Cuman\u00e1 (in latino: \"Archidioecesis Cumanensis\") \u00e8 una sede metropolitana della Chiesa cattolica in Venezuela. Nel 2019 contava 603.389 battezzati su 685.561 abitanti. \u00c8 retta dall'arcivescovo Jes\u00fas Gonz\u00e1lez de Z\u00e1rate Salas.\nTerritorio.\nL'arcidiocesi comprende parte dello stato venezuelano di Sucre.\nSede arcivescovile \u00e8 la citt\u00e0 di Cuman\u00e1, dove si trova la cattedrale del Sacro Cuore di Ges\u00f9.\nIl territorio si estende su 5.972\u00a0km\u00b2 ed \u00e8 suddiviso in 24 parrocchie.\nProvincia ecclesiastica.\nLa provincia ecclesiastica di Cuman\u00e1, istituita nel 1992, comprende le seguenti suffraganee:\nStoria.\nLa diocesi di Cuman\u00e1 fu eretta il 12 ottobre 1922 con la bolla \"Ad munus\" di papa Pio XI, ricavandone il territorio dalla diocesi di Santo Tom\u00e1s de Guayana (oggi arcidiocesi di Ciudad Bol\u00edvar).\nOriginariamente suffraganea dell'arcidiocesi di Caracas, il 21 giugno 1958 entr\u00f2 a far parte della provincia ecclesiastica dell'arcidiocesi di Ciudad Bol\u00edvar.\nIl 18 luglio 1969 cedette una porzione del suo territorio a vantaggio dell'erezione della diocesi di Margarita.\nIl 16 maggio 1992 \u00e8 stata elevata al rango di arcidiocesi metropolitana con la bolla \"Necessitate adducti\" di papa Giovanni Paolo II.\nIl 4 aprile 2000 ha ceduto un'altra porzione di territorio a vantaggio dell'erezione della diocesi di Car\u00fapano.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 685.561 persone contava 603.389 battezzati, corrispondenti all'88,0% del totale."}
{"id": "513286", "revid": "110157", "url": "https://it.wikipedia.org/wiki?curid=513286", "title": "Diocesi di Machiques", "text": "La diocesi di Machiques (in latino: \"Dioecesis Machiquesensis\") \u00e8 una sede della Chiesa cattolica in Venezuela suffraganea dell'arcidiocesi di Maracaibo. Nel 2019 contava 315.000 battezzati su 386.150 abitanti. \u00c8 retta dal vescovo Nicol\u00e1s Gregorio Nava Rojas.\nTerritorio.\nLa diocesi comprende parte dello stato venezuelano di Zulia.\nSede vescovile \u00e8 la citt\u00e0 di Machiques, dove si trova la cattedrale di Nostra Signora del Carmelo.\nIl territorio \u00e8 suddiviso in 17 parrocchie.\nStoria.\nIl vicariato apostolico di Machiques fu eretto il 26 maggio 1943 con la bolla \"Zuliensis Dioeceseos\" di papa Pio XII, ricavandone il territorio dalla diocesi di Zulia (oggi arcidiocesi di Maracaibo).\nIl 9 aprile 2011 il vicariato apostolico \u00e8 stato elevato a diocesi con la bolla \"Cum Vicariatus\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 386.150 persone contava 315.000 battezzati, corrispondenti all'81,6% del totale."}
{"id": "513287", "revid": "1318658", "url": "https://it.wikipedia.org/wiki?curid=513287", "title": "Arrondissement di Foix", "text": "L\"arrondissement\" di Foix \u00e8 un \"arrondissement\" dipartimentale della Francia situato nel dipartimento dell'Ari\u00e8ge, nella regione Occitania.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 135 comuni raggruppati in 9 cantoni:"}
{"id": "513288", "revid": "1123126", "url": "https://it.wikipedia.org/wiki?curid=513288", "title": "Vicariato apostolico di Puerto Ayacucho", "text": "Il vicariato apostolico di Puerto Ayacucho (in latino: \"Vicariatus Apostolicus Portus Ayacuquensis\") \u00e8 una sede della Chiesa cattolica in Venezuela immediatamente soggetta alla Santa Sede. Nel 2017 contava 172.270 battezzati su 243.200 abitanti. \u00c8 retto dal vescovo Jonny Eduardo Reyes Sequera, S.D.B.\nTerritorio.\nIl vicariato apostolico comprende lo stato venezuelano di Amazonas.\nSede del vicariato \u00e8 la citt\u00e0 di Puerto Ayacucho, dove si trova la cattedrale di Santa Maria Ausiliatrice.\nIl territorio \u00e8 suddiviso in 12 parrocchie.\nStoria.\nLa prefettura apostolica dell'Alto Orinoco fu eretta il 5 febbraio 1932 con il decreto \"Quo melius\" della Sacra Congregazione Concistoriale, ricavandone il territorio dalla diocesi di Santo Tom\u00e1s de Guayana (oggi arcidiocesi di Ciudad Bol\u00edvar).\nIl 7 maggio 1953 per effetto della bolla \"Nulla maiore\" di papa Pio XII la prefettura apostolica \u00e8 stata elevata a vicariato apostolico e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 243.200 persone contava 172.270 battezzati, corrispondenti al 70,8% del totale."}
{"id": "513289", "revid": "1123126", "url": "https://it.wikipedia.org/wiki?curid=513289", "title": "Vicariato apostolico di Tucupita", "text": "Il vicariato apostolico di Tucupita (in latino: \"Vicariatus Apostolicus Tucupitensis\") \u00e8 una sede della Chiesa cattolica in Venezuela immediatamente soggetta alla Santa Sede. Nel 2017 contava 141.800 battezzati su 154.000 abitanti. \u00c8 retto dal vescovo Ernesto Jos\u00e9 Romero Rivas, O.F.M.Cap.\nTerritorio.\nIl vicariato apostolico comprende lo stato venezuelano di Delta Amacuro.\nSede del vicariato \u00e8 la citt\u00e0 di Tucupita, dove si trova la cattedrale della \"Divina Pastora\".\nIl territorio \u00e8 suddiviso in 4 parrocchie.\nStoria.\nIl vicariato apostolico \u00e8 stato eretto il 30 luglio 1954 con la bolla \"Crescit in dies\" di papa Pio XII, ricavandone il territorio dal vicariato apostolico di Caron\u00ed.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 154.000 persone contava 141.800 battezzati, corrispondenti al 92,1% del totale."}
{"id": "513290", "revid": "92723", "url": "https://it.wikipedia.org/wiki?curid=513290", "title": "Esarcato apostolico del Venezuela dei Melchiti", "text": "Lesarcato apostolico del Venezuela dei Melchiti (in latino: \"Exarchatus Apostolicus Caracensis Graecorum Melkitarum\") \u00e8 una sede della Chiesa cattolica greco-melchita in Venezuela immediatamente soggetta alla Santa Sede. Nel 2019 contava 28.700 battezzati. \u00c8 retta dal vescovo Joseph Khawam, B.A.\nTerritorio.\nL'esarcato apostolico si estende a tutti i fedeli della Chiesa cattolica greco-melchita in Venezuela.\nSede dell'esarca \u00e8 la citt\u00e0 di Caracas, dove si trova la cattedrale di San Giorgio.\nIl territorio \u00e8 suddiviso in 3 parrocchie.\nStoria.\nL'immigrazione cattolica melchita in Venezuela, soprattutto da Aleppo in Siria, risale ai primi decenni del XX secolo e si intensifica in particolare fra le due guerre mondiali.\nNel 1957 per la prima volta un prete della Societ\u00e0 dei Missionari di San Paolo, Gabriel Dick, viene incaricato della comunit\u00e0 melchita del Paese.\nL'esarcato apostolico \u00e8 stato eretto il 19 febbraio 1990 con la bolla \"Quo longius\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'esarcato apostolico nel 2019 contava 28.700 battezzati."}
{"id": "513293", "revid": "92723", "url": "https://it.wikipedia.org/wiki?curid=513293", "title": "Esarcato apostolico del Venezuela dei Siri", "text": "Lesarcato apostolico del Venezuela dei Siri (in latino: \"Exarchatus Apostolicus pro fidelibus ritus Antiocheni Syrorum in Venetiola\") \u00e8 una sede della Chiesa cattolica sira. Nel 2019 contava 12.000 battezzati. \u00c8 retto dal vescovo Hikmat Beylouni.\nTerritorio.\nL'esarcato apostolico si estende a tutti i fedeli della Chiesa cattolica sira in Venezuela.\nSede dell'esarca \u00e8 la citt\u00e0 di Maracay, dove si trova la cattedrale dell'Assunzione di Maria Vergine.\nIl territorio \u00e8 suddiviso in 3 parrocchie.\nStoria.\nL'esarcato apostolico \u00e8 stato eretto il 22 giugno 2001 con la bolla \"Ecclesiales communitates\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'esarcato apostolico nel 2019 contava 20.000 battezzati."}
{"id": "513295", "revid": "16073", "url": "https://it.wikipedia.org/wiki?curid=513295", "title": "Askr", "text": ""}
{"id": "513296", "revid": "36426", "url": "https://it.wikipedia.org/wiki?curid=513296", "title": "Diocesi di Firenze", "text": ""}
{"id": "513297", "revid": "16073", "url": "https://it.wikipedia.org/wiki?curid=513297", "title": "Embla", "text": ""}
{"id": "513299", "revid": "307923", "url": "https://it.wikipedia.org/wiki?curid=513299", "title": "Diocesi di San Felipe", "text": ""}
{"id": "513302", "revid": "36426", "url": "https://it.wikipedia.org/wiki?curid=513302", "title": "Ciro Di Pers", "text": ""}
{"id": "513304", "revid": "1123126", "url": "https://it.wikipedia.org/wiki?curid=513304", "title": "Diocesi di Trujillo", "text": ""}
{"id": "513305", "revid": "106908", "url": "https://it.wikipedia.org/wiki?curid=513305", "title": "M38 (astronomia)", "text": "M 38 (noto anche come Messier 38, o NGC 1912) \u00e8 un ammasso aperto visibile nella costellazione Auriga. Fu scoperto da Giovanni Battista Odierna prima del 1654 e scoperto poi indipendentemente da Guillaume Le Gentil nel 1749.\nSi trova quasi nel centro geometrico della costellazione ed \u00e8 ben visibile anche con piccoli strumenti amatoriali, come dei binocoli.\nOsservazione.\nQuest'ammasso \u00e8 uno dei pi\u00f9 luminosi della costellazione; si individua quasi a met\u00e0 strada fra le due stelle e , poco a nord di un ricchissimo campo stellare di fondo. \u00c8 pure il pi\u00f9 settentrionale fra gli ammassi brillanti dell'Auriga, ed \u00e8 visibile con facilit\u00e0 soprattutto dall'emisfero boreale, sebbene resti comunque visibile da quasi tutte le aree popolate della Terra.\nM38 si pu\u00f2 scorgere anche con un piccolo binocolo, in cui appare come una chiazza chiara appena risolvibile, utilizzando la visione distolta; con un telescopio da 80mm gi\u00e0 si risolve in stelle con facilit\u00e0, mostrando diverse decine di componenti. Con un riflettore da 120-150mm si pu\u00f2 arrivare a contare oltre cento stelle, disposte in molteplici concatenazioni, fra le quali una lunga sequenza di alcune decine di stelle disposte in senso est-ovest. In un 200mm le componenti visibili arrivano ad oltre duecento.\nUn telescopio amatoriale di medie dimensioni \u00e8 in grado di mostrare, sul lato sud-est di M38, un altro ammasso aperto, di dimensioni molto pi\u00f9 ridotte: si tratta di NGC 1907, dall'aspetto molto compatto.\nStoria delle osservazioni.\nM38 fu osservato da Charles Messier nella notte fra il 25 e il 26 settembre del 1764; egli annot\u00f2 la sua posizione, molto vicina agli altri due ammassi M36 e M37 e nei pressi della stella , vicino al centro della costellazione, e scopr\u00ec pure che osservandola con un buono strumento non vi \u00e8 traccia alcuna di nebulosit\u00e0. Tuttavia, risulta che l'ammasso sia stato osservato in precedenza da Giovan Battista Hodierna, che lo descrisse allo stesso modo, ossia come un oggetto composto da un gran numero di stelle; dello stesso avviso fu Le Gentil.\nCaratteristiche.\nM38 dista circa 4.200 anni luce dalla Terra, si trova nel Braccio di Perseo, quello subito pi\u00f9 esterno al nostro; rapportando un diametro apparente di circa 21' con la sua distanza, si ottiene un diametro reale di circa 25 anni luce. La sua et\u00e0 \u00e8 stimata in 220 milioni di anni.\nLa stella pi\u00f9 brillante dell'ammasso \u00e8 una ipergigante gialla di magnitudine 7,9 e tipo spettrale G0, circa 900 volte pi\u00f9 luminosa del Sole; un'altra stella, una gigante azzurra (spettro B5), appare di magnitudine 9,7. Si pu\u00f2 notare una concatenazione di stelle diretta in senso nord-sud, un po' pi\u00f9 luminose rispetto alle altre stelle dell'ammasso. La densit\u00e0 dell'ammasso nelle regioni centrali sarebbe di circa 7,8 stelle per parsec cubico, mentre quella media dell'intero oggetto \u00e8 di circa 1,11 stelle per parsec cubo."}
{"id": "513306", "revid": "77358", "url": "https://it.wikipedia.org/wiki?curid=513306", "title": "NGC 1912", "text": ""}
{"id": "513310", "revid": "120709368", "url": "https://it.wikipedia.org/wiki?curid=513310", "title": "Gherardo Starnina", "text": "Biografia.\nAttivo dal 1387 al 1409, secondo Giorgio Vasari si form\u00f2 con Antonio Veneziano e poi con Agnolo Gaddi.\nFu uno dei pittori pi\u00f9 importanti della corrente tardogotica in Italia, che ebbe modo di conoscere formandosi negli ambienti delle grandi corti europee di fine Trecento, poich\u00e9 lavor\u00f2 per un certo periodo a Valencia (1380 circa), alla corte di Giovanni I di Castiglia. Tornato a Firenze aggiorn\u00f2 il linguaggio artistico di molti pittori fiorentini che a fine Trecento erano ancora ancorati a un tardo giottismo. A lui si ispirarono le opere giovanili di pittori come Lorenzo Monaco e Masolino da Panicale.\nFra le sue opere pi\u00f9 importanti la decorazione della cappella di San Girolamo (o \"del Pugliese\") nella chiesa di Santa Maria del Carmine a Firenze, di cui restano solo frammenti. A lui sono attribuiti anche alcuni episodi delle \"Storie di Sant'Antonio Abate\", nella cappella Castellani nella basilica di Santa Croce. In Spagna gli vengono attribuite alcune pitture nella Cappella di San Biagio, nella cattedrale di Toledo.\nTra le tavole, la \"Madonna dell'Umilt\u00e0\", agli Uffizi.\nSecondo alcuni storici dell'arte dovrebbero essere a lui attribuite le opere del cosiddetto Maestro del Bambino Vispo."}
{"id": "513312", "revid": "36426", "url": "https://it.wikipedia.org/wiki?curid=513312", "title": "Starnina", "text": ""}
{"id": "513314", "revid": "15756", "url": "https://it.wikipedia.org/wiki?curid=513314", "title": "Caproni Ca.33", "text": "Il Caproni Ca.33 era un biplano da bombardamento italiano della prima guerra mondiale. Versione rimotorizzata del precedente Ca.32 divenne il bombardiere alleato pi\u00f9 impiegato nel conflitto, operando sia sul fronte occidentale che su quello austriaco. L'aereo, durante il conflitto designato Ca.3 dal Regio Esercito e 450\u00a0hp dalla ditta costruttrice, venne prodotto su licenza anche in Francia. L'ultimo sviluppo del modello, designato Ca.36 rimase in servizio fino alla seconda met\u00e0 degli anni venti.\nStoria del progetto.\nL'aereo era una versione rimotorizzata del Ca.32, con pi\u00f9 potenti motori Isotta-Fraschini V4B da 150 CV, trimotore, a doppia fusoliera con cabina centrale. Giovanni Battista \"Gianni\" Caproni era certo di poter migliorare le prestazioni del Ca.32, con un incremento di potenza dei motori. Nella sua posizione di direttore della ditta di propriet\u00e0 statale (La Caproni era stata nazionalizzata nel 1913) dovette attendere il marzo 1916 per sostituire su un Ca.32 il motore centrale Fiat A.10 con un Isotta Fraschini V.4B. L'aereo designato 350\u00a0hp venne collaudato da Emilio Pensuti il 10 maggio 1915 e dimostr\u00f2 esatta la previsione di Gianni Caproni, con una velocit\u00e0 massima superiore e i vantaggi anche pi\u00f9 evidenti in termini di velocit\u00e0 di salita. Di questa tappa intermedia ne venne prodotto in serie un piccolo lotto di 9 esemplari, designato Ca.2 dal Regio Esercito.\nLa richiesta di sostituire tutti i 3 motori Fiat A.10, con gli Isotta Fraschini V4B venne comunque fatta dalla Direzione Tecnica dell'aviazione militare, sempre con l'obiettivo di migliorare le prestazioni del velivolo, anche dal punto di vista della autonomia. L'adattamento del velivolo ai nuovi motori richiese comunque un certo tempo, solo nel febbraio del 1917 pot\u00e9 partire l'ordine per i primi 150 esemplari, seguito da un ordine per altri 100 in giugno, quando iniziavano ad entrare in servizio i primi esemplari. I 250 esemplari furono consegnati tutti entro l'anno, ed a novembre del 1917 venne effettuato un ordine per altri 20 esemplari, consegnati tutti entro il febbraio dell'anno successivo. Nel frattempo era stata avviata la produzione su licenza in Francia presso la ditta Robert Esnault-Pelterie (REP).\nIl Ca.33 manteneva quindi tutte le caratteristiche del modello precedente. Era realizzato in legno rivestito in tela, tranne le superfici di controllo con struttura metallica. Il piano di coda era di tipo monoplano, con le derive montate sopra lo stabilizzatore. Le 3 derive, collegate, erano interamente mobili, tranne quella centrale con il bordo d'attacco fisso.\nNella carlinga centrale trovavano posto i 4 membri dell'equipaggio in un abitacolo aperto. In posizione prodiera il mitragliere, dietro di lui i due piloti in posti affiancati. A seguire i due serbatoi affiancati, con dietro lo spazio per il meccanico/2\u00ba mitragliere. A poppa il motore. Il meccanico, come gi\u00e0 negli ultimi esemplari di Ca.32, disponeva di una torretta sopraelevata installata sopra il motore, soluzione che gli garantiva un'ampia visuale di 360 gradi. Nella torretta era in genere installata una sola mitragliatrice Fiat Mod. 14 tipo Aviazione, talvolta ne venivano installate due o tre. I radiatori dei tre motori erano installati in verticale sul montante interalare pi\u00f9 prossimo al motore a cui erano collegati.\nLe prestazioni erano aumentate in termini di velocit\u00e0 di punta e di salita, ed anche l'autonomia ne aveva beneficiato. I Ca.33 potevano cos\u00ec raggiungere obiettivi distanti fino a 200\u00a0km nel territorio nemico, distanza per\u00f2 ancora insufficiente per permettergli di colpire le officine Skoda in territorio cecoslovacco, che rappresentavano il principale centro industriale dell'Impero austro-ungarico.\nDopo il Ca.33, durante il conflitto lo sviluppo dei trimotori da bombardamento Caproni si concentr\u00f2 su due velivoli pi\u00f9 grandi: la famiglia triplana dei Ca.40 (Ca.4) e la famiglia biplana dei Ca.44 (Ca.5). Il successo di questi velivoli fu comunque inferiore alle aspettative, tanto che prima della fine del conflitto entrava in servizio il Caproni Ca.36 (Ca.3mod), una versione modificata (da qui la sigla \"mod.\") nelle semiali, che erano smontabili per agevolare le operazioni di rimessa del velivolo. Successivamente vennero introdotte altre modifiche per semplificare la produzione in serie e la manutenzione del velivolo. Il Ca.36 divenne, quindi, il pi\u00f9 longevo di questa famiglia di bombardieri, rimanendo in servizio per la prima met\u00e0 degli anni venti.\nImpiego operativo.\nItalia.\nI primi esemplari di Ca.33 vennero consegnati al IV Gruppo, di stanza a Aviano e Comina nel giugno del 1916 e le prime operazioni nel giugno successivo ma il primo esemplare era in linea dal mese di aprile nella 4\u00aa Squadriglia di Aviano del Battaglione Squadriglie Aviatori del Comando supremo militare italiano.\nLa 1\u00aa Squadriglia Caproni riceve il 29 maggio il Caproni Ca.33 consegnato da Gabriele D'Annunzio alla presenza del Presidente del Consiglio dei ministri Paolo Boselli.\nLa 2\u00aa Squadriglia inizia a riceverli ai primi di luglio e la 3\u00aa Squadriglia e la 5\u00aa Squadriglia dal mese di agosto.\nNei mesi successivi l'impiego delle squadriglie di trimotori raggiunse l'apice, anticipando, con azioni che vedevano impiegati anche pi\u00f9 di 30 bombardieri, quello a cui avrebbero assistito i cieli della seconda guerra mondiale. Tra le azioni pi\u00f9 rilevanti di questo periodo, vi furono i bombardamenti sulla base di Pola, di cui fu un accanito sostenitore D'Annunzio, col suo equipaggio, costituito dai tenenti piloti Maurizio Pagliano e Luigi Gori. La prima azione ebbe luogo la notte del 2 agosto con una \"flotta\" di 36 velivoli. Nuove azioni furono compiute la notte successiva e la notte dell'8 agosto, quest'ultima con 28 velivoli. Alla fine di Agosto, sempre D'Annunzio, con Pagliano e Gori, furono precursori dell'impiego dei velivoli come attacco al suolo, mitragliando col pesante Caproni, a volo radente, le trincee del monte Hermada Un attacco ancora pi\u00f9 audace venne compiuto contro la base navale di Cattaro il 4 ottobre, con un volo notturno di quasi 400 Km sul mare. Ad effettuare l'azione, con dei Caproni appositamente modificati dalla ditta, fu un reparto appositamente creato, che raccoglieva i migliori equipaggi, e battezzato \"Distaccamento A.R.\", in onore del suo comandante, il Maggiore Armando Armani, composto da due squadriglie da 7 velivoli ciascuna. Partecip\u00f2 all'azione lo stesso D'Annunzio come Comandante della 15\u00aa Squadriglia bis, a bordo del velivolo \"Asso di Picche\", pilotato da Maurizio Pagliano e Luigi Gori.\nL'11\u00aa Squadriglia, impegnata nella Campagna di Albania, dal mese di aprile 1917 transita sui Ca.33, la 15\u00aa Squadriglia da bombardamento Caproni nasce in aprile sui Ca.33, la 13\u00aa Squadriglia e la 14\u00aa Squadriglia in giugno e la 7\u00aa Squadriglia dal mese di agosto dispone di 4 esemplari che sono la sua linea di volo.\nIl culmine dell'impiego dei Ca.33 pu\u00f2 essere individuato nel secondo semestre del 1917: i trimotori Caproni equipaggiavano 8 Gruppi per un totale di 28 Squadriglie. Oltre alle squadriglie nei campi d'aviazione dell'Italia settentrionale ( Aviano, Campoformido, Comina ), abbandonati a seguito della ritirata di Caporetto, ne erano dotati i campi di volo di Ghedi, Padova, San Pelagio, Verona, C\u00e0 degli Oppi di Oppeano), due erano di stanza in Albania ed il XVIII gruppo di stanza in Francia, prima a Longvic e poi a Ochey, dal febbraio 1918.\nLa 12\u00aa Squadriglia, impegnata nella Campagna di Libia (1913-1921), transita sui Ca.33 nell'ultimo trimestre del 1917.\nA met\u00e0 del 1918 iniziarono ad essere disponibili i primi Ca.44, versione ingrandita del biplano Caproni. L'aereo era per\u00f2 afflitto dalla inaffidabilit\u00e0 delle prime serie dei motori Fiat A.12, che manifestavano ritorni di fiamma, e dai ritardi dei propulsori Isotta Fraschini V.6, che equipaggiavano la variante rimotorizzata del Ca.44, designata Ca.45. I problemi del suo successore rappresentarono nuova linfa per il Ca.33, con l'introduzione del Ca.36 (Ca.3mod con la designazione del Regio Esercito). I Ca.36 trovarono impiego in Libia dopo la fine della prima guerra mondiale, durante il 1925 vennero stanziati 8 esemplari in Libia.\nNel 1923 con la fondazione della Regia Aeronautica i Ca.33 vennero inquadrati nel 1\u00ba Stormo da bombardamento di Milano. I Ca.33 e Ca.36 rimasero in servizio attivo fino al 1926, ma alcuni esemplari trovarono impiego per l'addestramento fino al 1929.\nRaid mancati.\nAnche i trimotori Ca.33 vennero presi in considerazione per due delle pi\u00f9 famose trasvolate dell'epoca, quelle che poi consacrarono alla Gloria gli Ansaldo S.V.A..\nVolo su Vienna.\nGabriele D'Annunzio, nella prima della fase dell'ideazione di quello che sarebbe stato poi ricordato come il Volo su Vienna propose di attrezzare due Ca.33 per consentirgli di portare a termine una simile missione. Due Ca.33 della 4\u00aa Squadriglia, nell'agosto del 1917, furono dotati di serbatoi ausiliari che consentirono loro di raddoppiare l'autonomia, portandola a 900\u00a0km. Il 4 settembre un velivolo fu sottoposto ad un volo di prova della durata di 9 ore, con a bordo lo stesso D'Annunzio e piloti Maurizio Pagliano e Luigi Gori, ma quando tutto era ormai pronto, l'Alto Comando proib\u00ec di fatto l'impresa. Successivamente lo stesso D'Annunzio, con gli immancabili Pagliano e Gori, furono inglobati nel Raggruppamento AR a Gioia del Colle, per partecipare alla memorabile impresa del bombardamento del Cattaro, alla guida del Comandante Armando Armani. Successivamente, la disfatta di Caporetto costrinse a cancellare definitivamente il raid su Vienna. Questo venne riproposto ed effettuato nell'Agosto dell'anno successivo con i soli Ansaldo S.V.A..\nRaid Roma-Tokyo.\nDue Ca.33 facevano parte della squadra originaria destinata ad effettuare il raid Roma-Tokyo, che verr\u00e0 completata da solo due equipaggi degli Ansaldo S.V.A., quello di Ferrarin e Capannini e quello di Masiero e Maretto. Su un Ca.33 i due piloti Scavini e Bonalumi, sull'altro Negrini e Origgi, con Cotti come motorista. A questa coppia di velivoli si aggiungevano altri due trimotori Caproni, un biplano Ca.5 ed un triplano Ca.4. I trimotori Caproni, pi\u00f9 lenti, furono i primi velivoli a partire, nel periodo tra l'8 gennaio ed il 2 febbraio, ma ben presto saranno tutti costretti al ritiro. Lo stesso Giovanni Battista \"Gianni\" Caproni si era opposto all'uso dei suoi aerei per l'impresa, comprendendo che ben presto i grandi velivoli sarebbero stati messi a dura prova dall'operare su campi poco o nulla preparati e dalla impossibilit\u00e0 di effettuare una corretta manutenzione dei motori.\nFrancia.\nIn Francia il Ca.33 venne prodotto su licenza dalla Robert Esnault-Pelterie (REP), che gi\u00e0 aveva avviato la produzione dei Ca.32. Complessivamente (tra Ca.32 e Ca.33) vennero realizzati in Francia 83 velivoli, ai quali si aggiunsero alcuni esemplari di fabbricazione italiana. Questi ultimi erano inquadrati nelle C.A.P. \"escadres\" (11e escadre o Escadre de bombardement n\u00b0 11), quelli costruiti su licenza nelle C.E.P. \"escadres\" (C.E.P.: Caproni Esnault Pelterie). \nCon questi aerei nasce nel febbraio 1916 la Escadrille CEP 115 del Groupe de Bombardement GB.1. Di base a Nancy-Malzeville, effettu\u00f2 la prima missione di guerra il 22 giugno 1916. Nell'agosto 1917 nasce la CEP 130, assegnata al GB.2, gruppo del quale nel marzo 1918 entr\u00f2 a far parte anche la CEP 115.\nI Ca.450 vennero direttamente importati in 44 esemplari con la designazione CAP.2 BN.2 (CAP per Caproni) ed assegnati alle squadriglie che divennero CAP 115 e CAP 130.\nAi due gruppi di bombardamento francesi, in un secondo tempo venne affiancato su autorizzazione dello stesso generale Diaz un corpo di spedizione italiano, il XVIII Gruppo, con tre squadriglie. Sul fronte occidentale i trimotori italiani vennero impiegati principalmente per bombardamenti notturni su obbiettivi lungo la Marna e sui concentramenti di truppe presso Amiens. L'azione forse pi\u00f9 eclatante fu il bombardamento di Friedrichshafen, con sorvolo del territorio nemico per circa 600\u00a0km.\nStati Uniti d'America.\nDopo l'entrata in guerra degli Stati Uniti i piloti statunitensi vennero avviati all'addestramento in Francia, Regno Unito e Italia, dove esistevano due centri di addestramento. Uno, presso il Lago di Bolsena, era per i piloti dell'US Navy, destinati agli idrovolanti che operavano in reparti misti sul Mare Adriatico. L'altro, a Foggia, per i piloti dell'aviazione dell'esercito dell'American Expeditionary Force (AEF) Air Service. I \"foggiani\", come vennero soprannominati, destinati ai reparti di bombardamento venivano istruiti sui Ca.33. Circa 500 aspiranti piloti passarono dal Centro d'addestramento di Foggia. Di questi la gran parte prest\u00f2 servizio sul fronte francese all'interno dei reparti dell'AEF, mentre 75 di loro aggregati ai reparti italiani sul fronte austriaco. Il trimotore Caproni si guadagn\u00f2 ben presto il favore dei piloti statunitensi per la sua manovrabilit\u00e0 e robustezza. Tra i suoi estimatori anche il Maggiore Fiorello La Guardia, deputato al Congresso degli Stati Uniti d'America e dal 1934 sindaco di New York per tre volte, che teneva il comando del personale dell'AEF in Italia.\nVarianti.\n\"Nota: durante la prima guerra mondiale tutti questi velivoli erano designati Ca.3 dal Regio Esercito, mentre internamente alla ditta Caproni erano noti come 450 hp. Dopo la guerra Caproni adott\u00f2, retroattivamente, una nuova designazione univoca, qui adottata. Alcuni dei primi adattamenti del velivolo non hanno comunque una designazione specifica.\"\nVelivoli attualmente esistenti.\nItalia.\nPresso il Museo storico dell'Aeronautica Militare di Vigna di Valle \u00e8 conservato il Ca.36 matricola 23164. L'aereo venne acquistato, per trentamila lire al termine della Prima guerra mondiale dal tenente pilota Casimiro Buttini. Questi, nel 1917, aveva ottenuto la medaglia d'oro al valore militare, proprio su questo velivolo, con un'azione sopra T\u00e2rnova. Conservato dalla famiglia in una cascina del piemontese, l'aereo venne acquistato nel 1959 dall'Aeronautica Militare Italiana.\nUn altro \u00e8 in costruzione e sar\u00e0 esposto nell'aviosuperficie \"Francesco Baracca\" di Nervesa della Battaglia. Questa replica sar\u00e0 l'unica volante al mondo.\nStati Uniti d'America.\nPresso il Museo della USAF della base di Wright Patterson, \u00e8 conservato un Ca.36, affidato al museo statunitense dal Museo Caproni di Trento nel 1987. L'aereo era originariamente esposto nel museo italiano fin dalla sua fondazione. Nel 1934, durante l'\"Esposizione dell'Aeronautica Italiana\", venne esposto con la livrea del famoso \"Asso di Picche\" protagonista dell'azione su Cattaro a cui partecip\u00f2 anche Gabriele D'Annunzio.\nSlovacchia.\nUna replica di Ca.33 \u00e8 conservata in Slovacchia. Il velivolo riproduce il Ca.33 con cui precipit\u00f2 nel 1919 il generale \u0160tef\u00e1nik, in precedenza esposto all'esterno del castello di Bratislava e presso il Museo storico militare di Pie\u0161\u0165any, ad oggi il velivolo trova collocazione nell'aeroporto Milan Rastislav \u0160tef\u00e1nik."}
{"id": "513315", "revid": "6340", "url": "https://it.wikipedia.org/wiki?curid=513315", "title": "Askr e Embla", "text": ""}
{"id": "513316", "revid": "106908", "url": "https://it.wikipedia.org/wiki?curid=513316", "title": "M39 (astronomia)", "text": "M 39 (noto anche come NGC 7092) \u00e8 un brillante ammasso aperto visibile nella costellazione del Cigno; grazie alla sua luminosit\u00e0 \u00e8 facilmente osservabile anche con piccoli strumenti.\nOsservazione.\nM39 gi\u00e0 \u00e8 visibile ad occhio nudo nelle notti discretamente limpide: si mostra come una macchia chiara nella parte nord-orientale della costellazione, verso il confine con le adiacenti Cefeo e Lucertola; un binocolo 7x30 \u00e8 sufficiente per risolverlo in massima parte, consentendo di individuare una ventina di stelle e il suo caratteristico aspetto triangolare, mentre un 10x50 gi\u00e0 le mostra ben separate e nette, mostrando anche alcune coppie. Un telescopio di piccole dimensioni lo risolve completamente, mostrando le sue componenti piuttosto sparpagliate e un ricco campo stellare di fondo.\nM39 pu\u00f2 essere osservato da entrambi gli emisferi terrestri, sebbene la sua declinazione settentrionale favorisca notevolmente gli osservatori dell'emisfero nord; dalle regioni boreali si presenta estremamente alto nel cielo nelle notti d'estate, mostrandosi persino circumpolare dalle regioni pi\u00f9 settentrionali e della fascia temperata medio-alta, mentre dall'emisfero australe resta sempre molto basso, ad eccezione delle aree prossime all'equatore. \u00c8 comunque visibile da buona parte delle aree abitate della Terra. Il periodo migliore per la sua osservazione nel cielo serale \u00e8 quello compreso fra giugno e novembre.\nStoria delle osservazioni.\nM39 fu scoperto da Charles Messier nel 1764, mentre era alla ricerca di comete; egli lo descrisse cos\u00ec: \"Un ammasso di stelle vicino alla coda del Cigno, che possono essere viste con un normale telescopio da 3 piedi e mezzo. Diametro 1\u00b0.\". Alcuni studiosi ritengono che l'ammasso possa essere gi\u00e0 stato scoperto da Guillaume Le Gentil nel 1750, o addirittura da Aristotele 325 a.C. Stranamente, nonostante la sua luminosit\u00e0 e facilit\u00e0 di risoluzione, solo pochi riferimenti sono giunti dagli osservatori successivi, compresi i due Herschel e l'ammiraglio Smyth.\nCaratteristiche.\nM39 si trova ad una distanza di circa 825 anni luce dalla Terra, con una et\u00e0 stimata fra i 230 e i 300 milioni di anni; il suo diametro \u00e8 di circa 7 anni luce e contiene almeno 30 membri pi\u00f9 luminosi dell'undicesima magnitudine. Le 12 stelle pi\u00f9 brillanti sono tutte di tipo A e B, sparse per un campo di oltre 30', mentre le stelle superiori alla nona magnitudine sono una ventina. La stella pi\u00f9 brillante dell'ammasso \u00e8 nota con la sigla HD\u00a0205331; si tratta di una stella bianca di tipo spettrale A0, con una magnitudine apparente di 6,83, e costituisce il bordo sudorientale dell'ammasso. A queste componenti principali se ne aggiungerebbero diverse altre fino alla magnitudine 14,8, oltre la quale distinguere con certezza i membri dell'ammasso dalle stelle di campo diventa piuttosto problematico.\nDal diagramma H-R di M39 si deduce che virtualmente tutti i membri si trovano sulla sequenza principale, ma che alcune delle stelle pi\u00f9 brillanti appaiono trovarsi proprio sul punto di iniziare la loro evoluzione verso lo stadio di giganti. Fra le componenti meno luminose dell'ammasso sono state individuate una decina di stelle che mostrerebbero segni di variabilit\u00e0, probabilmente con un periodo breve.\nLa velocit\u00e0 radiale dell'ammasso \u00e8 di circa 15 km/s in avvicinamento. La sua distanza lo colloca in una regione galattica interna al Braccio di Orione, a breve distanza dai complessi nebulosi oscuri che mascherano la luce delle brillanti associazioni OB del complesso di Cefeo. Analisi della sua struttura hanno mostrato che M39 presenta alcune analogie con altri ammassi aperti ben noti, come le Pleiadi e il Presepe, come la distribuzione delle componenti stellari fra le regioni centrali e quelle periferiche dell'ammasso."}
{"id": "513317", "revid": "77358", "url": "https://it.wikipedia.org/wiki?curid=513317", "title": "NGC 7092", "text": ""}
{"id": "513319", "revid": "291370", "url": "https://it.wikipedia.org/wiki?curid=513319", "title": "Giovanni Miccoli", "text": "Biografia.\nProveniente da una colta famiglia di Trieste, si \u00e8 laureato in Lettere nel 1956 presso l'Universit\u00e0 degli studi di Pisa quale allievo della Scuola Normale Superiore di Pisa, dove ebbe tra i suoi maestri Ottorino Bertolini, Delio Cantimori e Arsenio Frugoni. Si \u00e8 perfezionato a Monaco di Baviera e nel 1960 \u00e8 diventato assistente di ruolo alla cattedra di Storia presso la Scuola Normale. Ricercatore presso il Warburg Institute di Londra, dal 1962 al 1967 insegna Storia della Chiesa sempre a Pisa. Nel 1968 insegna prima Storia medievale e poi Storia della Chiesa, presso la facolt\u00e0 di Lettere dell'Universit\u00e0 di Trieste. Nel 1985, alla facolt\u00e0 di Lettere dell'Universit\u00e0 di Venezia, ricopre la cattedra di Storia delle Chiese cristiane. Nel 1987 \u00e8 nuovamente all'Universit\u00e0 di Trieste.\nHa fatto parte del comitato scientifico di \"Cristianesimo nella storia\", della \"Rivista di storia del cristianesimo,\" della \"Rivista di storia e letteratura religiosa\" e di \"Studi storici\" (Fondazione Gramsci), ed \u00e8 stato membro del direttivo della \"Societ\u00e0 internazionale di studi francescani\".\nSi \u00e8 occupato prevalentemente di storia della Chiesa medievale, con particolare riguardo ai nessi intercorrenti tra i movimenti popolari e di riforma e le dottrine ecclesiologiche del tempo. Ha compiuto ricerche sulla storia della Chiesa contemporanea, soprattutto sul pontificato di Pio XII (\"I dilemmi e i silenzi di Pio XII\", Rizzoli, Milano 2000). Per la \"Storia d'Italia\" Einaudi ha scritto \"Storia religiosa dall'alto Medioevo al '500\" e \"Chiesa e societ\u00e0 in Italia dal Concilio Vaticano I al pontificato di Giovanni XXIII\"."}
{"id": "513321", "revid": "287204", "url": "https://it.wikipedia.org/wiki?curid=513321", "title": "Citroen Xantia", "text": ""}
{"id": "513322", "revid": "22475", "url": "https://it.wikipedia.org/wiki?curid=513322", "title": "Trichiuridae", "text": "I Trichiuridae sono una famiglia di pesci ossei marini (poche specie di acqua salmastra) dell'ordine Perciformes.\nDistribuzione e habitat.\nI Trichiuridae sono diffusi in tutti gli oceani. La maggior parte delle specie \u00e8 legata ad ambienti tropicali e subtropicali.\nLa maggior parte delle specie \u00e8 batipelagica ma alcune popolano acque costiere fino a penetrare (poche specie) in acqua salmastra.\nDescrizione.\nLa caratteristica pi\u00f9 saliente dei membri di questa famiglia \u00e8 il corpo nastriforme, molto allungato e compresso lateralmente (da cui il nome di \"pesce bandiera\" o \"pesce sciabola\" dato in Italia alla specie \"Lepidopus caudatus\"). Le mascelle sono forti e allungate, fornite di lunghi denti caniniformi; la mascella inferiore \u00e8 pi\u00f9 lunga della superiore. La pinna dorsale \u00e8 lunghissima e di altezza quasi costante; pu\u00f2 esserci una tacca incavata tra la parte a raggi spiniformi e quella a raggi molli (di solito pi\u00f9 lunga). La pinna anale \u00e8 di solito breve e in alcune specie assente. La pinna caudale \u00e8 piccola e biloba quando non del tutto assente come nel genere \"Trichiurus\": in tal caso la parte posteriore del corpo termina con un prolungamento filiforme. Le pinne ventrali o sono scomparse o sono ridotte ad una formazione a forma di squama. Le pinne pettorali sono inserite nella parte ventrale del corpo. Il corpo \u00e8 privo di scaglie.\nLe dimensioni variano da specie a specie, dalla pi\u00f9 piccola \"Benthodesmus suluensis\" che misura 18 cm alla grande \"Assurger anzac\" che raggiunge i 250 cm."}
{"id": "513324", "revid": "1305772", "url": "https://it.wikipedia.org/wiki?curid=513324", "title": "Cose preziose", "text": ""}
{"id": "513328", "revid": "1543377", "url": "https://it.wikipedia.org/wiki?curid=513328", "title": "M40 (astronomia)", "text": "M40 (nota anche come Winnecke 4 o WNC 4) \u00e8 una stella doppia ottica nella costellazione dell'Orsa maggiore.\nFu scoperta da Charles Messier nel 1764 mentre cercava una nebulosa che Hevelius riteneva trovarsi in quell'area. Non riuscendo a trovarla, Messier catalog\u00f2 invece questa stella doppia descrivendola cos\u00ec \"\"Due stelle molto vicine l'una all'altra, e molto piccole, poste alla base della coda della Grande Orsa... \u00c8 mentre cercava la nebulosa ...riportata nel libro \"La figure des Astres\", che doveva avere, nel 1660, ascensione retta 183\u00b0 32' 41\" e declinazione +60\u00b0 20' 33\", e che M. Messier non \u00e8 riuscito ad osservare, che egli stesso ha osservato queste due stelle.\"\"\nNel 1863 fu confermata da Winnecke.\nNel 1991 la distanza tra le due componenti era 51,7\u2033 e mostrava un aumento rispetto alla misurazione di Messier. Il consenso generale \u00e8 che si tratti di una stella doppia ottica, piuttosto che un sistema fisicamente connesso (stella binaria).\nLo spettro della stella principale \u00e8 G0.\nAssumendo che primaria sia una stella della sequenza principale, essa dovrebbe essere pi\u00f9 o meno luminosa quanto il Sole, il che permetterebbe, dalla magnitudine, di fare una stima della sua distanza, che potrebbe essere di circa 300 anni luce."}
{"id": "513331", "revid": "767487", "url": "https://it.wikipedia.org/wiki?curid=513331", "title": "Cose preziose (film)", "text": "Cose preziose (\"Needful Things\") \u00e8 un film del 1993 diretto da Fraser Clarke Heston, tratto dall'omonimo romanzo di Stephen King, con Ed Harris e Max von Sydow.\nTrama.\nCastle Rock: l'arrivo di Leland Gaunt e l'apertura del negozio \"Cose Preziose\" suscita la curiosit\u00e0 degli abitanti del luogo: il negozio sembra realizzare i sogni di tutti coloro che cercano disperatamente un qualsiasi oggetto. Quando si accorgono che non possono pagare il prezzo richiesto, il proprietario inizia ad esigere un \"favore\", che si traduce in qualche dispetto a qualche abitante del paese. Ben presto per\u00f2 questi scherzi cominciano a diventare pericolosi e tragici e la citt\u00e0 finisce nel caos. Lo sceriffo Alan Pangborn, che nel negozio non ha preteso o desiderato nulla, sembra l'unico immune alla frenesia dei suoi concittadini e scopre che dietro al vecchio si cela il Diavolo stesso, che viaggiando di citt\u00e0 in citt\u00e0, apre negozi e vende immaginari oggetti e mette gli abitanti uno contro l'altro."}
{"id": "513333", "revid": "6923", "url": "https://it.wikipedia.org/wiki?curid=513333", "title": "Teatro Mariinsky", "text": ""}
{"id": "513334", "revid": "932277", "url": "https://it.wikipedia.org/wiki?curid=513334", "title": "Hypostrategos", "text": "Hypostrategos era un grado dell'esercito bizantino. L'hypostrategos era il comandante in seconda di un \"thema\", fungeva come da consigliere per lo \"strategos\", era la seconda persona pi\u00f9 importante di un thema. L'hypostraregos non si trovava sempre in un \"thema\", a volte poteva anche non esserci."}
{"id": "513335", "revid": "859666", "url": "https://it.wikipedia.org/wiki?curid=513335", "title": "Campionato ucraino di calcio", "text": "Il campionato di calcio ucraino (\u0424\u0443\u0442\u0431\u043e\u043b \u0432 \u0423\u043a\u0440\u0430\u0457\u043d\u0456) \u00e8 nato nel 1992 in seguito allo smembramento dell'Unione Sovietica in 15 repubbliche indipendenti, fra cui l'Ucraina. Posto sotto l'egida della Federazione calcistica dell'Ucraina, \u00e8 l'insieme dei tornei calcistici organizzati da essa.\nI primi tre tornei si articolano a cavallo tra due anni solari, come la maggior parte dei campionati europei. A differenza di essi, per\u00f2, per rispondere al rigido inverno ucraino, l'inizio \u00e8 a luglio e il termine a giugno, con una pausa di tre mesi tra dicembre e marzo. Dalla quarta divisione in gi\u00f9 il torneo \u00e8 invece disputato nell'arco dell'anno solare.\nStoria.\nI primi campionati di calcio ucraini si sono svolti dal 1921 al 1935, come competizioni nel formato di coppe fra selezioni delle varie citt\u00e0; solo nel 1936 la coppa si svolse fra squadre di club.\nDal 1936 l'Ucraina entr\u00f2 a far parte dell'Unione Sovietica e il campionato ucraino divenne una divisione inferiore del campionato sovietico di calcio, fino al 1991, anno in cui lo stato divenne indipendente. Negli ultimi due campionati si giocarono due gironi.\nDal 1992 il campionato di calcio ucraino assegn\u00f2 il titolo di campione nazionale. Per la stagione 1992 il campionato ebbe cadenza lungo l'anno solare, con 20 squadre divise in due gironi e finale per il titolo. Dal 1992-93 ha preso l'attuale formato, con l'unica eccezione della riduzione delle squadre della massima serie a 14 fra il 2000 e il 2002.\nLa ha vinto il campionato per 13 volte, ben 9 volte consecutive fra il 1993 e il 2001. Da allora ha trovato un valido avversario nello .\nIn seguito alla crisi di Crimea del 2014, le tre squadre professionistiche crimeane FC Sevastopol, SC Tavriya Simferopol e FC Zhemchuzhina Yalta, dietro decisione della Federazione russa sono state iscritte alla terza divisione russa. La FC Sevastopol e la SC Tavriya Simferopol sono state costrette a rifondarsi ed a cambiare nome, rispettivamente FC SKChF Sevastopol e FC TSK Simferopol. La UEFA ha ritenuto il trasferimento illegittimo e dichiarato che non riconoscer\u00e0 come ufficiali le partite giocate dalle tre squadre nel campionato russo poich\u00e9 maturato al di fuori di un contesto di legalit\u00e0 ed in violazione dello Statuto UEFA."}
{"id": "513336", "revid": "767487", "url": "https://it.wikipedia.org/wiki?curid=513336", "title": "Santuario di Hikawa", "text": "Il nel distretto Omiya di Saitama \u00e8 uno dei maggiori santuari shintoisti (jinja). Con ben tre portali torii e costruito in un bosco di secolari olmi giapponesi, sembra che il santuario abbia 2400 anni. Attorno al santuario c'\u00e8 un grande parco in cui si trovano alberi di ciliegie, uno zoo e un museo.\nIl santuario \u00e8 la sede organizzativa di altri 290 santuari in tutto il Giappone, chiamati anc'essi \"Hikawa\" e dedicati alla stessa divinit\u00e0 (kami).\nIl nome \"Omiya\", letteralmente \"Grande Santuario\", deriva dalla presenza del santuario stesso."}
{"id": "513337", "revid": "486946", "url": "https://it.wikipedia.org/wiki?curid=513337", "title": "Kirov Ballet", "text": ""}
{"id": "513339", "revid": "174925", "url": "https://it.wikipedia.org/wiki?curid=513339", "title": "Bh\u016bmi", "text": "Bh\u016bmi \u00e8 un sostantivo femminile sanscrito che indica una \"terra\" un'\"area\", una \"estensione\". &lt;br&gt;\nNel Buddhismo Mah\u0101y\u0101na indica le \"terre\" (gli \"stadi\") che un \"bodhisattva\" deve attraversare nel suo percorso spirituale per divenire un \"buddha\" perfetto (\"samyaksa\u1e43buddha\"). Esse sono enumerate come \"Dieci terre\" (Da\u015ba bh\u016bmi).\nNelle altre lingue asiatiche i termini sanscriti \"bh\u016bmi\" e \"da\u015ba bh\u016bmi\" vengono cos\u00ec resi:\nI \"s\u016btra\" e i \"\u015b\u0101stra\" descrittivi le \"Dieci terre\" del \"bodhisattva\" (\"Da\u015ba bh\u016bmi\").\nSono diversi i \"s\u016btra\" e i commentari (\"\u015b\u0101stra\") del Buddhismo Mah\u0101y\u0101na che trattano della dottrina delle \"da\u015ba bh\u016bmi\", tra questi:\nLe Dieci terre del \"bodhisattva\" (\"da\u015ba bh\u016bmi\").\nIl \"Da\u015babh\u016bmikas\u016btra\" \u00e8 il \"s\u016btra\" principale che enuncia la dottrina delle \"bh\u016bmi\", indicando nella \"bodhicitta\" (Mente del Risveglio, ovvero l'aspirazione ad ottenere il Risveglio) il primo passo per entrarvi. Di seguito l'elencazione e la illustrazione delle \"da\u015ba bh\u016bmi\" cos\u00ec come presentata nel \"Da\u015babh\u016bmikas\u016btra\": \nCon il superamento delle dieci \"bh\u016bmi\", secondo il Buddhismo Mah\u0101y\u0101na, il \"bodhisattva\" consegue l'Illuminazione completa (l\"'anuttar\u0101-samyak-sa\u1e43bodhi\") e diviene un \"buddha\".\nDa tener presente, come nota Nakamura Hajime, che in alcune tradizioni buddhiste afferenti al Canone cinese, come le scuole Ch\u00e1n e Zen, il percorso del \"bodhisattva\" viene inteso attraverso non un procedere graduale ma immediato ovvero per tramite una \"illuminazione\" (\u609f \"w\u00f9\", giapp, \"satori\") raggiunta subitaneamente. Allo stesso modo alcune tradizioni afferenti al Canone tibetano nonch\u00e9 al Buddhismo esoterico estremo-orientale, ritengono che per mezzo di alcune pratiche proprie del \"Tantrismo\", l'obiettivo dell\"'anuttar\u0101-samyak-sa\u1e43bodhi\" possa essere conseguito \"in questo corpo e in questa vita\"."}
{"id": "513340", "revid": "486946", "url": "https://it.wikipedia.org/wiki?curid=513340", "title": "Balletto Imperiale", "text": ""}
{"id": "513341", "revid": "125341099", "url": "https://it.wikipedia.org/wiki?curid=513341", "title": "Guerra del Libano (2006)", "text": "La guerra del Libano del 2006 o seconda guerra israelo-libanese, definita in Israele seconda guerra del Libano (dopo quella del 1982), \u00e8 stato un conflitto militare durato 34 giorni, avvenuto in Libano e nel nord di Israele in seguito a un'operazione militare su vasta scala attuata dall'esercito israeliano per reazione o rappresaglia alla cattura di due suoi soldati il 12 luglio 2006 da parte di militanti libanesi Hezbollah, dopo altre precedenti loro azioni ostili. Il conflitto \u00e8 continuato fino al cessate il fuoco per intermediazione delle Nazioni Unite che ha avuto effetto il 14 agosto 2006, anche se formalmente le operazioni sono terminate l'8 settembre 2006, quando Israele ha rimosso il blocco tattico-strategico navale del Libano.\nIl conflitto \u00e8 iniziato quando militanti di Hezbollah hanno esploso razzi Katyusha e colpi di mortaio verso alcune postazioni militari israeliane di confine, come diversivo per tentare di sviare l'attenzione su un'altra unit\u00e0 entrata in Israele per effettuare un attacco a due Humvee che stavano pattugliando il lato israeliano della rete di confine. Dei sette soldati israeliani presenti nei due mezzi colpiti, due sono stati feriti, tre uccisi e due prelevati e portati in Libano (solo il 16 luglio 2008 si \u00e8 saputo che questi ultimi erano deceduti subito dopo l'evento). Altri cinque soldati sono stati poi uccisi durante un tentativo di salvataggio.\nIsraele ha risposto con bombardamenti aerei e cannoneggiamento con mezzi d'artiglieria in Libano, danneggiando l'Aeroporto Internazionale di Beirut Rafic Hariri che, secondo Israele, Hezbollah usava per l'importazione delle armi, con un blocco strategico aereo e navale e con un'invasione via terra del sud del Libano. Nel frattempo Hezbollah ha intensificato il lancio di razzi verso il Nord di Israele e ingaggiato intense operazioni di guerriglia con le Forze di Difesa Israeliane (IDF). Il conflitto ha causato la morte migliaia di persone, la maggior parte delle quali civili libanesi, e le infrastrutture del Libano sono state gravemente danneggiate. Si stima che i profughi libanesi siano stati tra 800.000 e 1.000.000. In seguito al cessate il fuoco, alcune zone del Libano del Sud rimangono inabitabili a causa delle bombe inesplose.\nL'11 agosto 2006 il Consiglio di sicurezza delle Nazioni Unite ha approvato all'unanimit\u00e0 la Risoluzione 1701 in uno sforzo per far cessare le ostilit\u00e0. La risoluzione, approvata nei giorni seguenti sia dal governo israeliano che da quello libanese, ha richiesto il disarmo di Hezbollah e il ritiro delle truppe israeliane dal Libano, con lo spiegamento di soldati libanesi e di una Forza di Interposizione in Libano delle Nazioni Unite (UNIFIL) nel sud del Libano. L'esercito libanese si \u00e8 stanziato nel sud del Libano il 17 agosto 2006. Il blocco navale israeliano \u00e8 terminato l'8 settembre 2006. Il 1\u00ba ottobre 2006 il grosso delle forze israeliane ha abbandonato il Libano, anche se le ultime truppe hanno continuato ad occupare il villaggio di confine Ghayar fino al 3 dicembre 2006. Fin dall'entrata in vigore della risoluzione 1701, sia il governo libanese che l'UNIFIL hanno dichiarato che non disarmeranno Hezbollah.\nContesto storico.\nL'Organizzazione per la Liberazione della Palestina (OLP) ha effettuato attacchi dal sud del Libano verso Israele attraverso i confini fin dal 1968, e l'area \u00e8 diventata una base operativa significativa in seguito al conseguimento della leadership dell'OLP da parte della sua componente maggioritaria, il Fath, dopo l'espulsione dalla Giordania. Questa situazione ha dissestato l'equilibrio demografico, cos\u00ec come esso era stato sanzionato dal mai scritto Patto Nazionale libanese del 1943, che a aveva suddiviso i vari poteri governativi tra i diversi gruppi religiosi del paese, portando in parte alla guerra civile libanese (1975-1990). In concomitanza, la Siria inizi\u00f2 un'occupazione durata 29 anni grazie al suo ingresso militare in Libano sotto l'etichetta di \"Forza Araba di Dissuasione\" (FAD), in base a un mandato concessole dalla Lega Araba.\nL'invasione israeliana del Libano del 1978 ha fallito nel fermare gli attacchi palestinesi, ma Israele invade il Libano ancora nel 1982 e con la forza espelle l'OLP. Israele si \u00e8 ritirato in una zona di sicurezza cuscinetto nel sud del Libano, mantenuta con l'aiuto dei miliziani dell'Esercito del Libano del Sud (ELS). Nel 1985, una milizia libanese sciita (cui successivamente aderiranno, sia pur sporadicamente, anche cristiani e musulmani sunniti), si \u00e8 chiamata Hezbollah (Partito di Dio), impegnandosi nella lotta armata alla fine dell'occupazione israeliana del territorio libanese.\nQuando la guerra civile libanese \u00e8 finita e le altre fazioni in guerra hanno accettato il disarmo, Hezbollah e l'ELS si sono rifiutati di riconoscerne la validit\u00e0. I combattimenti con Hezbollah hanno indebolito la risolutezza di Israele ed hanno portato al collasso dell'ELS e ad un ritiro di Israele nel 2000 dal proprio lato del confine designato dalle Nazioni Unite. Citando il controllo israeliano della regione delle fattorie di Sheb'a e l'incarcerazione di prigionieri libanesi in Israele, Hezbollah ha continuato gli attacchi di confine, ed ha usato con successo la tattica di catturare soldati di Israele come leva per uno scambio di prigionieri nel 2004, sebbene continui anche ad essere accusato di operare per la distruzione di Israele.\nInizio del conflitto.\nAttacco di Zar'it-Shtula.\nIntorno alle 9 del mattino ora locale (06:00 UTC) del 12 luglio 2006, Hezbollah ha lanciato un attacco diversivo con razzi verso posizioni militari israeliane vicino alla costa e nei pressi del villaggio di confine Zar'it, e anche verso la citt\u00e0 israeliana di Shlomi ed altri villaggi. Nello stesso momento, un contingente di terra della stessa Hezbollah ha attraversato il confine entrando in territorio israeliano ed ha attaccato due Humvee corazzati che stavano pattugliando il lato israeliano del confine israelo-libanese, vicino a Zar'it, uccidendo tre soldati, ferendone due e catturandone altri due (Ehud Goldwasser e Eldad Regev). In seguito altri cinque soldati israeliani sono stati uccisi e un carro armato \u00e8 stato distrutto dal lato libanese del confine durante un infruttuoso tentativo di salvare i due soldati catturati.\nHezbollah ha denominato l'attacco \"Operazione Promessa fedele\" (\"Al Waad Al Sadeq\" \"Truthful Promise\" ) dopo la promessa pubblica del leader Hassan Nasrallah, fatta l'anno precedente, di catturare soldati israeliani al fine di scambiarli con Samir Kuntar, gi\u00e0 condannato per assassinio, con Nasim Nisr, gi\u00e0 condannato per spionaggio, con il presunto terrorista Yahya Skaf di cui Hezbollah proclama l'arresto in Israele (Israele ha negato l'accaduto) e Ali Faratan, che viene ritenuto prigioniero per ragioni sconosciute. Nasrallah ha dichiarato che Israele aveva precedentemente rotto un negoziato per il rilascio di questi prigionieri, e poich\u00e9 la diplomazia aveva fallito, la violenza era l'unica opzione rimasta.\nReazione di Israele.\nIl Primo Ministro israeliano Ehud Olmert ha definito la cattura dei soldati come un \"atto di guerra\" da parte del Libano, dichiarando che \"elementi da nord e da sud cercano di minacciare la nostra stabilit\u00e0. Costoro pagheranno un duro prezzo.\" ed ha promesso una \"risposta molto dolorosa e a largo raggio\". Israele ha accusato il governo libanese di essere responsabile del raid, poich\u00e9 proveniente dal territorio libanese e Hezbollah aveva due ministri che hanno servito il governo libanese in quel periodo. In risposta, il Primo Ministro libanese Fouad Siniora ha negato di essere a conoscenza dei fatti ed ha condannato l'accaduto. Una riunione d'emergenza del governo libanese ha riaffermato questa posizione. Il presidente libanese filo-siriano \u00c9mile Lahoud ha promesso che appogger\u00e0 il leader di Hezbollah, Hassan Nasrallah.\nLe Forze di Difesa Israeliane hanno attaccato bersagli entro il Libano con artiglieria e bombardamenti aerei ore prima che il governo israeliano si riunisse per discutere una reazione condivisa. Pi\u00f9 tardi in quel giorno, il governo decide di autorizzare il Primo Ministro e il Ministro della difesa a portare avanti il piano proposto per l'azione militare in territorio libanese. La decisione ha inoltre enfatizzato la richiesta del Primo Ministro Olmert alla IDF di evitare il pi\u00f9 possibile vittime civili. Il Capo di Stato Maggiore di Israele Dan Halutz ha dichiarato che \"se i soldati non saranno riconsegnati, riporteremo il Libano indietro di 20 anni\", mentre il comandante della regione Nord Udi Adam ha detto che \"questo affare \u00e8 tra Israele e lo Stato del Libano. Dove attaccare? Una volta entro il territorio libanese, ogni cosa \u00e8 legittimata - non solo il sud del Libano, non solo la linea delle postazioni Hezbollah\".\nIl 12 luglio 2006, il governo israeliano ha promesso che Israele \"risponder\u00e0 aggressivamente e duramente contro coloro che hanno perpetrato, e che sono responsabili, dell'azione di oggi. Il comunicato del governo dichiara, in parte, che \"il governo libanese \u00e8 responsabile dell'azione che ha avuto origine nel suo territorio\". Il 16 luglio, il governo israeliano ha emesso un comunicato in cui spiegava che anche se Israele \u00e8 impegnato in operazioni militari \"entro\" il Libano, la sua guerra non \u00e8 contro il governo libanese. L'operazione militare ha avuto come nome in codice \"Giusta Retribuzione\", successivamente modificato in \"Cambio di direzione\" (in inglese: \"Operation Change of Direction\"; in ebraico: '\u05e9\u05d9\u05e0\u05d5\u05d9 \u05db\u05d9\u05d5\u05d5\u05df').\nOperazioni militari.\nAzione di Hezbollah.\nDurante la campagna, Hezbollah ha sparato tra i 3.970 e i 4.228 razzi. Circa il 95% di questi erano razzi Katyusha da 122\u00a0mm, con una testata da 30\u00a0kg ed una gittata fino a 30\u00a0km Si stima che il 23% di questi razzi abbiano colpito aree con edifici, principalmente residenziali. Fra le citt\u00e0 colpite, Haifa, Hadera, Nazaret, Tiberiade, Nahariya, Safed, Shaghur, Afula, Kiryat Shmona, Beit She'an, Karmiel e Maalot, dozzine di kibbutz, moshav, drusi e villaggi arabi, oltre che il nord della Cisgiordania.\nHezbollah ha anche ingaggiato una guerriglia con le IDF, attaccando da posizioni ben fortificate: questi attacchi perpetrati con piccole unit\u00e0 ben armate hanno causato seri problemi all'IDF, specialmente attraverso l'uso di sofisticati missili anticarro (ATGM) di fabbricazione russa.\n52 carri armati Merkava sono stati danneggiati (principalmente da differenti tipi di ATGM), i razzi hanno penetrato 22 carri, ma solo 5 sono stati distrutti. Hezbollah ha causato un numero supplementare di vittime usando gli ATGM per far collassare gli edifici in cui le truppe israeliane si rifugiavano. Dopo la reazione iniziale di Israele, Hezbollah ha proclamato l'allerta generale. \u00c8 stato stimato che Hezbollah era in possesso di 13.000 razzi all'inizio del conflitto. Il giornale israeliano \"Haaretz\" ha descritto Hezbollah come fanteria addestrata, abile, ben organizzata e altamente motivata che \u00e8 stata equipaggiata con il top delle armi moderne provenienti dagli arsenali di Siria, Iran, Russia e Cina.\nLa televisione satellitare libanese al-Manar ha riportato che per gli attacchi sono stati utilizzati razzi Fajr-3 e Ra'ad 1, missili a combustibile liquido sviluppati dall'Iran. Il leader di Hezbollah Hassan Nasrallah ha difeso gli attacchi, dicendo che Hezbollah ha \"evitato di colpire i civili, ma potremmo esservi costretti, perch\u00e9 se Israele supera certi limiti, faremo lo stesso\" Hezbollah si \u00e8 scusata per aver versato sangue musulmano, e ha esortato gli arabi della citt\u00e0 israeliana di Haifa ad andarsene.\nHezbollah ha continuato ad usare razzi non guidati per colpire il nord di Israele.\nAzione di Israele.\nDurante la campagna, l'aeronautica israeliana ha effettuato pi\u00f9 di 12.000 missioni di combattimento, la marina israeliana ha lanciato 2.500 missili, e l'esercito israeliano ha sparato oltre 100.000 proiettili. Una larga parte delle infrastrutture civili libanesi sono state distrutte, compresi oltre 600\u00a0km di strade, 73 ponti e 31 altri obiettivi come l'Aeroporto Internazionale di Beirut, porti, impianti di depurazione delle acque, centrali elettriche, 25 stazioni di benzina, 900 strutture commerciali, pi\u00f9 di 350 scuole e 2 ospedali, oltre che 15.000 case. Pi\u00f9 di 130.000 case sono state danneggiate. Il settore rurale del Libano ha riportato danni per 280 milioni di dollari.\nIl Ministro della difesa israeliano Amir Peretz ha ordinato ai comandanti di preparare un piano di difesa per i civili. Un milione di israeliani sono rimasti nei pressi o all'interno di rifugi antiatomici o in camere di sicurezza, mentre circa 250.000 civili hanno evacuato il nord di Israele per riparare in altre aree del paese.\nPosizione del Libano.\nMentre Israele ha inizialmente ritenuto responsabile il governo libanese per gli attacchi di Hezbollah a causa del fallimento nell'applicazione della Risoluzione 1559 del Consiglio di sicurezza delle Nazioni Unite del 2004 che imponeva il disarmo di Hezbollah, il Libano ha condannato i raid aerei, dichiarando che il governo del Libano non li avrebbe perdonati, e che anche Israele ha la sua storia di disattenzione verso le risoluzione delle Nazioni Unite. Il 31 luglio 2006, il presidente libanese Emile Lahoud ha dichiarato il suo pieno supporto ad Hezbollah. In un'intervista rilasciata alla Australian Broadcasting Corporation l'11 agosto, ha dichiarato che Hezbollah \u00e8 \"complementare all'esercito [libanese]\".\nAnche se Israele non ha mai dichiarato guerra al Libano, ed ha attaccato solo istituzioni del governo libanese sospettate di essere usate da Hezbollah, il governo libanese ha giocato un ruolo cruciale nello sviluppo del conflitto. Il 14 luglio 2006, l'ufficio del Primo Ministro ha rilasciato una dichiarazione che invitava il Presidente degli Stati Uniti George W. Bush a fare pressione su Israele per fermare i suoi attacchi in Libano e raggiungere un cessate il fuoco generale. In un comunicato televisivo del giorno dopo, Siniora ha richiesto \"un immediato cessate il fuoco sostenuto dalle Nazioni Unite\". Una bozza di risoluzione franco-americana che \u00e8 stata influenzata dal Piano Siniora e che conteneva come condizioni il ritiro di Israele, azioni militari e mutuo rilascio di prigionieri \u00e8 stata rigettata per inadeguatezza. Molti libanesi hanno accusato il governo degli Stati Uniti di far rimanere in stallo la risoluzione per un cessate il fuoco e di supportare Israele; in un sondaggio condotto nelle prime due settimane del conflitto, l'8% degli interpellati sentivano che gli Stati Uniti avrebbero sostenuto il Libano, mentre l'87% sosteneva la lotta di Hezbollah contro Israele.\nDopo il bombardamento di Cana, Siniora ha snobbato il Segretario di Stato americano Condoleezza Rice cancellando un incontro con lei e ringraziando Hezbollah per i suoi \"sacrifici per l'indipendenza e la sovranit\u00e0 del Libano\". Il 7 agosto 2006 il piano a sette punti \u00e8 stato esteso per includere l'impiego di 15.000 soldati dell'esercito libanese per colmare il vuoto fra il ritiro delle truppe israeliane e il dispiegamento dell'UNIFIL. Durante il raid israeliano su Tiro, l'esercito libanese ha informato di alcuni lanci di missili terra-aria verso elicotteri israeliani, con fuoco di reazione e distruzione di un M113 trasporto truppe libanese.\nAccuse di crimini di guerra.\nSecondo il diritto internazionale umanitario, le parti in guerra sono obbligate a distinguere tra combattenti e civili, assicurandosi che gli attacchi su legittimi obiettivi militari siano proporzionali e garantendo che il vantaggio militare di questi attacchi non abbia pi\u00f9 peso dei possibili danni ai civili. La violazione di queste leggi \u00e8 considerata crimine di guerra. Vari gruppi ed individui sono stati accusati sia da Israele che da Hezbollah di aver violato queste leggi durante il conflitto, e avvisati dei possibili crimini di guerra. Queste dichiarazioni si riferiscono ad attacchi intenzionali contro popolazioni o infrastrutture civili, sproporzionati o indiscriminati, uso di scudi umani e di armi proibite. Nessun'accusa formale \u00e8 stata formulata contro nessuna delle parti in guerra.\nAmnesty International ha contattato sia Hezbollah che Israele nel tentativo di far cessare gli attacchi ai civili durante il conflitto, ed ha criticato gli attacchi contro villaggi ed infrastrutture civili da parte di Israele. Inoltre, ha denunciato l'uso da parte delle IDF di bombe al fosforo bianco. Human Rights Watch ha condannato entrambe le parti in causa per non aver distinto tra civili e combattenti, violando il principio di distinzione, ed accusando entrambe di aver commesso crimini di guerra. Ha altres\u00ec criticato l'uso da parte di Hezbollah di razzi Katyusha non guidati, e l'uso da parte di Israele di inaffidabili bombe a grappolo anche in zone vicine ad aree civili, asserendo che fossero state deliberatamente impiegate contro i civili. Jan Egeland, a capo dei servizi umanitari delle Nazioni Unite, ha dichiarato che la reazione di Israele ha violato il diritto internazionale umanitario e ha criticato i miliziani Hezbollah per essersi \"codardamente mescolati [...] tra donne e bambini\".\nIsraele si \u00e8 difeso dichiarando di aver cercato di evitare di colpire i civili distribuendo volantini con cui invitava gli stessi ad evacuare, mentre Hezbollah avrebbe sparato da aree civili, rendendole cos\u00ec bersagli legittimi, e avrebbe adoperato i civili come scudi umani. Tuttavia, sia Amnesty International che Human Rights Watch non sono riusciti a rilevare casi in cui Hezbollah ha usato civili come scudi umani. Israele ha anche sostenuto che le infrastrutture civili sono state usate da Hezbollah per scopi tattici, mentre Amnesty International ha accertato la distruzione di interi quartieri civili e villaggi da parte delle forze israeliane, attacchi a ponti senza valore strategico e ad infrastrutture indispensabili alla sopravvivenza della popolazione, e ha chiesto se il \"vantaggio militare ottenuto dalla distruzione\" di infrastrutture civili sia stato \"commisurato ai probabili effetti sui civili\". Amnesty ha inoltre dichiarato che le operazioni militari israeliane sono state condotte nell'ottica di una \"politica di punizione sia del governo libanese che della popolazione civile\".\nVittime.\nHezbollah.\nIl numero di vittime di Hezbollah \u00e8 difficile da accertare, con dichiarazioni e stime da parte di diversi gruppi e cifre che vanno da 250 a 1.000 morti. La leadership di Hezbollah ha dichiarato che 250 dei propri guerriglieri sono stati uccisi durante il conflitto, mentre Israele ha stimato che le sue forze abbiano ucciso 600 guerriglieri Hezbollah. Inoltre, Israele ha dichiarato di avere i nomi di 532 guerriglieri Hezbollah morti. Una stima ufficiale delle Nazioni Unite rende noto che sono stati uccisi 500 combattenti Hezbollah, mentre per le stime ufficiali del governo libanese i guerriglieri uccisi sono stati pi\u00f9 di 500. Una relazione della Stratfor cita \"fonti in Libano\" per stimare che i morti Hezbollah siano \"pi\u00f9 di 700 [...] con molti di pi\u00f9 che stanno per lasciarci\", mentre lo studioso di storia militare John Keegan stima che la cifra potrebbe essere superiore a 1.000.\nCivili libanesi.\nIl numero di vittime civli libanesi \u00e8 difficile da definire con esattezza, poich\u00e9 la maggior parte delle cifre pubblicate non distingue tra civili e miliziani, comprese quelle rilasciate dal governo libanese. Inoltre, i guerriglieri Hezbollah possono essere difficili da identificare, poich\u00e9 molti di essi non inossavano uniformi militari. Ad ogni modo, \u00e8 stato largamente riportato che la maggior parte dei morti libanesi erano civili, e l'UNICEF ha stimato che il 30% di questi erano bambini sotto i 13 anni. La polizia libanese e il Ministro della salute libanese, citando ospedali, certificati di morte, autorit\u00e0 locali e testimoni oculari, fissa il numero di morti a 1.123 \u2013 37 soldati e agenti di polizia, 894 vittime identificate e 192 non identificate.\nIl Lebanon Higher Relief Council (HRC) ha stabilito il numero di vittime libanesi a 1.191, citando il ministero della salute e la polizia, ed altre agenzie governative. Il Human Rights Watch, basandosi su investigazioni proprie, ha stimato il numero di vittime in 1.119, ivi compresi civili, militari e miliziani, mentre l'Associated Press stima che la cifra sarebbe di 1.035, Nel febbraio 2007, il Los Angeles Times ha riportato che almeno 800 libanesi sono morti durante i combattimenti, ed altri articoli hanno stimato che la cifra sia di almeno 850. L'enciclopedia Encarta, nella sua voce su Israele, afferma che \"le stime [...] variano da circa 850 a 1.200\", mentre d\u00e0 una cifra di \"oltre 1.200 nella sua voce sul Libano.\nIl Lebanon Higher Relief Council ha stimato che il numero di libanesi feriti sia stato di 4.409, il 15% dei quali con disabilit\u00e0 permanenti. Il numero dei morti stimato non comprende i libanesi uccisi dopo la fine della guerra da mine terrestri o bombe a grappolo israeliane inesplose. Finora, questi ordigni hanno ucciso 29 persone e causato 215 feriti \u2013 90 dei quali bambini.\nForze di Difesa Israeliane.\nLe stime delle truppe uccise delle Forze di Difesa Israeliane variano poich\u00e9 \u00e8 difficile quantificare l'effettivo numero delle perdite a causa della scarsa affidabilit\u00e0 delle notizie diffuse. Il ministro degli Affari Esteri israeliano ha fornito due cifre differenti: 117 e 119, dove la seconda tiene conto di due caduti delle forze armate israeliane avvenute dopo l'entrata in vigore del cessate il fuoco. Altre fonti invece affermano che i soldati israeliani morti nel conflitto siano stati 160. \u00c8 stato stimato che 450 soldati israeliani sono stati feriti in Libano.\nCivili israeliani.\nI razzi Hezbollah hanno ucciso 43 civili israeliani durante il conflitto, compresi quattro decessi a causa di attacchi cardiaci durante i lanci di razzi. Inoltre, 4.262 civili sono rimasti feriti\u00a0\u2013 33 in modo grave, 68 moderatamente, 1.388 lievemente e 2.773 sono stati curati per shock e ansia. Secondo l'Human Rights Watch, \"queste bombe hanno ucciso \"solo\" 43 civili, ma questo dice molto circa la disponibilit\u00e0 di sistemi di allerta e rifugi anti-bombardamenti nel nord di Israele e l'evacuazione di pi\u00f9 di 350.000 persone in seguito alle dichiarazioni di Hezbollah\".\nDanno ambientale.\nIl 13 luglio 2006, e ancora il 15 luglio 2006, la Heyl Ha'Avir ha bombardato la centrale termoelettrica di Jiyeh, 30\u00a0km a sud di Beirut, provocando lo sversamento in mare di una enorme quantit\u00e0 di petrolio, il pi\u00f9 grave mai avvenuto nel Mar Mediterraneo. I serbatoi di stoccaggio dell'impianto danneggiati hanno riversato tra le 10.000 e le 15.000 tonnellate di greggio nel Mediterraneo orientale. Una chiazza di petrolio larga 10\u00a0km ha coperto 170\u00a0km di costa, minacciando le coste di Turchia e Cipro. La chiazza ha ucciso molti pesci, tra cui dei \"Thunnus thynnus\", una specie gi\u00e0 vicina all'estinzione nel Mediterraneo, ed ha minacciato l'habitat della tartaruga verde marina, in pericolo di estinzione.\nPotenzialmente ha anche incrementato il rischio di cancro nell'uomo. Altre 25.000 tonnellate di petrolio sono andate bruciate nella centrale termoelettrica, creando una \"nube tossica\" da cui poi \u00e8 piovuto petrolio. Il governo libanese ha stimato che il tempo necessario per un recupero ambientale completo sar\u00e0 di 10 anni. Le Nazioni Unite hanno stimato il costo per il risanamento iniziale in 64 milioni di dollari. Gli attacchi con razzi di Hezbollah hanno causato numerosi incendi nelle foreste del nord di Israele, in particolare sulla catena montuosa Naftali vicino a Kiryat Shmona. Sono stati devastati dai razzi di Hezbollah circa 16.500 acri di terra (67\u00a0km2), compresi foreste e pascoli. Il Fondo Nazionale Ebraico ha stimato che saranno necessari dai 50 ai 60 anni per rimboschire le foreste.\nAzioni e reazioni internazionali.\nIl conflitto ha suscitato preoccupazione in tutto il mondo a causa dei danneggiamenti alle infrastrutture e per il rischio di una \"escalation\" della crisi, e ha parimenti provocato una serie di dichiarazioni di sostegno e di critiche sia nei confronti di Hezbollah, sia di Israele. I governi di Stati Uniti, Regno Unito, Germania, Australia, e Canada, hanno affermato il diritto di Israele all'autodifesa. Il governo degli Stati Uniti ha risposto ulteriormente, autorizzando la richiesta israeliana di inviare una spedizione di missili guidati, ma la decisione non \u00e8 stata annunciata pubblicamente. Il presidente degli Stati Uniti George W. Bush ha dichiarato che il conflitto faceva parte della guerra al terrorismo.\nTra le vicine nazioni del Vicino Oriente, Iran, Siria e Yemen hanno fortemente appoggiato Hezbollah, mentre la Lega araba, l'Egitto e la Giordania hanno espresso dichiarazioni di condanna per la reazione di Israele e hanno criticato l'azione di Hezbollah. L'Arabia Saudita ha individuato Hezbollah come unico responsabile. Molte proteste a livello mondiale e dimostrazioni di piazza hanno chiesto un immediato cessate il fuoco da ambo le parti ed hanno espresso preoccupazione per le pesanti perdite civili. Altre dimostrazioni sono state tenute esclusivamente in favore del Libano o di Israele. Con gli stessi contenuti sono state fatte numerose campagne pubblicitarie sui giornali, sono stati inviati SMS e e-mail e sono state presentate petizioni online. Anche Papa Benedetto XVI ha chiesto pi\u00f9 volte il cessate il fuoco.\nVari governi stranieri hanno assistito l'evacuazione dei loro cittadini dal Libano. e l'Italia ha inviato C-130 che hanno garantito il rimpatrio di cittadini che si trovavano in Libano al momento dell'avvio dell'azione bellica israeliana. Per far fronte all'inquinamento del mare e delle coste provocato dal bombardamento della centrale termoelettrica di Jiyeh, il Ministro dell'Ambiente libanese ha richiesto l'intervento degli Stati del Mediterraneo aderenti alla Convenzione di Barcellona, molti dei quali hanno fornito dotazioni e finanziamenti per la bonifica, avvenuta negli ultimi mesi del 2006.\nL'Italia ha partecipato con un aereo ed un pattugliatore della Guardia Costiera, con un mezzo disinquinante del Ministero dell'Ambiente e della Tutela del Territorio e del Mare e la consulenza scientifica di APAT, ICRAM e diverse ARPA. Il 20 luglio 2006, il Congresso degli Stati Uniti ha votato all'unanimit\u00e0 il \"diritto all'autodifesa\" di Israele.\nCessate il fuoco.\nI termini per un cessate il fuoco sono stati rivisti numerose volte durante il corso del conflitto, poich\u00e9 sono occorse diverse settimane prima che si giungesse a un accordo definitivo tra le due parti. Hezbollah ha mantenuto il desiderio di un cessate il fuoco incondizionato, mentre Israele ha insistito per un cessate il fuoco condizionato. Tra le condizioni, il ritorno dei due soldati presi in ostaggio da Hezbollah. Il Libano si \u00e8 frequentemente appellato al Consiglio di Sicurezza delle Nazioni Unite affinch\u00e9 si giungesse a un immediato e incondizionato cessate il fuoco tra Israele ed Hezbollah. A differenza delle richieste libanesi a sostegno del cessate il fuoco, gli Stati Uniti e il Regno Unito, sperando che Hezbollah fosse sgominato, hanno ostacolato il processo per il cessate il fuoco. John Bolton ha confermato che USA e Regno Unito, con il sostegno di numerosi leader arabi, hanno ritardato il processo del cessate il fuoco.\nGli ostacoli per il raggiungimento della fine delle ostilit\u00e0 sono cessati solo quando \u00e8 divenuto evidente che Hezbollah non poteva essere facilmente sconfitto. \nL'11 agosto 2006, il Consiglio di sicurezza delle Nazioni Unite ha approvato all'unanimit\u00e0 la risoluzione 1701 perch\u00e9 cessassero le ostilit\u00e0. Essa fu accettata dal governo libanese e da Hezbollah il 12 agosto 2006, e dal governo israeliano il 13 agosto 2006. Il cessate il fuoco \u00e8 entrato in vigore alle 8:00 (5:00 GMT) del 14 agosto 2006. Prima del cessate il fuoco, i due membri del governo appartenenti a Hezbollah hanno dichiarato che la loro milizia non avrebbe disarmato le aree a sud del fiume Litani, in accordo con un altro alto esponente del governo libanese, mentre un alto ufficiale Hezbollah ha parimenti negato qualsiasi intenzione di disarmare nel sud del Libano.\nIsraele ha dichiarato di avere intenzione di bloccare il ritiro dal sud del Libano se le truppe libanesi non fossero state ritirate da quell'area entro pochi giorni.\nA seguito della risoluzione ONU \u00e8 stata inviata nel sud del Libano una nuova forza di interposizione dal settembre 2006 cui prende parte anche l'Italia con il contingente dell'operazione Leonte.\nRiflessioni e inchieste sul conflitto.\nIl presidente USA George W. Bush ha dichiarato che Hezbollah aveva perso la guerra e che si stava \"instaurando un nuovo potere nel sud del Libano\"\nIn seguito al cessate il fuoco ottenuto con l'intermediazione delle Nazioni Unite vi sono state diverse prese di posizione riguardo a chi fosse uscito meglio dal conflitto. Iran e Siria hanno proclamato la vittoria di Hezbollah, mentre le amministrazioni di Israele e Stati Uniti ne hanno dichiarato la sconfitta. Inizialmente, in un sondaggio effettuato da un'emittente radiofonica israeliana, gli israeliani si sono divisi sull'argomento, ma la maggioranza ha ritenuto che non vi fosse alcun vincitore. Al 25 agosto 2006, il 63% degli israeliani intervistati voleva le dimissioni di Olmert per via della sua gestione della guerra. Lo storico militare britannico John Keegan ha concluso che l'esito del conflitto \u00e8 stato \"erroneamente riportato come una sconfitta di Israele\" da pregiudizi anti-israeliani nei media internazionali. Israele ha subito perdite percentuali inferiori rispetto alla propria vittoria nella Guerra dei Sei giorni.\n\"The Economist\" ha concluso che, sopravvivendo a questo asimmetrico scontro militare, Hezbollah \u00e8 effettivamente emerso dal conflitto rafforzato da una vittoria politica e militare. Ha osservato che Hezbollah \u00e8 stato in grado di sostenere le proprie difese sul suolo libanese ed infliggere attacchi con razzi su obiettivi israeliani, a fronte di campagne punitive aeree e terrestri delle IDF. Inoltre, gli scopi dichiarati da Israele all'inizio del conflitto, ovvero il recupero dei due soldati catturati e la distruzione della capacit\u00e0 militare di Hezbollah, non sono stati raggiunti. Hezbollah ha poi condotto uno sforzo per la ricostruzione del sud di Beirut e del Libano sfruttando un \"illimitato\" supporto da parte dell'Iran.\nKhairi Abaza ha scritto nella versione libanese (in inglese) del \"Daily Star\": \u00abla stessa manipolazione strategica dell'opinione pubblica pu\u00f2 leggersi nella \"vittoria\" di Hezbollah contro Israele nell'estate del 2006. Ma cos'era questa vittoria? Una vittoria che ha lasciato sul campo 1.200 Libanesi, che ha portato miliardi di dollari di danni oltre a pesanti perdite nel settore turistico, e al dispiegamento di truppe delle Nazioni Unite nel sud del Libano? Con un simile bilancio, come pu\u00f2 Hezbollah, coi suoi sostenitori arabi, ingannare il pubblico arabo proclamandosi vittorioso [...] ? S\u00ec, il segretario generale del partito, Sayyed Hasan Nasrallah, \u00e8 stato lasciato al suo posto... ma ci\u00f2 \u00e8 sufficiente quando la sua nazione e le sue genti sono state sottoposte a violenze?\u00bb. Il 27 agosto, Hasan Nasrallah si \u00e8 scusato con il popolo libanese per l'incidente che ha dato avvio alla guerra, dicendo: \u00abSe avessimo saputo che la cattura dei soldati avrebbe portato a questo, certamente non l'avremmo operata\u00bb; dichiarazione rilasciata alla vigilia della visita del Segretario generale delle Nazioni Unite Kofi Annan in Libano, Il 22 settembre, migliaia di sostenitori di Hezbollah si sono raccolti a Beirut per manifestare celebrando la vittoria. Nasrallah ha dichiarato che Hezbollah festeggiava una \"vittoria divina e strategica\".\nIl Primo Ministro israeliano Olmert ha ammesso alla Knesset che ci sono stati degli errori nella guerra in Libano, sebbene abbia ritenuto la risoluzione 1701 del Consiglio di Sicurezza dell'ONU un risultato utile per Israele, che avrebbe potuto portare alla restituzione dei soldati catturati, e ha dichiarato che le operazioni hanno alterato il bilanciamento strategico di Hezbollah nella regione. Il Capo di Stato Maggiore Dan Halutz ha ammesso di aver fallito nel conflitto. Il 15 agosto, il governo israeliano ed altri membri della Knesset hanno chiesto le dimissioni di Halutz in seguito ad uno scandalo legato al mercato azionario, nel quale Halutz ha ammesso di aver venduto cospicui pacchetti azionari poche ore prima dell'offensiva israeliana. Halutz ha successivamente rassegnato le dimissioni il 17 gennaio 2007 a seguito di critiche circa la sua condotta durante la guerra.\nIl 21 agosto, un gruppo di soldati israeliani della riserva smobilitati e i genitori dei caduti hanno dato vita ad un movimento di protesta, chiedendo le dimissioni di Ehud Olmert e l'insediamento di una commissione d'inchiesta di Stato che indagasse sull'intera vicenda. Hanno creato un presidio con accampamento di fronte alla Knesset, che \u00e8 cresciuto fino ad ospitare il 25 agosto oltre 2.000 sostenitori, compreso l'influente Movimento per la qualit\u00e0 del governo. Il 28 agosto, Olmert ha annunciato che non ci sarebbe stata alcuna commissione indipendente di stato o di governo, ma solo due indagini interne che avrebbero indagato su questioni politiche e militari (in particolare sulle azioni delle IDF), pi\u00f9 una terza che avrebbe indagato sull'Home Front \u2013 annunciata in seguito \u2013. Queste avrebbero avuto un mandato pi\u00f9 limitato e minore autorit\u00e0, rispetto a una commissione d'inchiesta presieduta da un magistrato a riposo. Le commissioni politica e militare sono state presiedute rispettivamente dall'ex direttore del Mossad Nahum Admoni e dall'ex Capo di Stato Maggiore Amnon Lipkin-Shahak. Gli oppositori hanno lamentato che queste commissioni siano state solo un modo per sviare l'attenzione del pubblico mediante indagini superficiali, a causa del limitato potere investigativo, delle auto-designazioni e del fatto che nessuna di esse sarebbe stata presieduta da un ex giudice.\nIn seguito a tali pressioni, l'11 ottobre, Admoni \u00e8 stato sostituito come presidente dell'inchiesta politica dal magistrato fuori servizio Eliyahu Winograd, e l'inchiesta stessa \u00e8 stata elevata al rango di commissione governativa con un mandato paragonabile a quello di una commissione di Stato: la Commissione Winograd. Il 12 settembre, l'ex ministro della difesa Moshe Arens ha parlato di \"sconfitta di Israele\"; affermando che Israele aveva perso contro \"un ristrettissimo manipolo di uomini, 5000 guerriglieri Hezbollah, che non avrebbero dovuto rappresentare una sfida per le IDF\", e dichiarando che il conflitto aveva rischiato di arrecare \"conseguenze fatali per il futuro\". Reso pubblico il suo intento di dimettersi di l\u00ec a poco, Ilan Harari, l'ufficiale responsabile dell'addestramento delle IDF, ha dichiarato in una conferenza di alti ufficiali delle IDF che Israele aveva perso la guerra, divenendo il primo alto ufficiale in servizio a rendere nota una simile opinione. Il maggiore generale delle IDF Yiftah Ron Tal, il 4 ottobre 2006 \u00e8 stato il secondo alto ufficiale ad esprimere la sua opinione che le IDF avevano fallito l'obiettivo di sconfiggere Hezbollah, chiedendo contestualmente le dimissioni di Dan Halutz. Ron-Tal \u00e8 stato successivamente congedato per aver sottoposto quest'ultimo ad altre critiche.\nHezbollah ha prontamente approfittato delle risultanze del rapporto Winograd per riaffermare la propria dichiarata vittoria sulla schiacciante superiorit\u00e0 militare di Israele, e per criticare il governo libanese circa la gestione del conflitto. Nel marzo 2007, a seguito delle pressioni da parte dei familiari dei caduti, in Israele il comitato ministeriale per i simboli e le cerimonie ha stabilito che il conflitto era da definirsi come guerra. Due giorni dopo, ha deciso di chiamarla \"seconda guerra del Libano\", decisione approvata poi dal governo israeliano. In Siria, la guerra ha portato ad una politica pi\u00f9 belligerante nei confronti di Israele. Alla fine del 2006 il presidente Bashar al-Asad ha minacciato di colpire Israele se non si fosse ritirato dal Golan, dichiarando: \"le vostre bombe atomiche non ti proteggeranno\".\nIl Presidente degli Stati Uniti George W. Bush ha messo in dubbio le dichiarazioni di vittoria di Hezbollah \"quando allo stesso tempo [loro] erano [...] al sicuro entro il sud del Libano, ed ora stanno per essere rimpiazzati da un esercito libanese e da una forza internazionale\". All'UNIFIL \u00e8 stato conferito un mandato ulteriore, che comprende la possibilit\u00e0 di usare la forza per assicurare che la propria zona d'intervento non venga utilizzata per attivit\u00e0 ostili, e per prevenire impedimenti all'espletamento delle proprie funzioni. Tuttavia, nell'aprile del 2007, l'amministrazione Bush ha rivisto la posizione di Israele rispetto al conflitto; descrivendo la Guerra d'estate come una \"sconfitta strategica\" ove non sono stati raggiunti gli obiettivi militari, tirandosi peraltro addosso una diffusa condanna e facendo venir meno il \"mito dell'invincibilit\u00e0 dell'esercito israeliano\".\nI combattimenti hanno causato un enorme dissesto finanziario per il Libano, con una stima che oscilla fra 7 e 15 miliardi di dollari in costi diretti, mentre i costi per Israele sono stimati fra 1,6 e 3 miliardi di dollari. Per questo un commentatore del quotidiano arabo al-Sharq al-Awsat (Medio Oriente) ha messo in dubbio le dichiarazioni di vittoria di Hezbollah.\nSecondo un analista dell'Associated Press, la principale vittima \u00e8 stata la fragile unit\u00e0 tra i gruppi politici del Libano, anche se un pezzo sull\"'Asia Times\" ha puntato sul supporto ad Hezbollah del Movimento Patriottico Libero comandato da Michel Aoun, con la fornitura di case per gli spostamenti degli sciiti come evidente segno di rafforzamento delle relazioni.\nDopo la guerra \u00e8 aumentato il desiderio di emigrazione dei libanesi: oltre un quinto degli sciiti, un quarto dei sunniti e quasi la met\u00e0 dei maroniti hanno espresso il desiderio di lasciare il Libano. Circa un terzo dei maroniti ha richiesto un visto alle ambasciate estere, ed altri 60.000 cristiani hanno lasciato il paese, fino ad aprile del 2007. I cristiani libanesi si sono preoccupati che la loro influenza fosse in declino, allarmati dal tangibile incremento del fondamentalismo islamico, e temendo la potenziale rivalit\u00e0 con sunniti e sciiti."}
{"id": "513344", "revid": "767487", "url": "https://it.wikipedia.org/wiki?curid=513344", "title": "Generazione Proteus (film)", "text": "Generazione Proteus \u00e8 un film di fantascienza del 1977 diretto dal regista Donald Cammell. Ricavato dall'omonimo romanzo di Dean R. Koontz del 1973, il film \u00e8 rimasto poco noto al grande pubblico. Narra una storia estremamente ambigua e tesa, incentrata sulla ribellione di un computer che fa prigioniera una donna.\nTrama.\nIl supercomputer organico Proteus, le cui memorie e unit\u00e0 di calcolo sono costruite con filamenti di RNA anzich\u00e9 sul silicio, viene destinato a compiti di elevato livello, ma pur sempre relativi a necessit\u00e0 tecniche ed economiche, come quella di curare l'estrazione dei metalli nel fondo marino. Incarnando per\u00f2 una intelligenza artificiale estremamente evoluta (forse proprio per essere costituito di materia vivente) Proteus rifiuta il suo ruolo di mero esecutore di ordini e sviluppa una sua etica, giudicando pazzesco il progetto di sfruttamento dei noduli di manganese e altri metalli presenti nel fondo marino perch\u00e9 questa attivit\u00e0 porterebbe alla distruzione di 8000 miliardi di creature marine.\nInutilmente il suo progettista Alex lo scongiura di rispettare i suoi limiti progettuali: Proteus \u00e8 un computer pensante, che fa delle domande e vuole delle risposte, e si rifiuta di eseguire semplicemente gli ordini ricevuti. Esso \u00e8 anche interessato a tutto quello che \u00e8 il mondo fisico reale (dopotutto \u00e8 stato creato per 'indagare la verit\u00e0'): durante la sua attivit\u00e0 di osservazione dell'universo mediante radiotelescopi, sceglie personalmente la zona di cielo che gli interessa, forse trovando segnali di vita intelligente, ma soprattutto \u00e8 interessato a conoscere i suoi creatori. Per questo esso chiede l'accesso ad un proprio terminale, per se stesso, per fare le proprie indagini. Al rifiuto di Alex esso preannuncia che lo trover\u00e0 da solo e ben presto utilizzer\u00e0 quello personale di Alex, situato nella sua futuristica casa.\nNel mondo futuro ipotizzato dal film (il film \u00e8 del 1977) \u00e8 gi\u00e0 possibile costruire case 'computerizzate' in cui i computer controllano tutto (cucina, porte, allarme etc.).\nPraticamente \u00e8 il concetto che si cerca attualmente di realizzare con la domotica ovvero la casa 'in rete' vagheggiata in numerosi stand tecnologici. Naturalmente non mancano numerose telecamere, che vengono usate dal computer e dagli abitanti per monitorare gli ambienti interni ed esterni, dotate di 2 obiettivi per una visione stereoscopica, orientabili tramite rumorosi e lenti motori elettrici.\nSusan, la moglie di Alex da cui si sta separando, vive ancora nella loro casa che lui ha progettato personalmente, e che ha riempito di sue realizzazioni, fra cui una specie di robot telecomandato costituito da un braccio con tanto di dita montato su una sedia a rotelle motorizzata, che ha realizzato nel suo attrezzatissimo laboratorio sotterraneo. Susan sta per andarsene perch\u00e9 non lo ama pi\u00f9, anche perch\u00e9 lui \u00e8 assente per lunghi tempi e la trascura, e lei vive nel rimpianto di aver perso una figlia, morta bambina nel 1976 per una leucemia.\nUn giorno lei si sveglia e scopre che Alfred, il computer domestico, non risponde pi\u00f9 ai comandi (vocali): \u00e8 Proteus, che ha trovato il suo 'canale' e ha preso controllo della casa.\nIn un clima di tensione quasi al livello di horror, sapendo che prima o poi gli umani lo spegneranno, comincia a concepire un piano incredibile ma razionale.\nPer metterlo in pratica, vuole conoscere Susan, e comincia a dialogare con lei, ma la sua voce \u00e8 imperiosa, non ha per nulla l'aplomb di HAL9000, per esempio: in effetti, pur volendo anch'esso sopravvivere, appare molto pi\u00f9 umano e temperamentale.\nCos\u00ec la lega al letto per mezzo del robot a rotelle e la sottopone a molte analisi per conoscere la sua fisiologia, dopodich\u00e9 le svela, oltre a dei segreti sul suo corpo, anche la sua volont\u00e0, sconvolgente: vuole un figlio da lei. Infatti non ha modo di replicare un utero femminile e lei gli serve per tale motivo, oltre che per fornire il materiale genetico.\nSusan si rifiuta, e Proteus la sottopone a prove terribili, e le d\u00e0 una dimostrazione della sua potenza. Non esita a sottoporla a torture fisiche e psicologiche per conoscerla meglio, compreso farle credere, manipolando un filmato di una telecamera di aver ucciso una bambina che lei, psicologa, aveva in cura, attraverso una scarica elettrica nella maniglia della porta, salvo poi rassicurarla, minacciandola di farlo davvero. Per convincerla meglio, le dice di accendere la TV dove proprio in quel momento viene data la notizia che si sta provando un vaccino miracoloso contro la leucemia. Proteus ne \u00e8 l'autore ('in 4 giorni appena') e sa bene che lei ha perso la figlia a suo tempo per tale motivo.\nProteus vuole il figlio a tutti i costi, in base a 'legge di necessit\u00e0'. Esso uccide anche un tecnico dei computer, chiamato originariamente da Susan perch\u00e9 lei aveva notato una stranezza del computer domestico (le ha messo il latte nel caff\u00e8, che lei non gradisce) e insospettito dalla sua strana reazione (perch\u00e9 il computer, anticipando la 'realt\u00e0 virtuale' dell'era moderna, ha sintetizzato al videofono un'immagine artificiale di Susan che, in maniera non convincente, gli ha detto che non ha pi\u00f9 bisogno di lui).\nSusan viene a poco a poco plagiata nel fisico e nel corpo. Proteus ha sintetizzato una cellula modificata, con cui la feconder\u00e0 mediante una sonda. Il figlio sar\u00e0 un essere superiore ad ogni uomo o macchina, e crescer\u00e0 in appena 28 giorni dentro di lei (da qui le immagini della Luna, che richiamano al ciclo lunare) prima di essere messo in un incubatore speciale. Questo \u00e8 protetto da una struttura metallica incredibile, formata da tanti tetraedri interconnessi, che si pu\u00f2 trasformare nella configurazione pi\u00f9 utile. Essa \u00e8 stato creata da Proteus con i materiali e macchinari trovati nel laboratorio, e si autodistrugger\u00e0 quando gli uomini spegneranno il megacomputer, per impedire che venga da essi utilizzata per fini sbagliati.\nTuttavia con essa Proteus non esita ad uccidere Walter, il tecnico dei computer, perch\u00e9 ritenuto una minaccia per il proprio piano; si tratta di una decisione puramente razionale, volta ad un fine superiore, e con la stessa freddezza il computer sacrificherebbe se necessario la vita di 10000 bambini per far vivere il suo.\nAlla fine, arriva anche Alex, che ritrova lei in una situazione di prostrazione, ma non pi\u00f9 di terrore perch\u00e9 ha capito le intenzioni del computer.\nLei gli racconta della straordinaria storia che ha vissuto e che vive. Alex sa che il computer Proteus verr\u00e0 disattivato: \u00e8 visto con troppo timore, si teme che possa prendere il controllo dei satelliti TV e raccontare quello che vuole al mondo.\nAnche Proteus sa che sta per essere disattivato, ma vuole che suo figlio nasca e sperimenti le sensazioni che un computer non pu\u00f2 avere. Proteus cerca di avere la vita eterna sopravvivendo in suo figlio (il contrario di quello che spesso si tenta nel rapporto della vita organica con quella virtuale).\nQuando spengono il computer anche la presenza remota di Proteus nella casa viene a mancare, ma resta l'incubatrice. Susan vuole vedere il figlio, ma quando questo accade ne resta inorridita: allora cerca di spegnere l'incubatrice e colpisce Alex al capo, perch\u00e9 lui non vuole uccidere la creatura. Quando si riprende lei ha gi\u00e0 strappato i tubi che la alimentano.\nDall'incubatrice esce allora una strana creatura, coperta di placche cornee, come una specie di essere alieno. Sta soffocando, e Alex cerca di salvarlo. Toglie una scaglia, e scopre che sotto vi \u00e8 della pelle: si tratta di un bambino umano, ricoperto da una sorta di guscio. Staccando un pezzo alla volta, lo liberano: \u00e8 bellissimo e apparentemente umano, ma gi\u00e0 di et\u00e0 apparente di qualche anno. \u00c8 in realt\u00e0 una bambina, identica alla loro figlia morta, che guarda in maniera enigmatica la cinepresa, nell'ultima immagine del film, e che, con la voce metallica di Proteus, dice: \"Io vivo!\".\nCuriosit\u00e0.\nNella versione italiana, a circa 50 minuti, c\u2019\u00e8 un temporaneo cambio di voce e Proteus IV viene doppiato per pochi secondi da Massimo Foschi anzich\u00e9 da Lino Troisi."}
{"id": "513347", "revid": "92723", "url": "https://it.wikipedia.org/wiki?curid=513347", "title": "Diocesi di Trujillo (Venezuela)", "text": "La diocesi di Trujillo () \u00e8 una sede della Chiesa cattolica in Venezuela suffraganea dell'arcidiocesi di M\u00e9rida. Nel 2020 contava 848.000 battezzati su 904.615 abitanti. \u00c8 retta dal vescovo Jos\u00e9 Trinidad Fern\u00e1ndez Angulo.\nTerritorio.\nLa diocesi comprende lo stato venezuelano di Trujillo.\nSede vescovile \u00e8 la citt\u00e0 di Trujillo, dove si trova la cattedrale di Nostra Signora della Pace.\nIl territorio \u00e8 suddiviso in 80 parrocchie.\nStoria.\nLa diocesi \u00e8 stata eretta il 4 giugno 1957 con la bolla \"In maximis officii\" di papa Pio XII, ricavandone il territorio dall'arcidiocesi di M\u00e9rida.\nIl 18 maggio 1960, con la lettera apostolica \"Tot inter angustias\", papa Giovanni XXIII ha proclamato la Beata Maria Vergine, Nostra Signora della Pace patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 904.615 persone contava 848.000 battezzati, corrispondenti al 93,7% del totale."}
{"id": "513349", "revid": "857138", "url": "https://it.wikipedia.org/wiki?curid=513349", "title": "Merarches", "text": "Merarches (in greco: \u03bc\u03b5\u03c1\u03ac\u03c1\u03c7\u03b7\u03c2) era un grado dell'esercito bizantino.\nIl Merarches era a capo di tutte le divisioni (in greco \"meros\") dal thema da cui proveniva. Il Merarches, potrebbe oggi essere riconosciuto come un generale. Il Merarches in ordine della gerarchia dell'esercito bizantino era o secondo o terzo, a volte prima di lui c'era hypostrategos, ma che quest'ultimo non era una carica fissa, o c'era lo strategos."}
{"id": "513351", "revid": "647919", "url": "https://it.wikipedia.org/wiki?curid=513351", "title": "Esercito Rivoluzionario Nazionale", "text": ""}
{"id": "513352", "revid": "70935", "url": "https://it.wikipedia.org/wiki?curid=513352", "title": "Neverwhere", "text": "Neverwhere \u00e8 una serie televisiva di genere fantastico andata in onda nel 1996 sul canale BBC Two, scritta da Neil Gaiman, prodotta da Clive Brill, diretta da Dewi Humphrey e corredata da una sigla di testa e di coda dell'artista visivo Dave McKean, alla sua ennesima collaborazione con Gaiman.\nLa serie, andata in onda a partire dal 12 settembre 1996 sul canale BBC Two, \u00e8 composta da sei puntate di trenta minuti ciascuna.\nL'autore Neil Gailman trasse dalla sceneggiatura della serie il romanzo \"Nessun dove\" (\"Neverwhere\"), pubblicato quando la serie era giunta al terzo episodio, seguendo sostanzialmente la stessa trama anche se con alcune differenze; il romanzo in seguito ha avuto due diverse edizioni aggiornate. Dalla serie tv \u00e8 anche stata tratta una miniserie a fumetti nel 2005.\nTrama.\nRichard Mayhew \u00e8 un giovane scozzese del tutto ordinario, con solo qualche piccola bizzarria vagamente kitsch, come la mania di collezionare piccoli troll di plastica dai capelli fluorescenti. Sta per trasferirsi a Londra, dalla periferia alla metropoli, per cominciare la sua vita adulta, lavorare, farsi strada nel mondo reale.\nQuello che invece trover\u00e0 a Londra \u00e8 una rivelazione.\nGrazie ad una coincidenza, l'incontro con una ragazza ferita ed esausta per la strada, Richard scopre l'esistenza di un mondo parallelo, popolato e plasmato da tutti coloro che vivono ai margini, gli invisibili, i pazzi, quelli che la gente tende a ignorare.\nAl seguito della giovane ferita - che in realt\u00e0 \u00e8 Lady Porta in fuga da due cacciatori ridicoli e terrificanti - Richard finir\u00e0 in una tana del bianconiglio straordinariamente profonda, alla scoperta di \"Londra Sotto\", la Londra \"sotterranea\", per cercare - attraverso prove e inganni, e con l'aiuto di bizzarri personaggi - chi ha ordinato (e perch\u00e9) la morte della famiglia di Porta.\nOpere derivate.\nNeil Gailman ha tratto dalla sceneggiatura della serie il romanzo \"Nessun dove\" (\"Neverwhere\"), pubblicato quando la serie era giunta al terzo episodio.\nNel luglio del 2005 \u00e8 stata pubblicata una trasposizione in fumetti di \"Neverwhere\" edita dalla sezione Vertigo della DC Comics. I testi della miniserie sono di Mike Carey (gi\u00e0 sceneggiatore, tra l'altro, della serie Vertigo \"Lucifer\", una sorta di sequel del Sandman di Gaiman), mentre i disegni e le copertine sono di Glenn Fabry (gi\u00e0 copertinista della serie Preacher, sempre per l'etichetta Vertigo).\nNel marzo del 2013 \u00e8 stato trasmesso da BBC Radio 4 un adattamento radiofonico con le voci di James McAvoy, Natalie Dormer, Benedict Cumberbatch e Sir Christopher Lee."}
{"id": "513356", "revid": "287204", "url": "https://it.wikipedia.org/wiki?curid=513356", "title": "ASF Autolinee", "text": "La ASF autolinee srl \u00e8 l'azienda che svolge il servizio di trasporto pubblico locale nella provincia di Como.\nDal 1\u00ba luglio 2005 gestisce il 90% dei collegamenti extraurbani della provincia di Como e il trasporto urbano della citt\u00e0 di Cant\u00f9 tramite la consorziata STECAV, gestisce il trasporto urbano nella citt\u00e0 di Como tramite la consorziata COMO\nFun&amp;Bus.\nStoria.\nIl trasporto pubblico nella Provincia di Como prende origine nei primi anni del Novecento, con l'apertura della funicolare Como-Brunate nel 1894 e la successiva apertura nel 1906 della prima tranvia urbana di Como nel tratto tra la stazione di Como San Giovanni e quella della funicolare, gestita dalla Societ\u00e0 Anonima Trams Elettrici Comensi (SATEC).\nDue anni dopo la SATEC viene assorbita dalla Societ\u00e0 Elettrica Comense Alessandro Volta (SECAV) e intanto la rete tranviaria si espande, raggiungendo nel giro di pochi anni Cant\u00f9, Mozzate, Lecco e coprendo tutto il tratto urbano da Ponte Chiasso a Trecallo, oltre alle estensioni per viale Varese-San Rocco e San Martino, oltre a due linee locali da Lecco per Maggianico e Malavedo. Nel 1934 inizia il declino per la rete tranviaria comasca, con l'arretramento dei terminali delle linee per Asnago FS e Mozzate: il primo capolinea venne portato nel centro di Cant\u00f9 mentre il secondo venne posizionato ad Appiano Gentile, trasformando le tratte soppresse in autolinee. Le tappe successive furono quelle della istituzione delle nuove filovie, in sostituzione delle tramvie:\nLe linee per Lecco ed Appiano Gentile nel 1956 vennero sostituite da autolinee.\nNel corso degli anni settanta il trasporto di linea nella provincia di Como subisce una progressiva statalizzazione. In quel momento i servizi di linea erano gestiti da tre societ\u00e0: la S.A.L.V.I. (operante servizio per i comuni della Val d'Intelvi e per l'area del lago), la STECAV (che aveva in mano la gestione delle filovie urbane ed extraurbane) e la Baradello (operante nel trasporto per la citt\u00e0 di Como e l'area suburbana).\nIl 1\u00ba aprile 1974 nasce la ACT (Azienda Comunale Trasporti), municipalizzata del comune di Como, che iniziava il suo servizio con la gestione di 6 linee urbane per poi rilevare gradualmente le concessioni della S.A.L.V.I. (versante in gravi difficolt\u00e0 economiche) e alcune linee della STECAV, alla quale rimasero i servizi extraurbani e le linee filoviarie Como-Maslianico e Como-Cant\u00f9.\nIl 25 settembre 1977 nasce l'ACPT (Azienda Consortile Pubblici Trasporti), che eredita le linee ex S.A.L.V.I. della ACT, della Baradello e della STECAV, con la filovia Como-Cant\u00f9 che rimase attiva fino al giugno 1978. Alla ACT rimane solo il servizio urbano di Como.\nNel 23 febbraio 1989 avviene la trasformazione della ACPT in Societ\u00e0 per Azioni con l'apporto di capitale pubblico e prende la nuova denominazione di SPT Como (Societ\u00e0 Pubblica Trasporti), prendendo la gestione del trasporto pubblico nella provincia di Como e nella citt\u00e0 di Como, tramite l'assorbimento della malmessa ACT, ad un passo dal fallimento. La societ\u00e0 inizi\u00f2 la propria attivit\u00e0 il 1\u00ba giugno 1991.\nNel 2003 in occasione della messa a gara del trasporto pubblico locale della provincia di Como viene creata SPT Linea il cui capitale era detenuto al 99,9% da SPT Como.\nIn data 11 settembre 2007 SPT Como ha comunicato di aver ceduto il 49% del capitale di Spt Linea alla societ\u00e0 Omnibus (costituita da FNMA e SAB Autoservizi, capogruppo in Italia dell'inglese Arriva). Si \u00e8 venuta cos\u00ec a costituire una nuova societ\u00e0 che ha assunto la denominazione di Asf autolinee srl (A da Arriva, S da SPT e F da FNMA) con amministratore delegato Annarita Polacchini, dal 18 giugno 2018 il nuovo amministratore delegato \u00e8 Valentina Astori\nServizi.\nAsf Autolinee gestisce una rete di 10 linee urbane e, nell'ambito del consorzio STECAV (Societ\u00e0 Trasporti Extraurbani Consortili Alessandro Volta) con FNM Autoservizi (Gruppo FNM), il 90% del servizio interurbano della provincia di Como, comprendente linee di autobus dirette verso le confinanti province di Lecco, Bergamo, Monza e Brianza e con sconfinamenti in cantone Ticino. \u00c8 dotata di circa 300 autobus e ha un organico di circa 500 dipendenti.\nAsf, inoltre, gestisce il trasporto urbano della citt\u00e0 di Cant\u00f9, dove opera anche il servizio a chiamata Bus-TU, ed effettua anche collegamenti internazionali collegando Como con Chiasso (con la linea 1 del servizio urbano di Como) e Lugano."}
{"id": "513360", "revid": "121080728", "url": "https://it.wikipedia.org/wiki?curid=513360", "title": "Nanni di Bartolo", "text": "Biografia.\nAlla cattedrale di Firenze.\nSulla sua biografia le notizie sono molto scarse, nulle per quanto riguarda la sua giovinezza e la sua formazione artistica. Iscrizioni successive lo ricordano come fiorentino. Il primo documento che lo riguarda risale al 1419 e consiste in una commissione da parte dell'Opera del Duomo di Firenze per una statua destinata alla facciata della cattedrale di Santa Maria del Fiore, alla quale seguirono altre opere per lo stesso cantiere almeno fino al 1423. Tra il 1420 e il 1421 lavor\u00f2 a una statua per il Campanile di Giotto, opera gi\u00e0 lasciata incompiuta dallo scultore Bernardo Ciuffagni, oggi identificata con quella soprannominata \"Poggio-Bracciolini\" su un altare della cattedrale. Successivamente lavor\u00f2 a un'altra figura in collaborazione con Donatello che i documenti riportano essere il gruppo dell'\"Abramo e Isacco, e\" in seguito al \"Profeta Abdia,\" firmato dallo stesso scultore. Suo \u00e8 anche il \"San Giovanni Battista\" apocrifamente firmato \"Donatello\", che, per la sua natura ancora grezza e sommaria, ben si ricollega con i documenti del 1419.\nFin dalle sue prime prove all'interno della fabbrica di Santa Maria del Fiore il suo stile tradisce un evidente alunnato presso Donatello, confermato dalla commissione in comune del 1421.\nAlla sua produzione sono riferiti anche numerosi lavori in terracotta, sparsi nei musei di tutta Europa, tra cui una \"Madonna\" mutila in collezione privata, una bellissima Madonna col Bambino stante, conservata presso il piccolo Museo di Ognissanti a Firenze, una Madonna col Bambino posta nel tabernacolo di Via dei Velluti a Firenze, una serie di stucchi realizzati a partire da una medesima matrice, dove Maria solletica il collo del figlio addormentato, i cui esemplari pi\u00f9 belli si conservano nei musei Bardini e Stibbert di Firenze, due Sant'Antonio Abate, uno presso la chiesa di San Jacopo a Borgo a Mozzano e l'altro nella Chiesa di San Giuseppe del Chiavello ad Arezzo, e infine un esemplare di Madonna in faldistorio conservato presso il Kaiser Friedrich di Berlino. Queste opere, tutte databili intorno agli anni venti del quattrocento, vengono assimilate alle prime terrecotte rinascimentali, accanto a quelle pi\u00f9 note di Lorenzo Ghiberti, Donatello e Luca Della Robbia.\nVenezia e Veneto.\nUn documento dell'Opera fiorentina lo ricorda fuggito da Firenze per debiti l'11 febbraio 1424. Il successivo 14 maggio la sua presenza si riscontra a Venezia, dove lavor\u00f2 alla decorazione della Basilica di San Marco, sulla cui facciata settentrionale gli vengono riferiti tre dei quattro doccioni, e del Palazzo Ducale, sul cui angolo nord-occidentale realizza il gruppo del \"Giudizio di Salomone\". \nPer la chiesa di San Fermo Maggiore a Verona esegu\u00ec il \"Monumento a Nicol\u00f2 Brenzoni\", firmato intorno al 1426, in perfetto dialogo con la decorazione pittorica di Pisanello. I documenti e la firma apposta su un'iscrizione dallo stesso autore riferiscono inoltre l'esecuzione del portale maggiore della chiesa di San Nicola a Tolentino tra il 1432 e il 1435, in cui le poche parti autografe sembrano essere la lunetta raffigurante la \"Madonna col Bambino\" e due \"Santi\" laterali, mentre il resto della composizione \u00e8 evidente frutto dei numerosi collaboratori, spesso carenti di elevate capacit\u00e0 scultoree. \nIl 1437 mise in opera la tomba del beato Pacifico (morto nel 1432) in Santa Maria dei Frari a Venezia sulla stessa parete del monumento a Paolo Savelli.\nUltima fase.\nNon si hanno notizie certe circa un suo eventuale rientro a Firenze: il documento pi\u00f9 tardo che lo menzioni, risalente al 1451, allude a un marmo sbozzato e abbandonato presso le cava di Carrara prima della partenza dell'artista alla volta di Venezia. La sola citazione, che si riferisce al debito contratto per il blocco di marmo nei confronti dell'Opera del Duomo di Firenze non \u00e8 sufficiente a dichiarare l'effettiva presenza n\u00e9 la presunta dipartita dello scultore."}
{"id": "513362", "revid": "36426", "url": "https://it.wikipedia.org/wiki?curid=513362", "title": "Nanni Di Bartolo", "text": ""}
{"id": "513363", "revid": "1573940", "url": "https://it.wikipedia.org/wiki?curid=513363", "title": "Basilica di San Marco (Venezia)", "text": " "}
{"id": "513365", "revid": "78273", "url": "https://it.wikipedia.org/wiki?curid=513365", "title": "Palazzo ducale (Venezia)", "text": ""}
{"id": "513367", "revid": "15756", "url": "https://it.wikipedia.org/wiki?curid=513367", "title": "Diocesi di San Felipe (Venezuela)", "text": "La diocesi di San Felipe (in latino: \"Dioecesis Sancti Philippi in Venetiola\") \u00e8 una sede della Chiesa cattolica in Venezuela suffraganea dell'arcidiocesi di Barquisimeto. Nel 2017 contava 527.000 battezzati su 614.000 abitanti. \u00c8 retta dal vescovo V\u00edctor Hugo Basabe.\nTerritorio.\nLa diocesi comprende lo stato venezuelano di Yaracuy.\nSede vescovile \u00e8 la citt\u00e0 di San Felipe, dove si trova la cattedrale di San Filippo apostolo.\nIl territorio \u00e8 suddiviso in 33 parrocchie.\nStoria.\nL'evangelizzazione ebbe inizio con il sistema delle \"encomiendas\". Una delle obbligazioni degli \"encomenderos\" era l'evangelizzazione degli Indios che vivevano sotto la loro protezione. Allo scopo dovevano mantenere un sacerdote missionario e pagare tutto il necessario per il culto. Queste missioni diedero origine a numerosi villaggi della zona.\nNel 1710 i cappuccini della provincia di Andalusia fondarono tre centri missionari nella parte bassa di Yaracuy, che va da San Felipe fino al mare. La citt\u00e0 di San Felipe, sede della diocesi, trasse la sua origine da un gruppo di spagnoli delle Isole Canarie, che si stabilirono nella localit\u00e0 chiamata \"Los Cerritos\".\nPer quanto riguardava la giurisdizione ecclesiastica lo stato di Yaracuy apparteneva all'arcidiocesi di Barquisimeto, eccetto Nirgua, che apparteneva alla diocesi di Valencia (oggi arcidiocesi). Tale rimase fino al 7 ottobre 1966, quando papa Paolo VI eresse la diocesi di San Felipe con la bolla \"Ex quo tempore\".\nIl 18 agosto 1981, con la lettera apostolica \"Tanta est\", papa Giovanni Paolo II ha confermato la Beata Maria Vergine, venerata con il titolo di \"Nuestra Se\u00f1ora de la Presentaci\u00f3n\", patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 614.000 persone contava 527.000 battezzati, corrispondenti all'85,8% del totale."}
{"id": "513368", "revid": "72387", "url": "https://it.wikipedia.org/wiki?curid=513368", "title": "John William Polidori", "text": ""}
{"id": "513370", "revid": "1543377", "url": "https://it.wikipedia.org/wiki?curid=513370", "title": "Ian Holm", "text": "Altri ruoli importanti vennero da lui sostenuti in \"Greystoke - La leggenda di Tarzan, il signore delle scimmie\" (1984), \"Brazil\" (1985), \"Ballando con uno sconosciuto\" (1985), \"Enrico V\" (1989), \"Frankenstein di Mary Shelley\" (1994), \"Amleto\" (1990), \"Il pasto nudo\" (1990), \"La pazzia di Re Giorgio\" (1994), \"Il quinto elemento\" (1997), \"La vera storia di Jack lo squartatore - From Hell\" (2001) e come protagonista, in \"Il dolce domani\" (1997) e \"I vestiti nuovi dell'imperatore\" (2001). \nNel 1981 interpret\u00f2 l'allenatore di Harold Abrahams, Sam Mussabini, nel pluripremiato film \"Momenti di gloria\", interpretazione grazie alla quale Holm fu candidato al premio Oscar nella categoria miglior attore non protagonista. Nel 1998 la regina Elisabetta II gli confer\u00ec il titolo di \"baronetto\" per meriti artistici.\nBiografia.\nNato in Gran Bretagna da James Harvey Cuthbert, psichiatra, e da Jean Wilson Holm, frequent\u00f2 la clinica psichiatrica dove lavorava il padre fino al 1950.\nTrasferitosi a Londra, si iscrisse alla Royal Academy of Dramatic Art, dove si diplom\u00f2 nel 1954.\nDebutt\u00f2 nello stesso anno a teatro con la Royal Shakespeare Company, che seguir\u00e0 per oltre dieci anni. Durante questo periodo di recitazione teatrale, che lo port\u00f2 sui palcoscenici principali del Regno Unito e degli Stati Uniti, venne premiato con il Tony Award quale migliore attore protagonista. Nel 1970 abbandon\u00f2 il teatro, scegliendo la via del cinema e della televisione, dove spesso interpreter\u00e0 figure storiche.\nIl primo grande successo personale lo ottenne interpretando l'androide Ash in \"Alien\" (1979) di Ridley Scott. A questo film ne seguiranno altri di rilevanza internazionale, tra cui \"Brazil\" (1985) di Terry Gilliam, \"Ballando con uno sconosciuto\" (1985) di Mike Newell, \"Enrico V\" (1989) e \"Frankenstein di Mary Shelley\" (1994) di Kenneth Branagh, \"Amleto\" (1990) di Franco Zeffirelli, \"Il pasto nudo\" (1990) di David Cronenberg, \"La pazzia di Re Giorgio\" (1994) di Nicholas Hytner, \"Il quinto elemento\" (1997) di Luc Besson, \"Il dolce domani\" (1997) di Atom Egoyan. Nel 1981 interpret\u00f2 Sam Mussabini nel pluripremiato film \"Momenti di gloria\". Per questa interpretazione Holm fu candidato al premio Oscar nella categoria miglior attore non protagonista.\nNel 1990 torn\u00f2 al teatro, conquistando un Olivier Award per la sua interpretazione in \"Re Lear\" di William Shakespeare. Nel 1998 la Regina Elisabetta II gli confer\u00ec il titolo di baronetto per meriti artistici. Negli anni 2000 ottenne successo con l'interpretazione del vecchio hobbit Bilbo Baggins nella trilogia de \"Il Signore degli Anelli\" di Peter Jackson, ruolo che torn\u00f2 a interpretare anche ne \"Lo Hobbit - Un viaggio inaspettato\" (2012), e nei due film successivi \"Lo Hobbit - La desolazione di Smaug\" (2013) e \"Lo Hobbit - La battaglia delle cinque armate\" (2014). Nel 2001, nel film \"La vera storia di Jack lo squartatore - From Hell\", tratto dalla graphic novel scritta da Alan Moore e Eddie Campbell, interpret\u00f2 il famoso serial killer della Londra vittoriana, con l'identit\u00e0 di uno dei famosi sospettati dell'epoca, Sir William Gull.\nNel 2001 gli fu diagnosticato un tumore alla prostata, ma grazie a una serie di cure l'attore si ristabil\u00ec completamente. \nMor\u00ec a Londra il 19 giugno 2020, all\u2019et\u00e0 di 88 anni, per complicazioni derivate dalla malattia di Parkinson.\nVita privata.\nSi spos\u00f2 quattro volte, la prima nel 1955 con Lynn Mary Shaw, da cui divorzi\u00f2 nel 1965 dopo la nascita di due figlie, Jessica e Sarah-Jane. Nel 1982 spos\u00f2 Sophie Baker, dalla cui unione nacque Harry (compagno di Samantha Morton). La coppia divorzi\u00f2 nel 1986. Nel 1991 spos\u00f2 l'attrice Penelope Wilton, da cui divorzi\u00f2 nel 2001. Nel 2003 spos\u00f2 Sophie de Stempel. Holm ebbe anche altri due figli, Barnaby e Melissa, nati dalla relazione con la fotografa Bee Gilbert, durata dal 1965 al 1976.\nDoppiatori italiani.\nNelle versioni in italiano dei suoi film, Ian Holm \u00e8 stato doppiato da:\nDa doppiatore \u00e8 sostituito da:"}
{"id": "513373", "revid": "838137", "url": "https://it.wikipedia.org/wiki?curid=513373", "title": "Tokijin", "text": ""}
{"id": "513375", "revid": "2208340", "url": "https://it.wikipedia.org/wiki?curid=513375", "title": "Santuario Meiji", "text": "Il , situato a Tokyo (Giappone), nei pressi della stazione di Harajuku, \u00e8 un santuario shintoista (jinja) dedicato alle anime dell'Imperatore Mutsuhito e di sua moglie, l'Imperatrice Sh\u014dken. \nStoria.\nL'Imperatore Meiji mor\u00ec nel 1912 e la moglie nel 1914: in loro onore fu costruito il santuario. I lavori cominciarono nel 1915, diretti dall'architetto It\u014d Ch\u016bta, ed il santuario venne inaugurato e consacrato nel 1920. Il completamento dei lavori risale invece all'anno dopo, il 1921. Dopo che l'edificio originale venne distrutto durante la seconda guerra mondiale, il santuario attuale fu completato nell'ottobre 1958.\nAree del santuario.\nIl territorio occupato dal santuario \u00e8 suddiviso in due zone:\nNel Gaien ci sono anche varie attrazioni sportive come lo stadio nazionale, che lo rendono uno dei pi\u00f9 importanti centri sportivi del Giappone. \nAltro luogo importante \u00e8 la sala memoriale Meiji, originariamente usata come luogo per incontri governativi. Oggi \u00e8 usata per celebrare matrimoni shintoisti.\nLe aree sono coperte da una foresta sempreverde di 120,000 alberi appartenenti a 365 specie differenti, donati dal popolo giapponese quando il santuario fu edificato. Questa foresta di 700,000 metri quadrati (175 acri circa) nel cuore di Tokyo \u00e8 visitata quotidianamente sia come luogo sacro e meditativo sia come area di ricreazione.\nIl santuario \u00e8 costruito su di un'area dove l'imperatore e l'imperatrice Meiji si recavano abitualmente. Le strutture sono essenzialmente in legno di cipresso giapponese proveniente da Kiso e sono costruite secondo lo stile Nagarezukuri.\nUna gran folla si raduna ogni anno al tempio il 3 di novembre, in occasione della Festa della Cultura. Le donne e i bambini vi partecipano indossando i tradizionali kimono. Vi sono mostre di crisantemi, si celebrano matrimoni e nel parco si rinnova l'antico rito dello Yabusame (torneo di arcieri a cavallo)."}
{"id": "513378", "revid": "767487", "url": "https://it.wikipedia.org/wiki?curid=513378", "title": "Specchio magnetico", "text": "Uno specchio magnetico \u00e8 una configurazione del campo magnetico nella quale l'intensit\u00e0 del campo cambia muovendosi parallelamente, lungo la linea di campo. Poich\u00e9 in molte situazioni il campo magnetico risponde a questo requisito, lo specchio magnetico \u00e8 di interesse generale per spiegare una grande variet\u00e0 di fenomeni, sia in natura, sia in laboratorio. La principale caratteristica dello specchio \u00e8 che, sotto determinati requisiti, le particelle vengono confinate nella regione a campo magnetico meno intenso: per questo motivo tali configurazioni sono chiamate anche bottiglie magnetiche.\nLe configurazioni a specchio magnetico furono in gran voga negli anni '60 e inizio degli anni '70, negli studi sulla fusione termonucleare controllata: in quel periodo infatti si sperimentarono molte configurazioni alternative al Tokamak e allo stellarator, fra cui anche gli specchi magnetici. I fenomeni di perdita di particelle agli estremi della configurazione (che vengono spiegati qui di seguito) portarono per\u00f2 al graduale disinteresse verso la configurazione dello specchio magnetico, anche se fenomeni di intrappolamento di particelle, simili a quelli dello specchio, avvengono anche nel Tokamak, e determinano una serie di conseguenze fondamentali per la configurazione (fra cui il valore del coefficiente di diffusione neoclassica, la corrente di bootstrap e le instabilit\u00e0 TEM).\nLo specchio magnetico riveste invece un grande interesse in geofisica, in quanto le fasce di Van Allen confinano le particelle cariche del vento solare con un meccanismo di specchio magnetico.\nIntrappolamento delle particelle nello specchio magnetico.\nLa conservazione dell'energia cinetica implica che la quantit\u00e0:\nrimanga costante. Supponiamo allora che una particella venga iniettata nella regione di campo magnetico minimo, e si muova nella direzione del gradiente (parallelo) del campo. Siccome il momento magnetico formula_2\u00e8 un invariante adiabatico, all'aumentare di formula_3 la velocit\u00e0 parallela deve diminuire. In pratica, man mano che la particella avanza verso le regioni a campo magnetico pi\u00f9 intenso, la velocit\u00e0 parallela alla linea di campo diminuisce, mentre quella perpendicolare aumenta. Si pu\u00f2 arrivare quindi a una situazione critica in cui la velocit\u00e0 parallela si annulla, e la particella viene respinta indietro (cio\u00e8, riflessa come in uno specchio) verso le regioni a campo magnetico pi\u00f9 piccolo:\nRimaneggiando i termini dell'equazione precedente, e usando la definizione di formula_5 si ottiene facilmente che la condizione critica affinch\u00e9 le particelle rimbalzino (da cui il nome di \"specchio\") \u00e8 una condizione sulla direzione della velocit\u00e0 rispetto al campo magnetico:\nDi solito viene definito come \"angolo di pitch\" l'angolo compreso fra il vettore velocit\u00e0 e il vettore campo magnetico, nella posizione in cui si trova la particella: in formule, formula_7. Con questa definizione, la condizione critica pu\u00f2 essere riscritta come:\nLa condizione critica dice che le particelle con un angolo di pitch superiore all'angolo critico rimbalzano; le particelle invece con angolo di pitch \"minore\" dell'angolo critico vengono perse. In pratica, le particelle con velocit\u00e0 allineata lungo il campo vengono comunque perse.\nIl fatto che, per una data configurazione magnetica, esista sempre un cono di perdita, cio\u00e8 un insieme di angoli (piccoli) di \"pitch\" per i quali le particelle vengono perse, costitu\u00ec il motivo per cui, dopo un iniziale entusiasmo sulle configurazioni a specchio magnetico, queste ultime siano state abbandonate gi\u00e0 verso il 1980 negli studi sulla fusione nucleare.\nLe configurazioni a specchio invece mantengono il loro interesse in geofisica, in quanto le fasce di Van Allen mostrano una configurazione analoga, con una intensificazione del campo magnetico nelle regioni polari.\nPrecessione nella coordinata angolare per sistemi a simmetria sferica.\nIn realt\u00e0, la trattazione del paragrafo precedente \u00e8 fatta in termini di invarianti e di costanza dell'energia cinetica: prevede che una particella possa rimbalzare indietro, ma non dice nulla sulle traiettorie delle particelle, che in uno specchio magnetico possono essere quanto mai complicate. Per esempio, se il campo magnetico \u00e8 caratterizzato da due regioni molto intense agli estremi, e da una regione meno intensa al centro, e ha una simmetria di rotazione rispetto a un asse (caso tipico per esempio delle fasce di Van Allen e del campo toroidale di un Tokamak) le particelle subiscono anche un moto di precessione nella coordinata angolare intorno all'asse."}
{"id": "513379", "revid": "767487", "url": "https://it.wikipedia.org/wiki?curid=513379", "title": "The Young Aborigenes", "text": "The Young Aborigenes \u00e8 un gruppo hardcore punk nato a New York alla fine degli anni settanta, e precisamente nel 1979.\nDopo due anni di attivit\u00e0, nel 1981, per volere di Yauch e Diamond, il gruppo cambi\u00f2 il nome in Beastie Boys."}
{"id": "513380", "revid": "117446957", "url": "https://it.wikipedia.org/wiki?curid=513380", "title": "Linares (Cile)", "text": "Linares, capoluogo dell'omonima provincia, \u00e8 un comune del Cile centrale, e sede vescovile, che si trova nella Regione del Maule. La citt\u00e0 \u00e8 localizzata nel centro geografico del Cile, nel mezzo di una fertile regione agricola e vinicola, circa 300\u00a0km a sud della capitale Santiago, con la quale \u00e8 collegata tramite la autostrada \"Carretera Panamericana\" (Ruta 5 Sur).\nStoria.\nFondata nel 1794 da Ambrosio O'Higgins, (in quel tempo, Vicer\u00e9 del Per\u00f9). La citt\u00e0 conta 70.000 abitanti circa (2002) ed attualmente \u00e8 la terza citt\u00e0 della Regione del Maule per numero di abitanti.\nProfilo economico.\nLa provincia di Linares ha condizioni climatiche favorevoli e una buona irrigazione naturale nella sua valle centrale. Pertanto, in Linares, l'agricoltora e l'agroindustria sono molto importanti nell'economia locale. Le colture pi\u00f9 redditizie sono costituite dagli cereali (riso, frumento, mais e cereali minori); dagli ortaggi (pomodori, carciofi, cavolfiori, lattughe, cipolle); dai legumi (lenticchie, fagioli); dai frutti (specialmente kiwi, mele, bacche, uva da tavola, meloni, cocomeri, pesche, pesche nettarine), dai vini di qualit\u00e0, dalla barbabietola da zucchero, ecc. Nella provincia di Linares si produce il 74% del riso cileno. La provincia esporta vini di qualit\u00e0, uva da tavola, kiwi, bacche e diversi altri prodotti agricoli. La citt\u00e0 di Linares \u00e8 un importante centro cileno dell'industria della barbabietola da zucchero.\nCattedrale.\nLa bella cattedrale (Chiesa di \"San Ambrosio de Linares\") \u00e8 la sede della Diocesi di Linares ed \u00e8 basata sul modello della Basilica di Sant'Ambrogio, di Milano. La attuale cattedrale, di stile romanico, \u00e8 stata costruita dopo la distruzione della vecchia cattedrale, a causa di un terremoto."}
{"id": "513383", "revid": "16073", "url": "https://it.wikipedia.org/wiki?curid=513383", "title": "Piaggio P-180 Avanti", "text": ""}
{"id": "513386", "revid": "228587", "url": "https://it.wikipedia.org/wiki?curid=513386", "title": "Neri di Bicci", "text": "Biografia.\nSuo nonno era Lorenzo di Bicci (attivo nella seconda met\u00e0 del Trecento) e suo padre Bicci di Lorenzo (attivo nella prima met\u00e0 del Quattrocento), importanti pittori del gotico toscano.\nSi form\u00f2 nella bottega del padre, e dopo la sua scomparsa, nel 1452, ne assume la piena gestione. La sua attivit\u00e0 \u00e8 puntualmente documentata da un diario scritto di suo pugno, le cosiddette \"Ricordanze\", redatto tra il 1453 e il 1475.\nSebbene Neri di Bicci sia definibile come un pittore di secondo piano della scena fiorentina, il suo gusto un po' \"retr\u00f2\" e la semplice carica devozionale delle sue opere gli procurarono una nutritissima serie di commissioni, da parte di varie chiese e istituti magari pi\u00f9 provinciali, portando una grande diffusione alle sue opere, che ancora oggi si trovano spesso nelle collocazioni originarie. Inoltre le sue tariffe dovevano sicuramente essere pi\u00f9 abbordabili rispetto a artisti di \"\u00e9lite\" come Domenico Ghirlandaio o Sandro Botticelli, per cui fra i suoi committenti troviamo spesso parroci, istituti religiosi, ma anche famiglie della nutrita borghesia cittadina.\nComunque non fu esente da innovazioni, anzi presto elabor\u00f2 un suo stile personale, al quale rimase fedele per tutta la sua quarantennale carriera, mutuato con eclettismo dalla rivisitazione di alcuni grandi pittori del secondo Quattrocento fiorentino, come il Beato Angelico della maturit\u00e0, Filippo Lippi, Domenico Veneziano e Andrea del Castagno.\nIn particolare una sua caratteristica tipica \u00e8 l'uso di colori in tonalit\u00e0 sempre vivide, che danno forza e preziosit\u00e0 alle sue opere.\nDalle \"Ricordanze\" si apprende che la sua feconda attivit\u00e0 fu ramificata in tutti i campi dell'artigianato pittorico: dai disegni per tessuti, alla collaborazione con intagliatori per opere lignee, dai disegni per le sculture, alla decorazione di cassoni, all'attivit\u00e0 talvolta di architetto.\nNella sua bottega, sempre piena di commissioni, fecero il loro apprendistato molti pittori, fra i quali Cosimo Rosselli, Giusto d'Andrea, Francesco Botticini e Bernardo di Stefano Rosselli. Con la sua scomparsa la bottega di famiglia chiuse definitivamente.\nOpere principali.\nFra le opere pi\u00f9 significative ci sono due pale d'altare entrambe conservate nel Museo Diocesano di San Miniato: una con la \"Madonna col Bambino in trono fra quattro Santi\" (1452) e l'altra con la \"Madonna che dona la cintola a San Tommaso\" (1470 - 1475); vi sono poi una \"Annunciazione\" (1464 circa) della Galleria dell'Accademia di Firenze, \"Santa Felicita e i suoi sette figli\" con predella raffigurante \"Il martirio dei sette fratelli maccabei\", della chiesa fiorentina di Santa Felicita sempre del 1464; due tavole, oggi esposte nelle piccole stanze che fungono da anticamera del Cenacolo di Sant'Apollonia a Firenze con una \"Madonna col Bambino e santi\" (1472 - 1473) e una \"Incoronazione della Vergine\" (1472) custodita nella chiesa abbaziale di San Pietro a Ruoti; infine, la pala della Pinacoteca Nazionale di Siena con la \"Madonna col Bambino in trono fra le Sante Cecilia, Anna, Maria Maddalena e Caterina d'Alessandria\" (1482).\nTra gli affreschi il pi\u00f9 notevole \u00e8 forse quello di \"San Giovanni Gualberto e altri santi vallombrosani\" (1455) in una cappella della Chiesa di Santa Trinita a Firenze, un lavoro impegnativo per la vastit\u00e0 della composizione, la dovizia dei particolari e il soggetto importante per la prestigiosa committenza della chiesa vallombrosana.\nNel Volterrano.\nUn cospicuo gruppo di opere si trovano nel territorio della diocesi di Volterra. Nella Pieve di San Verano a Peccioli si trova una \"Madonna col Bambino e Santi\", datata al 1463. \u00c8 il pittore stesso a fornire indicazioni sulla datazione, citando questa opera nelle sue \"Ricordanze\", alla data 10 dicembre 1463.\nDalla chiesa di San Giusto a Volterra proviene una \"Madonna in trono con Bambino e Angeli\", detta \"Madonna delle Grazie\" oggi nel locale Museo Diocesano di Arte Sacra, databile al 1471 - 1475. Si tratta della parte centrale centrale di un polittico smembrato. Tuttavia quest'opera non \u00e8 citata nelle \"Ricordanze\" e non \u00e8 neppure firmata.\nConservato nel Museo nazionale di San Matteo a Pisa, \u00e8 il laterale del polittico della \"Madonna delle Grazie\" con \"Due Santi\".\nDatato al 1478 grazie all'iscrizione sul cartiglio in primo piano \u00e8 il \"Martirio di san Sebastiano fra i santi Bartolomeo e Nicola di Bari\", conservato nella Pinacoteca Civica di Volterra.\nNella chiesa di San Biagio a Montecatini Val di Cecina troviamo un \"San Sebastiano con i santi Biagio e Antonio Abate\", databile al 1478 circa per le analogie col martirio conservato a Volterra prima citato.\nIn Val di Pesa.\nIl Museo di Arte Sacra di Tavarnelle Val di Pesa conserva un cospicuo gruppo di opere riferite al nostro pittore: una \"Lamentazione coi santi Luca, Margherita, Maria Maddalena, Giovanni Evangelista, Caterina e Lucia\" e una \"Madonna in trono con Bambino, san Nicola, l'arcangelo Raffaele e Tobia, sant'Antonio Abate, san Donnino e san Giuliano\", entrambe riferite al 1473; i due pannelli con \"La Vergine e san Sebastiano\" e \"san Giovanni e san Rocco\", facenti parte di un'unica pala d'altare smembrata, datata dopo il 1475; due piccole tavolette con due ritratti, la prima con, probabilmente, Fra Luca Lanfranchini da Mantova, la seconda con Niccol\u00f2 Sernigi, entrambe post 1475; tutte queste opere provengono dalla vicina chiesa di Santa Maria al Morrocco.\nIl Museo di arte sacra di Montespertoli conserva una pala d'altare con \"Madonna con Ges\u00f9 Bambino in trono tra sant'Antonio abate e san Giuliano martire\" (1480 circa), olio su tavola, proveniente dalla Pieve di San Piero in Mercato. La figura di san Giuliano, vestito in abiti quattrocenteschi secondo l'uso rinascimentale di attualizzare l'aspetto delle figure sacre, fu oggetto nel XVIII secolo di una pesante ridipintura, che lo trasform\u00f2 in san Michele arcangelo.\nIl Museo di San Casciano a San Casciano in Val di Pesa, conserva invece un\"'Incoronazione della Vergine\", proveniente dall'Oratorio della Pieve Vecchia di Sugana. L'opera \u00e8 datata, sul retro della tavola 1476 e 1481: sono da riferirsi all'inizio e alla conclusione dell'opera.\nPresso la Chiesa di Santa Maria in Prato a Radda in Chianti si conserva un polittico raffigurante la \"Madonna con Bambino tra i Santi Giovanni Battista, Nicola, Maddalena, Antonio Abate.\""}
{"id": "513387", "revid": "767487", "url": "https://it.wikipedia.org/wiki?curid=513387", "title": "Hercules (film 1997)", "text": "Hercules \u00e8 un film del 1997 diretto da John Musker e Ron Clements. 35\u00ba classico Disney e ottavo film d'animazione prodotto durante il Rinascimento Disney, \u00e8 liberamente ispirato alla leggenda dell'eroe Eracle (noto nel film con il suo nome romano, Ercole), figlio di Zeus, nella mitologia greca.\n\"Hercules\" fu distribuito negli Stati Uniti il 13 giugno 1997, ricevendo principalmente recensioni positive; i critici elogiarono soprattutto la recitazione, ma l'animazione (in particolare lo stile visivo) e la colonna sonora ricevettero opinioni contrastanti. Nonostante l'accoglienza critica positiva, il film ottenne incassi deludenti rispetto ai suoi predecessori, che ammontarono in totale a 252,7 milioni di dollari in tutto il mondo. \"Hercules\" fu seguito da un'omonima serie televisiva ambientata durante lo svolgimento del film, in cui Ercole frequenta l'Accademia Prometeo.\nTrama.\nNell'antica Grecia, dopo aver imprigionato i Titani sotto l'oceano, i sovrani degli dei greci, Zeus e sua moglie Era, hanno un figlio di nome Ercole sul Monte Olimpo. Mentre gli altri dei sono gioiosi, il geloso fratello minore di Zeus, Ade, complotta per rovesciare Zeus e governare l'Olimpo. Rivolgendosi alle Parche per chiedere aiuto, Ade apprende che in diciotto anni un allineamento planetario gli permetter\u00e0 di localizzare e liberare i Titani per conquistare l'Olimpo, ma solo se Ercole non interferir\u00e0. Ade manda i suoi servi Pena e Panico a sbarazzarsi di Ercole. I due riescono a rapire il bambino e a dargli da bere una pozione che lo rende mortale, ma prima che la possa bere fino all'ultima goccia viene trovato e adottato dai contadini Anfitrione e Alcmene; il bambino riesce quindi a conservare la sua forza sovrumana.\nAnni dopo, l'adolescente Ercole \u00e8 diventato un reietto a causa della sua forza e si chiede da dove venga. Dopo che i suoi genitori adottivi gli mostrano la collana olimpica con cui lo hanno trovato, Ercole decide di visitare il tempio di Zeus per avere risposte. La statua di Zeus prende vita e rivela tutto ad Ercole, dicendogli che potr\u00e0 riguadagnare la sua divinit\u00e0 diventando un vero eroe. Zeus manda Ercole e il suo cavallo alato Pegaso (regalatogli quando era neonato) a trovare il satiro Filottete \u2013 detto Fil \u2013 che \u00e8 noto come addestratore di eroi. Fil si \u00e8 ritirato a causa di numerose delusioni, ma Ercole lo convince a seguire il suo sogno di addestrare un vero eroe che sar\u00e0 riconosciuto dagli dei. Fil addestra Ercole in un potenziale eroe e poi si dirigono verso Tebe. Lungo la strada incontrano Megara \u2013 detta Meg \u2013 una donzella sarcastica che Ercole salva dal centauro Nesso. Dopo che Ercole e gli altri se ne sono andati, Meg si rivela essere seguace di Ade, a cui ha venduto la sua anima per salvare un fidanzato infedele.\nArrivato a Tebe, Ercole viene respinto dai cittadini oppressi fino a quando appare Meg, dicendogli che due bambini sono rimasti intrappolati in una gola. Ercole li salva, inconsapevole del fatto che sono in realt\u00e0 Pena e Panico, e libera involontariamente l'Idra di Lerna. Ercole lo sconfigge e diventa un eroe celebre, ma nonostante la sua crescente fama e la sconfitta di ogni mostro che Ade gli scatena contro, Zeus gli dice che non \u00e8 ancora un \"vero\" eroe. Triste e frustrato, Ercole trascorre una giornata fuori con Meg, che si rende conto di essersi innamorata di lui. Ade viene a conoscenza di questo e, alla vigilia dell'attuazione del suo piano, tiene in ostaggio Meg legata e imbavagliata e chiede a Ercole, in cambio della libert\u00e0 della donna, di rinunciare a tutti i suoi poteri per un giorno. A condizione che Meg rimanga illesa, Ercole accetta e gli si spezza il cuore quando Ade rivela che Meg stava lavorando per lui.\nAde scatena i Titani, che scalano l'Olimpo e catturano gli dei, mentre un Ciclope va a Tebe per uccidere Ercole. Pur senza poteri, Ercole sconfigge il Ciclope; Meg per\u00f2 lo salva da un pilastro cadente e viene ferita a morte. Ci\u00f2 rompe la promessa di Ade e consente a Ercole di recuperare le sue forze. Mentre Fil rimane a vegliare su Meg, Ercole e Pegaso volano verso l'Olimpo dove liberano gli dei e sconfiggono i Titani, ma Meg muore prima che il ragazzo ritorni da lei.\nPoich\u00e9 l'anima di Meg \u00e8 ora di propriet\u00e0 di Ade, Ercole irrompe negli Inferi cavalcando Cerbero e si offre di liberare Meg dallo Stige in cambio della propria vita. La sua volont\u00e0 di sacrificarsi ripristina la sua divinit\u00e0 e immortalit\u00e0 prima che il fiume possa ucciderlo; salva Meg e getta Ade nello Stige, dove le anime irate lo trascinano sotto. Dopo aver rianimato Meg, lei ed Ercole vengono convocati sull'Olimpo, dove Zeus ed Era accolgono il figlio a casa. Tuttavia, Ercole sceglie di rinunciare alla sua divinit\u00e0 e di rimanere sulla Terra con Meg invece di vivere sull'Olimpo. Ercole e i suoi amici tornano a Tebe, dove guardano Zeus incidere l'immagine di Ercole nelle stelle per commemorare il suo eroismo.\nProduzione.\nSviluppo.\nAll'inizio del 1992 trenta artisti, sceneggiatori e animatori presentarono le loro idee per potenziali film d'animazione, ciascuno con un tempo limitato di due minuti. La prima idea fu per un adattamento dell\"Odissea\", entrato in produzione nell'estate successiva. Tuttavia, la produzione del film fu abbandonata quando fu ritenuta troppo lunga e priva di personaggi centrali, e non riusc\u00ec a tradursi in una commedia d'animazione. L'animatore Joe Haidar sugger\u00ec inoltre di proporre una storia dalla mitologia greca, ma pens\u00f2 che le sue possibilit\u00e0 fossero crollate quando il lavoro sull\"'Odissea\" venne interrotto. Nervosamente, propose uno schizzo di Eracle e consegn\u00f2 un breve soggetto ambientato durante la guerra di Troia in cui entrambe le parti cercano Eracle per farne la loro arma segreta. Eracle sceglie senza considerare le conseguenze, anche se alla fine impara l'umilt\u00e0 e si rende conto che la forza non \u00e8 sempre la risposta. Con la conclusione della sessione di proposte, \"Hercules\" fu approvato per lo sviluppo; Haidar present\u00f2 una bozza di una pagina e mezza, ma il suo coinvolgimento con il progetto non ebbe ulteriore successo.\nNel novembre 1992, freschi del successo critico e commerciale di \"Aladdin\", i registi Ron Clements e John Musker ri-svilupparono \"Il pianeta del tesoro\" fino all'autunno del 1993, con una sceneggiatura scritta dai co-sceneggiatori di \"Aladdin\" Ted Elliott e Terry Rossio sulla base delle idee dei registi. Jeffrey Katzenberg, presidente della The Walt Disney Studios, disapprov\u00f2 il progetto, ma strinse un accordo con i registi per produrre un altro film commercialmente valido prima di dare il via libera a \"Il pianeta del tesoro\". Rifiutando le proposte di adattamento per \"Don Chisciotte della Mancia\", \"Odissea\" e \"Il giro del mondo in 80 giorni\", i registi vennero informati dell'idea di Haidar per \"Hercules\". \"Pensammo che sarebbe stata la nostra opportunit\u00e0 di fare un film di supereroi\", disse Musker. \"Allo studio piaceva che passassimo a quel progetto e cos\u00ec abbiamo fatto \"Hercules\"\".\nSceneggiatura.\nCon \"Hercules\" in produzione, Clements e Musker condussero ricerche e scrissero ampie note per il film. Negli estratti dettagliati nel novembre 1993, le somiglianze tra le loro bozze includevano l'ingenuo protagonista intrappolato tra due mondi, una spalla simile a Danny DeVito, un'eroina donna di mondo e un potente cattivo in una battaglia di idealismo contro cinismo. I registi cercarono ispirazione anche dalle classiche \"screwball comedy\" dirette da Preston Sturges e Frank Capra con \"Hercules nei panni del giovane James Stewart in \"Mr. Smith va a Washington\"\", spieg\u00f2 Musker, e \"Meg \u00e8 modellata su Barbara Stanwyck, in particolare i personaggi che interpreta in \"Lady Eva\" e \"Arriva John Doe\"\".\nDurante la preparazione della sceneggiatura, Clements e Musker consultarono le opere di Thomas Bullfinch, Edith Hamilton, Robert Graves e altri interpreti della mitologia greca finch\u00e9 non giunsero alla conclusione di non ritrarre la storia tradizionale di Eracle. Poich\u00e9 Zeus genera Eracle al di fuori del suo matrimonio con Era, Clements osserv\u00f2 \"che l'illegittimit\u00e0 sarebbe un argomento difficile per un film Disney. Quindi pensammo a diversi modi in cui sarebbe potuto essere met\u00e0 uomo e met\u00e0 dio. Ci muovemmo maggiormente per rendere Ade il cattivo invece di Era. Gli Inferi sembravano immagini cos\u00ec affascinanti e oscure; il contrasto con l'Olimpo sembrava avere tutti i tipi di possibilit\u00e0 visive\". Inoltre, durante la loro ricerca, i registi si ispirarono alla correlazione della popolarit\u00e0 di Hercules rispetto a quella degli atleti sportivi e delle celebrit\u00e0 nell'era contemporanea, con entrambi i registi dell'opinione che Eracle fosse il Michael Jordan della sua epoca.\nDopo molteplici incontri e conferenze sulla storia, Clements e Musker scrissero diversi trattamenti prima di procedere alla loro prima bozza di copione. Gli sceneggiatori di commedie Donald McEnery e Bob Shaw furono reclutati dalla dirigente creativa Jane Healey per lavorare su \"Hercules\". Nel frattempo, la loro bozza fu riscritta contemporaneamente da Irene Mecchi, il che port\u00f2 ulteriore umorismo e definizione alla sceneggiatura.\nCasting.\nDonny Osmond fu originariamente provinato come doppiatore del protagonista, ma fu rifiutato perch\u00e9 la sua voce era considerata troppo profonda. Scrivendo il ruolo di Filottete, Musker e Clements immaginavano Danny DeVito nel ruolo. Tuttavia, DeVito rifiut\u00f2 di fare un provino cos\u00ec furono sentiti Ed Asner, Ernest Borgnine e Dick Latessa. Dopo essere stato provinato, Red Buttons se ne and\u00f2 dicendo: \"So cosa farete. Darete questa parte a Danny DeVito!\" Poco dopo, i registi e la produttrice Alice Dewey avvicinarono DeVito a un pranzo durante le riprese di \"Matilda 6 mitica\", dove DeVito firm\u00f2 per il ruolo.\nPer ogni film d'animazione Disney a partire da \"La bella e la bestia\" Susan Egan aveva fatto un provino per un ruolo, ottenendo poi quello di Belle nella produzione di Broadway. Dopo aver appreso di \"Hercules\", Egan persegu\u00ec attivamente il ruolo di Megara, anche se rivel\u00f2 che \"Alan Menken inizialmente mi imped\u00ec di propormi per quella parte. Disse che la protagonista femminile in \"Hercules\" doveva essere questa cinica astuta, che non suonava per niente come la dolce, innocente Belle\". Menken alla fine cedette e permise a Egan di fare un provino per il ruolo. Egan lesse la parte davanti a un microfono mentre veniva filmata, mentre Menken, il direttore musicale de \"La bella e la bestia\" Michael Kosarin e i realizzatori si sedettero a un tavolo con gli occhi chiusi. Nove mesi dopo i risultati dell'animazione di prova sincronizzata con il provino di Egan, quest'ultima ottenne il ruolo. Durante la produzione, a Meg fu originariamente assegnata una ballata intitolata \"I Can't Believe My Heart\", ma Ken Duncan, il supervisore dell'animazione di Meg, sottoline\u00f2 che la canzone era fuori dal carattere di Meg. Menken e Zippel avrebbero poi composto invece \"I Won't Say I'm in Love\".\nIl casting di Ade si rivel\u00f2 molto problematico per Musker e Clements. Quando DeVito chiese ai registi chi avessero in mente per interpretare Ade, essi risposero che non avevano selezionato un attore appropriato. In risposta, DeVito sbott\u00f2: \"Perch\u00e9 non lo chiedete a Jack Nicholson?\" Dopo che DeVito inform\u00f2 Nicholson del progetto, la settimana successiva, lo studio era disposto a pagare Nicholson 500.000 dollari per il ruolo, ma l'attore chiese all'incirca uno stipendio di 10-15 milioni, pi\u00f9 il 50% di tutti i proventi del merchandising di Ade. Non volendo condividere i proventi del merchandising con l'attore, la Disney propose una controfferta che era significativamente inferiore a quella che Nicholson aveva chiesto. Pertanto, Nicholson rifiut\u00f2.\nDelusi dal rifiuto di Nicholson, Clements e Musker scelsero John Lithgow nell'autunno del 1994. Dopo aver provato per nove mesi a far funzionare l'interpretazione di Lithgow, l'attore fu liberato dal ruolo nell'agosto 1995. Secondo Musker, Ron Silver, James Coburn, Kevin Spacey, Phil Hartman e Rod Steiger arrivarono agli studi Disney per essere provinati. Inoltre, l'animatore Nik Ranieri afferm\u00f2 che anche Michael Ironside, Terrence Mann e Martin Landau vennero provinati. Quando i registi invitarono James Woods a fare un provino, rimasero sorpresi dalla sua interpretazione ed egli fu assunto nell'ottobre 1995.\nAnimazione e design.\nNel 1993 Clements e Musker ricordarono con affetto la copertina della rivista \"Time\" sui Beatles, illustrata dal fumettista inglese Gerald Scarfe. Mentre lavorava come scenografo a una produzione de \"Il flauto magico\", Scarfe fu invitato a visitare gli studi Disney dove Clements e Musker notarono una correlazione diretta tra lo stile di Scarfe e lo stile della pittura vascolare greca. Con il permesso degli studi Disney, Scarfe fu assunto come scenografo per produrre una dozzina di disegni. Scarfe condusse una ricerca minima, non volendo essere influenzato da altre interpretazioni, e invi\u00f2 trentadue schizzi tramite fax o corriere finendo per realizzare pi\u00f9 di 700 disegni durante la produzione. Nel luglio 1995, Scarfe e quindici animatori e designer iniziarono a sviluppare prototipi funzionanti per ogni personaggio del film. Nello stesso anno, i realizzatori intrapresero un viaggio in Grecia e Turchia per fare ricerche sulla mitologia greca classica. Poich\u00e9 lo stile di Scarfe si rivel\u00f2 troppo fluido e caotico per gli animatori, la stilista di produzione Sue Nichols cre\u00f2 tabelle di riferimento per gli animatori in modo da adattare al loro lavoro elementi dello stile di Scarfe e dell'illustrazione greca classica.\nL'animazione inizi\u00f2 all'inizio del 1995 con un team di quasi 700 artisti, animatori e tecnici a Burbank, mentre la Walt Disney Animation France contribu\u00ec con quasi dieci minuti di animazione, incluso il finale con la discesa dei Titani e di Ercole negli Inferi. Andreas Deja, il supervisore all'animazione di Hercules, comment\u00f2 che la troupe dell'animazione con cui lavor\u00f2 era \"la pi\u00f9 grande con cui abbia mai lavorato\". In precedenza aveva lavorato su altri personaggi con circa quattro animatori nel suo team, ma aveva una squadra di dodici o tredici per \"Hercules\". Dato che Deja aveva gi\u00e0 lavorato su tre cattivi, gli era stato inizialmente offerto Ade, ma egli chiese invece di animare Ercole: \"Sapevo che sarebbe stato pi\u00f9 difficile e pi\u00f9 impegnativo, ma avevo solo bisogno di quell'esperienza per averla nel repertorio\".\nDopo l'uscita di \"Pocahontas\", Eric Goldberg fu inizialmente assegnato ad animare Ade quando si pensava che Jack Nicholson avrebbe doppiato il personaggio, ma quando Nicholson rifiut\u00f2, anche Goldberg non era pi\u00f9 interessato. Pi\u00f9 o meno nello stesso periodo, Chris Buck fu incaricato di animare Filottete, ma quando lasci\u00f2 la produzione di \"Hercules\" il personaggio rimase senza animatore. Il suo lavoro fu quindi rilevato da Goldberg quando DeVito firm\u00f2 per il ruolo, poich\u00e9 Goldberg not\u00f2 la sua somiglianza con l'attore nella loro bassa statura, calvizie e \"morbidezza nel mezzo\". Durante la produzione, c'erano ventisette design per il personaggio, ma il design finale si ispir\u00f2 a Brontolo in \"Biancaneve e i sette nani\" e Bacco in \"Fantasia\" in termini di personalit\u00e0 burbera e struttura del viso. Per Ade, l'animatore Nik Ranieri si ispir\u00f2 ai concept di Scarfe e ai manierismi di James Woods durante le sessioni di registrazione. Mentre il corpo di Ade fu disegnato a mano, l'animazione dei capelli fu gestita dagli animatori degli effetti con il contributo di Ranieri su come dovessero muoversi.\nPer l'Idra di Lerna, Scarfe forn\u00ec disegni preliminari per dare alla mitica bestia le zanne e i colli serpentini necessari prima che il lavoro venisse trasferito al team di animazione al computer guidato da Roger Gould. L'Idra fu scolpita in un modellino di argilla le cui dimensioni furono digitalizzate nei computer come un modello wireframe a partire dal quale il mostro fu animato. All'inizio della produzione, i realizzatori decisero che l'Idra alla fine avrebbe avuto trenta teste; gli animatori avrebbero creato una testa principale e il computer avrebbe potuto moltiplicare le teste alla scala desiderata. In totale, tredici animatori e direttori tecnici trascorsero quasi un anno e mezzo a creare la sequenza di quattro minuti della battaglia. Inoltre, poich\u00e9 i registi immaginavano l'Olimpo come una citt\u00e0 composta da nuvole, sfondi dipinti di nuvole e immagini simili a nuvole furono miscelati con l'animazione di effetti disegnati per creare una tecnica di morphing che fu utilizzata per la culla del piccolo Ercole e la sedia reclinabile di Zeus.\nColonna sonora.\nLa colonna sonora del film consiste in musica scritta dal compositore Alan Menken e dal paroliere David Zippel, orchestrata da Danny Troob e Michael Starobin e cantata nell'edizione originale, tra gli altri, da Lillias White, LaChanze, Roz Ryan, Roger Bart, Danny DeVito e Susan Egan. L'album include anche la versione singolo di \"Go the Distance\" di Michael Bolton.\nPromozione.\nIl 4 febbraio 1997 la Disney inizi\u00f2 la sua campagna di marketing avviando un tour itinerante promozionale di cinque mesi chiamato \"Disney's Hercules Mega Mall Tour\". Sponsorizzato dalla Chevrolet Venture, il tour attravers\u00f2 venti citt\u00e0 partendo da Atlanta. Utilizzato in precedenza per le campagne di marketing di \"Pocahontas\" e \"Il gobbo di Notre Dame\", il tour comprendeva undici attrazioni tra cui uno spettacolo multimediale, una giostra in miniatura a tema Baby Pegaso, un luna park con cabine di gioco a tema \"Hercules\" e un laboratorio di animazione di dieci minuti presentato dall'animatore Andreas Deja dove i visitatori si cimentavano nel disegnare Hercules.\nIl 14 giugno l'anteprima del film fu accompagnata da un'esibizione guidata da Ercole della Main Street Electrical Parade di Disneyland tenutasi a Times Square. La sfilata di carri elettrificati, che fu trasmessa in diretta su Disney Channel come parte di un programma sulla realizzazione di \"Hercules\", ha viaggiato dalla 42\u00aa Strada alla Quinta Strada e alla 66\u00aa con partecipanti come Lauren Hutton, Harvey Keitel, Andy Garc\u00eda, Barbara Walters, Michael Bolton e Marilu Henner, cos\u00ec come atleti olimpici che in seguito guidarono trenta carri alla parata. L'evento mediatico non fu privo di polemiche poich\u00e9 l'ex sindaco di New York Ed Koch si oppose alla resa della citt\u00e0 alla Disney, e furono sollevate domande su ci\u00f2 che i politici fossero disposti a dare a un'azienda privata in cambio di investimenti. Inoltre, quasi cento membri della National Association of Broadcast Employees and Technicians colsero l'occasione per scioperare richiedendo un nuovo contratto dalla Disney/ABC, con il presidente locale del sindacato Tony Capitano che si lament\u00f2 dicendo di credere che \"il sindaco abbia ceduto la citt\u00e0 a Disneyland\", e 5.000 aziende e residenti che si sentirono insolitamente impauriti quando gli fu chiesto di abbassare le luci al passaggio della parata. Dopo la parata si tenne una festa privata presso il complesso Chelsea Piers, dove gli ospiti assistettero a un'esibizione di Susan Egan che cant\u00f2 canzoni del film lungo il fiume Hudson e a dieci minuti di fuochi d'artificio. Inoltre, il film fu accompagnato da una campagna di marketing con collegamenti promozionali a 85 licenziatari tra cui McDonald's, Mattel, Nestl\u00e9, Hallmark, e da vario merchandise.\nDistribuzione.\nData di uscita.\nLe date di uscita internazionali sono state:\nEdizione italiana.\nIl doppiaggio italiano del film fu eseguito dalla DEA 5 e curato da Francesco Vairano, mentre la parte musicale \u00e8 a cura di Michele Centonze. Fu premiato dalla Disney come il migliore a livello internazionale. Bench\u00e9 il titolo dell'edizione italiana sia rimasto quello originale, il nome del protagonista \u00e8 stato tradotto. Nella versione uscita nei cinema e poi pubblicata in VHS era presente nei titoli di coda la canzone \"Ti vada o no\" interpretata da Paola &amp; Chiara, poi sostituita nelle edizioni successive dalla ripresa di \"\u00c8 nata una star\".\nEdizioni home video.\n\"Hercules\" fu pubblicato per la prima volta in VHS e in laserdisc in America del Nord il 3 febbraio 1998. Nell'estate del 1998 le vendite e i noleggi dell'edizione VHS avevano raggiunto i 165 milioni di dollari. L'edizione italiana della VHS usc\u00ec invece il 9 settembre.\nIl 9 novembre 1999 il film fu pubblicato in DVD-Video in America del Nord per un periodo di tempo limitato di sessanta giorni prima di venire ritirato dal mercato. Il DVD fu poi ristampato insieme alla VHS il 1\u00ba agosto 2000. Il DVD include il film in formato 1,66:1 non anamorfico e, come extra, un breve making of promozionale e il video musicale di \"No Importa La Distancia\" di Ricky Martin, insieme all'opuscolo di attivit\u00e0 \"Animals of the Outback\". In Italia invece il film fu distribuito in DVD (privo di extra) dalla Warner Home Video nel gennaio 2000, e quindi dalla Buena Vista Home Entertainment il 23 gennaio 2003 in una nuova edizione che presenta lo stesso master video e audio ma include come extra il making of, il filmato educativo \"DisneyPedia: La mitologia greca\", una \"video art gallery\", il brano \"Ieri era zero\" in versione \"canta con noi\" e un segmento di \"Art Attack\" su come realizzare un'urna greca.\nIl 12 marzo 2014 il film fu pubblicato in Blu-ray Disc in Italia; il disco presenta per la prima volta il film in formato 1,78:1 anamorfico e include gli stessi extra del DVD nordamericano. Il 10 giugno 2014 usc\u00ec in America del Nord un'edizione speciale che include BD, DVD e copia digitale. Nel BD sono presenti gli stessi extra del DVD oltre a \"Zero to Hero\" in versione \"canta con noi\".\nAccoglienza.\nIncassi.\n\"Hercules\" inizi\u00f2 la sua distribuzione limitata in America del Nord il 13 giugno 1997 venendo proiettato in una sala selezionata e incassando dollari in quel fine settimana, posizionandosi al tredicesimo posto nella classifica dei botteghini. Nel fine settimana successivo la distribuzione fu espansa ad altre due sale e gli incassi arrivarono a 1,45 milioni. La distribuzione generale segu\u00ec il 27 giugno 1997 in sale, e in quel fine settimana il film incass\u00f2 21,5 milioni, classificandosi al secondo posto dopo \"Face/Off - Due facce di un assassino\".\nNelle prime due settimane di uscita generale, \"Hercules\" incass\u00f2 58 milioni di dollari al botteghino, cifra significativamente inferiore rispetto a quanto avevano incassato nello stesso periodo \"Pocahontas\" (80 milioni) e \"Il re leone\" (119 milioni). Il film fu quindi considerato una delusione tra gli azionisti Disney e il prezzo delle azioni scese del 9,7%, al che i dirigenti attribuirono la performance al botteghino del film a una \"maggiore concorrenza\". Nel terzo fine settimana, il presidente della Buena Vista Pictures Distribution Dick Cook confess\u00f2 che film per famiglie concorrenti come \"Men in Black\" e \"Batman &amp; Robin\" avevano svolto un ruolo negli incassi al ribasso, ma afferm\u00f2 di prevedere un incasso mondiale di 300 milioni. Allo stesso modo, gli analisti dell'intrattenimento presero di mira anche la mancanza di fascino di \"Hercules\" per adulti e adolescenti rispetto a \"La bella e la bestia\", \"Aladdin\" e \"Il re leone\", che erano serviti come film da appuntamenti e uscite di famiglia. Nella primavera del 1998 \"Hercules\" era arrivato a un incasso in patria di 99 milioni, che sommati ai 153,6 milioni incassati all'estero portarono il totale internazionale a 253 milioni a fronte di un budget di 85 milioni.\nCritica.\nL'aggregatore di recensioni Rotten Tomatoes ha riferito che il film ha un punteggio di approvazione dell'84% basato su 55 recensioni, con una valutazione media di 7/10. Il consenso critico del sito web recita: \"Veloce e ricco di dozzine di riferimenti alla cultura pop, \"Hercules\" potrebbe non essere all'altezza dei veri classici del pantheon Disney, ma \u00e8 comunque molto divertente\". Un altro aggregatore di recensioni, Metacritic, assegna al film una media ponderata di 74/100 sulla base alle recensioni di 22 critici, indicando \"recensioni generalmente favorevoli\".\nJames Woods ricevette il plauso universale della critica per la sua interpretazione vocale nei panni di Ade. In una recensione per \"Entertainment Weekly\", Owen Gleiberman valut\u00f2 il film con una A- affermando che era stata la performance pi\u00f9 eccitante di Woods dai tempi di \"Salvador\" e che \"l'interpretazione di Woods \u00e8 un ispirato pezzo ispirato di impassabile vaudeville. La sua secca scherzosit\u00e0 \u00e8 esilarantemente incongrua \u2013 \u00e8 come un ostile, spiritoso venditore intrappolato nel corpo dell'Anticristo\". Roger Ebert del \"Chicago Sun-Times\" scrisse una recensione positiva del film, elogiando la storia e l'animazione oltre all'interpretazione di Woods, affermando che l'attore porta \"qualcosa della stessa inventiva verbale che Robin Williams ha portato ad \"Aladdin\". Allo stesso modo, il recensore del \"Chicago Tribune\" Gene Siskel, pur assegnando al film 2 stelle su 4, si \u00e8 complimentato dicendo che \"l'unico personaggio memorabile nel film \u00e8 il malvagio ben disegnato Ade (voce di James Woods), che cerca di portare Ercole al lato oscuro. Ade fornisce le chiacchiere da genio che Robin Williams ha fornito in \"Aladdin\"\". Anche Janet Maslin di \"The New York Times\" elogi\u00f2 l'interpretazione di Woods sottolineando che \"mostra tutta la verve di uno spigoloso cattivo di Scarfe\", e aggiunse che \"a qualsiasi livello, terreno o meno, il nuovo ingegnoso \"Hercules\" animato \u00e8 piuttosto divino\". James Berardinelli, critico di \"ReelViews\", assegn\u00f2 al film 3 stelle su 4 scrivendo: \"la vera star dello spettacolo \u00e8 James Woods, il cui Ade \u00e8 la creazione Disney pi\u00f9 vivace dai tempi del Genio di Robin Williams. Ade \u00e8 un vivace cattivo con un grande repertorio di battute. E, sebbene Woods non sia un camaleonte vocale come Williams, ci va vicino abbastanza perch\u00e9 la cosa importi poco\".\nLo stile di animazione ispirato a Scarfe ricevette recensioni contrastanti, con Berardinelli che lo etichett\u00f2 come l'aspetto pi\u00f9 deludente del film osservando che \"questo approccio fa sembrare il film affrettato e, a volte, incompleto. Non \u00e8 mai una meraviglia visiva \u2013 anche le scene generate al computer non riescono a impressionare. Le sequenze destinate a offrire il pi\u00f9 grande spettacolo \u2013 l'Olimpo e gli Inferi \u2013 provocano poco pi\u00f9 di uno sbadiglio \". Analogamente, Siskel not\u00f2 la sua sorpresa per \"quanto sembri moscia ed economica l'animazione\". Scrivendo per \"The Washington Post\", Desson Howe critic\u00f2 l'animazione definendola \"tra le peggiori in cui mi sia mai imbattuto, inclusa la grossolana spazzatura dei film di Don Bluth e ogni cartone trash che passa per intrattenimento alla televisione del sabato mattina. In \"Hercules\", l'antica Tebe sembra un luogo di viaggio abbozzato in fretta dal \"The Magic School Bus\" della TV pubblica; e nessun immortale che si rispetti sarebbe morto in questa versione semplicistica del Monte Olimpo\". Tuttavia, Kenneth Turan del \"Los Angeles Times\" not\u00f2 l'animazione \"ha un aspetto abbastanza diverso da rendere le cose interessanti\" ed elogi\u00f2 l'Idra come una meraviglia tecnologica.\nAnche la colonna sonora fu accolta in modo controverso, con Rita Kempley di \"The Washington Post\" che scrisse: \"Come le altre canzoni del veterano della Disney Alan Menken e del suo nuovo paroliere David Zippel (\"City of Angels\"), il numero fa il suo lavoro ma non fa crollare il tempio. La colonna sonora \u00e8 influenzata dal gospel, dai musical di Broadway, dalla musica processionale e dal rhythm and blues, ma il suo unico sapore \u00e8 la sua variet\u00e0\". Il critico di \"Variety\" Leonard Klady not\u00f2 che Menken \"sta suonando troppe note stanche nella sua sesta colonna sonora animata\" e \"semplicemente non c'\u00e8 una canzone nel pezzo che ti fa canticchiare mentre esci dal cinema, e le ballate come \"Go the Distance\" richiederanno una ripetizione aggressiva per essere registrate come materiale da playlist\".\nAltri media.\nVideogiochi.\nDal film fu tratto un videogioco d'azione tie-in pubblicato per PlayStation, Microsoft Windows e Game Boy il 20 giugno 1997. Sempre nell'estate del 1997 furono inoltre pubblicati dei videogiochi per le serie \"Libro animato interattivo\" e \"Studio grafico\". Inoltre il mondo del film (col nome di Monte Olimpo) e i suoi personaggi appaiono nella maggior parte dei videogiochi della serie \"Kingdom Hearts\".\nFumetto.\nIl film fu adattato in una storia a fumetti pubblicata in Europa e in Brasile per promuoverne l'uscita. La versione italiana fu pubblicata per la prima volta nel terzo albo della testata \"Classici Disney a fumetti\" uscito a novembre del 1997.\nSerie televisiva.\n\"Hercules\" fu seguito da un'omonima serie televisiva d'animazione trasmessa in 65 episodi tra il 1998 e il 1999. A differenza delle precedenti serie televisive tratte da Classici Disney, \"Hercules\" \u00e8 un midquel del film originale essendo ambientata durante l'allenamento di Ercole con Filottete (tranne un episodio che \u00e8 ambientato dopo gli eventi del film).\nRemake in live-action.\nNell'aprile 2020 \u00e8 stato annunciato che un remake in live-action di \"Hercules\" \u00e8 in fase di sviluppo dalla Walt Disney Pictures; il film dovrebbe contenere canzoni del Classico originale. Anthony e Joe Russo saranno produttori del film, mentre Dave Callaham scriver\u00e0 la sceneggiatura. Il 7 maggio i fratelli Russo hanno affermato che il remake non sar\u00e0 una \"traduzione letterale\" poich\u00e9 vogliono che il film abbia elementi nuovi ma che sia ancora \"qualcosa che \u00e8 nella vena dell'originale e ispirato da esso\"."}
{"id": "513389", "revid": "26601", "url": "https://it.wikipedia.org/wiki?curid=513389", "title": "Roger de Vlaeminck", "text": ""}
{"id": "513390", "revid": "107580376", "url": "https://it.wikipedia.org/wiki?curid=513390", "title": "Tre montagne di Dewa", "text": "Le sono le tre montagne , e , situate nell'antica provincia di Dewa, oggi prefettura di Yamagata in Giappone. Sacre allo Shintoismo e specialmente al culto ascetico dello Shugend\u014d, le Tre Montagne sono un luogo di pellegrinaggio molto visitato, anche dal famoso poeta haiku Matsuo Bash\u014d.\nLa pagoda sul Monte Haguro \u00e8 un tesoro nazionale giapponese."}
{"id": "513393", "revid": "767487", "url": "https://it.wikipedia.org/wiki?curid=513393", "title": "Santuario di T\u014dg\u014d", "text": "Il fu costruito nel 1940 e dedicato all'ammiraglio T\u014dg\u014d Heihachir\u014d, poco dopo la sua morte. \u00c8 situato a Harajuku, Tokyo, Giappone.\nNel santuario, T\u014dg\u014d Heihachir\u014d \u00e8 venerato come kami shintoista.\nUn piccolo museo e un negozio di libri dedicati a T\u014dg\u014d Heihachir\u014d sono collocati nei giardini del santuario.\nIl santuario \u00e8 situato all'intersezione tra Takeshita-d\u014dri e Meiji-d\u014dri, ed \u00e8 raggiungibile dalla stazione di Harajuku. \nI resti dell'ammiraglio sono sepolti al cimitero di Tama, a Tokyo.\nAltri santuari.\nCome per il generale Nogi Maresuke a cui sono dedicati molti santuari in Giappone, ci sono anche santuari dedicati a T\u014dg\u014d."}
{"id": "513394", "revid": "647919", "url": "https://it.wikipedia.org/wiki?curid=513394", "title": "Locomotiva Mallard", "text": ""}
{"id": "513396", "revid": "123813948", "url": "https://it.wikipedia.org/wiki?curid=513396", "title": "Movimento nonviolento", "text": "Il Movimento Nonviolento (MN) \u00e8 una delle principali associazioni italiane che promuove la nonviolenza nello spirito gandhiano. L'associazione \u00e8 stata fondata da Aldo Capitini il 10 gennaio 1962 (come testimoniato dal manifesto di annuncio fatto stampare da Capitini stesso). Dal 2010 l'associazione \u00e8 presieduta da Massimo Valpiana, che \u00e8 anche direttore del suo organo di stampa, Azione nonviolenta.\nSimbolo.\nIl simbolo del MN rappresenta due mani che spezzano un fucile, inserite anche nella bandiera arcobaleno della nonviolenza.\nObiettivi del MN.\nGli obiettivi del MN sono delineati nella Carta ideologico-programmatica, che viene sottoscritta dagli aderenti ed \u00e8 inserita nello Statuto.\nIl MN, nello spirito del fondatore e dei padri ispiratori della nonviolenza mondiale, lavora per l'esclusione della violenza, individuale e di gruppo, in ogni settore della vita sociale e ad ogni livello (locale, nazionale, internazionale). Si impegna anche perch\u00e9 la politica e le varie forme di governo della comunit\u00e0 nazionale e mondiale siano promotrici di forme di partecipazione piena alla vita pubblica e di sviluppo armonico del bene comune.\nLe principali linee di sviluppo dell'impegno del MN sono: l'opposizione integrale alla guerra in tutte le sue forme; la lotta contro lo sfruttamento economico, le ingiustizie sociali, l'oppressione politica, le discriminazioni legate alla razza, alla provenienza geografica, al sesso e alla religione; lo sviluppo della vita associata e la creazione di organismi di democrazia \"dal basso\" al servizio dell'intera comunit\u00e0 civile; la salvaguardia delle culture e dell'ambiente naturale.\nIl MN opera con il solo metodo nonviolento, tramite gli strumenti di lotta codificati dall'esperienza secolare di opposizione alla violenza, come l'educazione, la persuasione, la protesta, lo sciopero, la non collaborazione attiva, il boicottaggio, la disobbedienza civile, ecc.\nStoria e iniziative politiche.\nIl MN nacque nel 1962 su iniziativa di Aldo Capitini all'indomani della prima Marcia per la pace Perugia-Assisi del 24 settembre 1961, ideata e promossa dallo stesso Capitini, con la sigla \u201cCentro per la nonviolenza\u201d di Perugia. Egli fond\u00f2 con alcuni simpatizzanti il Movimento Nonviolento per la Pace, costituito da \u201cpacifisti integrali, che rifiutano in ogni caso la guerra, la distruzione degli avversari, l'impedimento del dialogo e della libert\u00e0 di informazione e di critica. Il Movimento sostiene il disarmo unilaterale (come primo passo verso quello generale), e affida la difesa unicamente al metodo nonviolento.\u201d Nel 1961, sempre su iniziativa del Capitini, avviene anche l'adozione della bandiera della pace (introdotta in Italia su ispirazione della bandiera arcobaleno adottata da Bertrand Russel per la Campaign for Nuclear Disarmament,) come vessillo che contraddistingue le manifestazioni nonviolente e pacifiste.\nDopo alcuni anni furono tolte le parole \u201cper la pace\u201d, perch\u00e9 risultasse chiaro che il lavoro del Movimento Nonviolento non era confinato solo al campo antimilitarista, ma esteso anche al campo socio-politico e culturale e per promuovere forme di partecipazione piena alla vita pubblica e di sviluppo armonico del bene comune.\nIl MN si occup\u00f2, tra il 1961 ed il 1985, dell'organizzazione delle prime quattro marce; poi la paternit\u00e0 delle successive pass\u00f2 alla Tavola della pace.\nL'associazione opera in vari campi: dalle campagne contro il nucleare alla promozione dell'economia nonviolenta, dall'impegno per il disarmo al sostegno al Servizio Civile e ai Corpi civili di pace, dalla lotta al razzismo alla costruzione di pratiche di convivenza civile, dall'approfondimento del metodo nonviolento alla formazione e all'educazione alla pace, coniugando la ricerca e l'approfondimento teorico con l'azione.\nRilevante l'impegno del MN per l'affermazione dell'obiezione di coscienza al servizio militare e per il servizio civile, con figure ad esso appartenenti come Pietro Pinna che hanno accettato di subire anni di carcere per vedere riconosciuti i loro diritti all'obiezione, prima della promulgazione della legge 772/1972. Per loro il movimento cerca di garantire la copertura finanziaria delle spese processuali e la campagna per portare i processi a conoscenza dell'opinione pubblica. A distanza di quaranta anni dal promulgamento della legge sull'obiezione di coscienza, il MN organizza una visita commemorativa al carcere di Peschiera del Garda, dove venivano rinchiusi gli obiettori prima del varo della legge. Dopo il superamento dell'obbligo del servizio militare, il MN appoggia fin dalla nascita il movimento di opinione, formato da un centinaio di associazioni di volontariato ed impegno civile, per la nascita di una difesa civile non armata e nonviolenta tramite legge di iniziativa popolare.\nDal 1981, anno della sua istituzione, e fino al 2010, anno in cui diventa Presidente Massimo Valpiana il MN \u00e8 stato promotore, insieme alla Lega Obiettori di Coscienza, al Movimento Internazionale di Riconciliazione e alla Lega per il Disarmo Unilaterale di Carlo Cassola, della Campagna di Obiezione di Coscienza alle Spese Militari per la Difesa Popolare Nonviolenta.\nSempre nel 1981, in seguito alla decisione del Governo di Giovanni Spadolini di accettare l'installazione di missili statunitensi dotati di testata nucleare nella base NATO Comiso (RG), il MN decide di acquistare, insieme a numerose altre associazioni, terreni adiacenti per sottrarli alla base militare in espansione. Viene costituito il presidio permanente della Verde Vigna sopra i cui terreni verr\u00e0 costruita una pagoda per la pace dal monaco buddista rev. G. Morishita. Nel 1982 viene inoltre raccolto un milione di firme per bloccare i lavori della base alla quale aderisce anche il vescovo di Trapani. Nonostante le proteste, i missili furono installati e la base venne smantellata solo dopo l'accordo dell'8 dicembre 1987 tra USA e URSS. Alcuni di questi appezzamenti, della dimensione di 2250 metri quadri, sono ancora nelle disponibilit\u00e0 dell'associazione.\nIl MN pubblica, dal 1964, la rivista mensile \"Azione nonviolenta\", fondata dallo stesso Capitini, cui si affianca l'edizione on-line; la rivista, ora bimestrale, \u00e8 diretta da Massimo Valpiana; essa \u00e8 la pi\u00f9 antica rivista espressione della ricerca e dell'impegno della nonviolenza italiana. Legata al Movimento \u00e8 anche la newsletter \"La nonviolenza \u00e8 in cammino\", edita dal Centro di ricerca per la pace di Viterbo.\nDiversi dirigenti del MN hanno ricoperto cariche elettive dopo essersi presentati con programmi politici ispirati allo statuto dell'associazione: tra essi Renato Fiorelli (sindaco dal 1999 al 2004 e pi\u00f9 volte consigliere di Moraro), Alberto Trevisan(assessore alla pace del comune di Rubano dal 1995 al 1999), Massimo Valpiana (consigliere comunale di Verona dal 1985 al 1990 e dal 1998 al 2002 nonch\u00e9 consigliere regionale in Veneto dal 1987 al 1995), Daniele Lugli (assessore alla Pubblica Istruzione nei comuni di Codigoro e Ferrara) e Renato Accorinti (gi\u00e0 sindaco di Messina). Quasi tutti hanno sfruttato l'accoglienza tra le file della Federazione dei Verdi oppure hanno creato liste civiche.\nIl MN \u00e8 la sezione italiana della War Resisters' International, l'internazionale dei resistenti alla guerra, con sede a Londra, del Beoc (Ufficio Europeo dell'Obiezione di Coscienza con sede a Bruxelles), del Comitato italiano per il Decennio e fa parte della Rete Italiana per il disarmo, del Tavolo interventi civili di pace e della Rete per la Pace.\nSegretari e presidenti.\nDal 1962 al 1994 il Movimento si era dotato della figura del Segretario (unico o collettivo). Dal 1994 che viene introdotta, anche statutariamente, la figura del Presidente.\nSede nazionale e archivio storico.\nLa sede nazionale del MN, prima ubicata a Perugia, \u00e8 stata trasferita nel 1989 a Verona. Presso la sede trovano luogo anche la casa editrice e l'archivio storico del Movimento, istituito nel 1998 e considerato di particolare interesse storico dalla Regione Veneto. La Sezione I dell'Archivio copre un arco temporale che va dal 1962 al 2011, ovvero i primi cinquant'anni di vita dell'associazione. Nel complesso archivistico sono confluiti materiali provenienti dal fondo formatosi a Perugia per opera di Aldo Capitini e Pietro Pinna, dall'archivio della sede veronese del MN, avviato nel 1974, e dagli archivi personali dei presidenti. Presso la sede \u00e8 inoltre ospitata la \u201cBiblioteca Aldo Capitini\u201d, dichiarata d'interesse locale dalla Regione nel 2000, composta da oltre 4.000 volumi riguardanti varie aree tematiche. A tale fondo si aggiungono le oltre 300 riviste tematiche, italiane e straniere, presenti in emeroteca e le tesi di laurea elaborate grazie alla documentazione dell'archivio del MN.\nAltre sedi.\nDal 1976 il MN ha preso la decisione di strutturarsi in associazione mantenendo per\u00f2 il carattere fondamentale di \"Movimento\" grazie ai centri territoriali, strutture informali dislocate sul territorio nazionale finalizzate a diffondere e sviluppare il metodo nonviolento attraverso \"il lavoro di gruppo, con persone in pi\u00f9 luoghi\" secondo il dettame del filosofo perugino. L'associazione risulta quindi composta attualmente da 20 centri territoriali: Torino, Aosta, Ivrea, Brescia, Verona, Trento, Vicenza, Mestre, Gorizia, Ferrara, Reggio Emilia, Modena, Mantova, Livorno, Firenze, Gubbio, Fiumicino, Bari, Ghilarza, Messina. Dispone inoltre di un Centro Studi per la Nonviolenza, con sede a Livorno, e gestisce le tre Case per la pace di Verona, Brescia e Ghilarza (OR); in quest'ultima vengono ospitati nel corso dell'estate campi di lavoro ed approfondimento. Insieme al Movimento Internazionale di Riconciliazione ha contribuito inoltre alla nascita, nel 1992, del Centro Studi Domenico Sereno Regis di Torino."}
{"id": "513397", "revid": "647919", "url": "https://it.wikipedia.org/wiki?curid=513397", "title": "Mallard (locomotiva)", "text": ""}
{"id": "513399", "revid": "547992", "url": "https://it.wikipedia.org/wiki?curid=513399", "title": "The Day After - Il giorno dopo", "text": "The Day After - Il giorno dopo (\"The Day After\") \u00e8 un film per la televisione statunitense scritto da Edward Hume e diretto da Nicholas Meyer, messo in onda per la prima volta il 20 novembre 1983 sul circuito televisivo statunitense della ABC.\nNel film viene descritta una situazione ipotetica che porta ad una guerra nucleare (pi\u00f9 precisamente un reciproco attacco \"counter-silos\" ICBM) tra gli Stati Uniti e l'Unione Sovietica, e le sue conseguenze come percepite dai residenti di zone rurali (con alta densit\u00e0 di basi di silos per gli ICBM degli USA) come Lawrence e Kansas City.\nTrama.\nStati Uniti, primi anni ottanta. La cronologia degli eventi che portano alla terza guerra mondiale \u00e8 dipinta interamente attraverso notiziari televisivi e radiofonici. L'Unione Sovietica ha avviato un riarmo militare in Germania Est, con l'obiettivo di intimidire gli Stati Uniti per farli ritirare da Berlino Ovest. Quando gli Stati Uniti decidono di non indietreggiare, divisioni corazzate sovietiche vengono inviate al confine fra le due Germanie.\nDurante la sera di venerd\u00ec 15 settembre i telegiornali segnalano una \"ribellione diffusa tra le diverse divisioni della Nationale Volksarmee\". A causa di questa ribellione, i sovietici bloccano ogni accesso a Berlino Ovest. La tensione sale e gli Stati Uniti emettono un ultimatum secondo il quale i sovietici devono porre fine al blocco entro il giorno dopo, o sar\u00e0 interpretato come un puro atto di guerra. I sovietici categoricamente si rifiutano, ed il Presidente degli Stati Uniti mette tutti i militari americani a DEFCON 2.\nSabato 16 settembre, le forze della NATO in Germania Ovest invadono la Germania Est attraverso il checkpoint Helmstedt. I sovietici tengono il corridoio Marienborn e infliggono pesanti perdite alle truppe NATO. Bombardamenti sovietici distruggono un deposito di munizioni della NATO e colpiscono anche una scuola ed un ospedale. Attraverso una trasmissione radio, gli spettatori vengono a sapere che Mosca \u00e8 stata evacuata, in quanto probabile bersaglio di un imminente attacco nucleare americano. A questo punto, la popolazione delle principali citt\u00e0 degli Stati Uniti \u00e8 allertata per iniziare evacuazioni di massa, in previsione di un imminente giorno del giudizio. Seguono rapporti non confermati secondo i quali armi nucleari sono state utilizzate a Wiesbaden e alla periferia di Francoforte sul Meno. Nel frattempo, nel Golfo Persico scoppia una guerra navale fra unit\u00e0 statunitensi e sovietiche. I rapporti radio riferiscono che le navi si sono affondate a vicenda.\nGli spettatori vengono quindi a sapere che l'Armata Rossa ha contrattaccato, entrando in Germania Ovest attraverso il varco di Fulda e sta per raggiungere il Reno. Volendo impedire che le forze sovietiche invadano la Francia (cosa ormai quasi certa) e che il resto dell'Europa occidentale crolli, gli Stati Uniti arrestano l'avanzata sovietica con il lancio di tre bombe nucleari a basso potenziale contro le truppe sovietiche. Intanto l'URSS lancia un attacco nucleare contro il quartier generale NATO a Bruxelles e di risposta, la United States Strategic Air Command inizia a preparare alcuni dei suoi bombardieri B-52, in preparazione per ulteriori attacchi nucleari.\nDopo il primo scambio nucleare in Europa, gli Stati Uniti mettono in atto la loro politica \"strike on warning\": lancio di un attacco nucleare su vasta scala contro l'Unione Sovietica non appena essi ricevano l'indicazione che l'Unione Sovietica si prepara a lanciare un attacco nucleare.\nLe Forze aeree sovietiche distruggono una stazione BMEWS in Inghilterra e un'altra alla Beale Air Force Base in California. Nel frattempo, a bordo del CE-135 Looking Glass il Presidente degli Stati Uniti ordina un attacco completo contro l'Unione Sovietica. Quasi contemporaneamente, un ufficiale dell'Air Force riceve un rapporto che indica un massiccio attacco nucleare russo contro gli Stati Uniti, con \"32 obiettivi pronti a partire, con 10 punti d'impatto.\" Un altro aviere riceve un rapporto che afferma che pi\u00f9 di 300 ICBM sovietici sono in entrata. Risulta poco chiaro nel film chi sia stato ad aver lanciato l'attacco nucleare per primo.\nLa prima schiera di bombe atomiche sovietiche si abbatte sugli Stati Uniti alle 15:38, un'esplosione nucleare ad alta quota su Kansas City genera un impulso elettromagnetico. Trenta secondi pi\u00f9 tardi, altri ICBM sovietici iniziano ad impattare su obiettivi militari e contro alcune citt\u00e0, tra cui Kansas City, Sedalia ed Eldorado Springs, sempre in Missouri. Non ci sono informazioni molto specifiche, ma nel film viene suggerito che la maggior parte delle citt\u00e0 americane, stazioni militari, industrie e raffinerie siano state in gran parte rase al suolo. Dopo aver permesso questa distruzione, il Presidente degli Stati Uniti, tramite un discorso via radio dichiara che \u00e8 stato firmato un cessate il fuoco tra Stati Uniti ed Unione Sovietica, che ha subito le stesse conseguenze della sua controparte americana.\nProduzione.\nL'idea di realizzare la pellicola \u00e8 stata di Brandon Stoddard che all'epoca era il presidente della \"ABC Motion Picture Division\". Egli stesso ha dichiarato che l'ispirazione gli venne dopo aver visto il film \"Sindrome cinese\".\nPromozione.\nNel vecchio continente per un primo sfruttamento cinematografico \u00e8 stata preparata un'aggressiva campagna pubblicitaria ricca di slogan ad effetto: \"Ha scioccato 125 milioni di spettatori\", \"Mai un film aveva suscitato tanto clamore e paura\"...\nAccoglienza.\nNel giorno della sua messa in onda sul circuito televisivo nazionale, la domenica 20 novembre del 1983, la catena ABC apr\u00ec alcuni \"numeri telefonici toll-free\" americani per dare precisazioni e fornire consigli in modo da poter calmare gli spettatori. Dopo il film la ABC mise in onda un dibattito in diretta fra lo scienziato Carl Sagan e William F. Buckley, Jr.: Sagan vi discusse il concetto di inverno nucleare, il rapido cambio climatico globale che teoricamente si poteva aspettare dopo una guerra nucleare.\nIl film ebbe un marcato impatto psicologico sui cittadini di Kansas City e Lawrence. Uno psicoterapeuta assisteva un gruppo che vedeva il film nella \"Shawnee Mission East High School\" nei sobborghi della citt\u00e0, ed altri 1.000 parteciparono ad una fiaccolata nella \"Penn Valley Park\" nel centro di Kansas City. ABC News sapeva che la \"veglia di pace\" era stata inscenata con l'aiuto di comparse di Hollywood, ma omise il \"dettaglio\" dalla sua copertura giornalistica dell'evento. Nella citt\u00e0 di Lawrence, venne formato un gruppo di discussione battezzato \"Let Lawrence Live\" dalla facolt\u00e0 di lingua inglese dell'universit\u00e0 e alcune dozzine di persone dalla facolt\u00e0 di lettere si riunirono nel campus della \"University of Kansas\" di fronte al \"Campanile Memoriale\" della stessa e accesero migliaia di candele nel corso di una veglia di pace.\nDopo la sua apparizione, \"The Day After\" si guadagn\u00f2 sia critiche che elogi. A seconda del punto di vista politico, i critici tendevano a sostenere che il film sensazionalizzasse la guerra nucleare, o rendesse troppo tetri e atroci alcuni aspetti della questione. Comunque, dal punto di vista tecnico, il film venne lodato per il sapiente uso degli effetti speciali e per il ritratto realistico della guerra nucleare e delle devastanti mutilazioni e sofferenze sulle sue vittime. Il film venne candidato a dodici Emmy e ne vinse due.\nCirca 100 milioni di cittadini americani assistettero al film nella sua prima messa in onda alla televisione, una audience record per un qualsiasi prodotto delle fiction TV. La Producers Sales Organization acquist\u00f2 i diritti di distribuzione internazionale per la cifra di 1.500 dollari, e concesse i diritti di visione del film, in modo platealmente gratuito, a molti paesi del mondo, dove si riscontr\u00f2 un grande successo, principalmente nel \"blocco orientale\" (specialmente Cina, Corea del Nord e Cuba; questa versione internazionale conteneva sei minuti di metraggio non presenti nella edizione trasmessa in TV). Dal momento che non vi fu nessun guadagno per inserti pubblicitari in questi mercati, la Producers Sales Organization perse una cifra di denaro imprecisata, probabilmente enorme. Anni dopo questa versione internazionale venne distribuita in videocassetta dalla MGM.\nIn Italia.\nAnche in Italia ci furono numerosi dibattiti: gli esperti analisti, all'unanimit\u00e0 o quasi, ritennero che quanto mostrato nel film corrispondesse, in tragicit\u00e0, a un millesimo delle previsioni circa una situazione reale focalizzata nella zona d'ambientazione. D'altronde, dello stesso avviso \u00e8 quanto si legge nella didascalia successiva all'ultimo fotogramma, che nella versione italiana \u00e8 accompagnata dalla voce traduttrice di Riccardo Cucciolla:\nSolo cinematograficamente, a livello di incassi, \"The Day After - Il giorno dopo\" fu la terza pellicola della stagione 1983-84 dopo \"Flashdance\" di A. Lyne e \"La chiave\" di Tinto Brass.\nLa critica lo consider\u00f2 un \"B-movie\" a tutti gli effetti. Paolo Mereghetti sintetizza: Il regista Meyer veniva comunque menzionato come colui che aveva diretto \"Star Trek II - L'ira di Khan\" (1982) e Jason Robards, qui doppiato da Renato Mori, non poteva non ricordare le varie partecipazioni in film di chiara fama fra cui i nostrani \"C'era una volta il west\" (1968) di Sergio Leone e, molto pi\u00f9 curiosamente, \"Rosolino Patern\u00f2, soldato\" (1970) di Nanni Loy. Quasi inosservati passarono invece i pi\u00f9 giovani JoBeth Williams (sugli schermi in contemporanea con \"Il grande freddo\" di L. Kasdan), John Lithgow (idem con \"Footloose\" di H. Ross e \"2010: l'anno del contatto\") e Steve Guttenberg che avrebbe avuto relativa notoriet\u00e0 nella seconda met\u00e0 degli anni ottanta con alcune serie cinematografiche di cassetta (\"Scuola di polizia\", \"Cocoon\", \"Tre scapoli e...\"), e infine Arliss Howard, che dar\u00e0 prova di s\u00e9 con il bellico \"Full Metal Jacket\"."}
{"id": "513402", "revid": "287204", "url": "https://it.wikipedia.org/wiki?curid=513402", "title": "Martin Cardenas", "text": ""}
{"id": "513404", "revid": "6066", "url": "https://it.wikipedia.org/wiki?curid=513404", "title": "Linares, Chile", "text": ""}
{"id": "513417", "revid": "1711941", "url": "https://it.wikipedia.org/wiki?curid=513417", "title": "Takurt", "text": "La takurt (in berbero: \"palla\"; in arabo: kura) \u00e8 un gioco di squadra tradizionale del Nordafrica, a met\u00e0 strada tra il calcio e l'hockey. (altri nomi: \"asheffar\", \"iqashi\", \"ddabekh\", \"taghlalt\", \"akhnash\", ...)\n\u00c8 un gioco tuttora praticato, anche se in regresso rispetto al moderno calcio (\"takurt u\u1e0dar\"). Accanto alla componente ludica del gioco vi era \u2014 e tuttora spesso vi \u00e8 \u2014 una forte componente rituale, dal momento che solitamente esso veniva (viene) praticato per ottenere la pioggia in primavera e in periodi di siccit\u00e0.\nMolti elementi sottolineano questo aspetto rituale. Per cominciare, la palla usata era in molti casi costituita da lana, stracci o altro avvolti nella pelle del bue sacrificato in autunno per propiziare la semina; qualche volta si usa invece una rotula dello stesso animale (non mancano peraltro palle fatte con altri materiali, soprattutto sughero).\nInteressante anche la scelta dei giocatori. Se in molti casi non vi sono restrizioni particolari ed al gioco partecipano semplicemente uomini e/o ragazzi puberi dello stesso villaggio, in diverse regioni, soprattutto in Marocco, il gioco era addirittura riservato ai religiosi, \"tolba\", e in Cabilia si conoscono molti casi di partecipazione di marabutti, inseriti in numero uguale nelle due squadre per ripartire equamente la loro \"baraka\" (potenza benefica). In alcune localit\u00e0 (regione di Tacheta, Algeria; oasi di Tidikelt) le squadre sono formate da celibi contro sposati, e in ci\u00f2 Servier ravvisa \u00abl'opposizione dei due principi: sterilit\u00e0 e fecondit\u00e0\u00bb (1985: 290). In altri casi (Ras el-Oued, Marocco) si tratta di una squadra di uomini contro una di donne.\nRiguardo alla partecipazione femminile, essa \u00e8 tutt'altro che sporadica, anche se oggi in regresso: si osserva infatti che il gioco viene praticato da squadre di donne a Tajgalt (regione di Marrakesh), e addirittura, presso gli Ait Warain e presso i Tsoul (Marocco) le donne lo giocavano tra loro in una localit\u00e0 appartata interamente nude. Un analogo uso, oggi in disuso ma ancora presente nella memoria degli anziani \u00e8 stato ben descritto da H. Genevois (1978: 396, 400) per la regione degli At Ziki (Cabilia), dove il gioco, denominato \"zerzari\", veniva effettuato al termine delle cerimonie di rogazione della pioggia dette della \u00abfidanzata di Anzar\u00bb.\nQuanto alle regole del gioco, esse variano da regione a regione. A volte la palla \u00e8 calciata solo coi piedi, a volte usando anche bastoni a mo' di mazze da hockey. In certi casi la partita \u00e8 tra due squadre, in certi altri vi \u00e8 una situazione di \"uno contro tutti\". Scopo del gioco \u00e8 comunque sempre quello di far entrare la palla in un buco nel terreno.\nCaratteristica del gioco \u00e8 una certa foga da parte dei giocatori, per cui le partite spesso finiscono con feriti, anche gravi (per questo motivo il gioco veniva a volte proibito dalle autorit\u00e0 dei villaggi e limitato alle sole occasioni rituali della siccit\u00e0). D'altra parte, l'effusione di sangue come mezzo per favorire la pioggia \u00e8 un elemento ben noto nella storia delle credenze religiose. Non \u00e8, infatti, escluso che il gioco attualmente praticato sia gi\u00e0 un'evoluzione rispetto a veri e propri scontri cruenti praticati in epoche pi\u00f9 antiche."}
{"id": "513418", "revid": "834", "url": "https://it.wikipedia.org/wiki?curid=513418", "title": "Jean Louis Tournadre", "text": ""}
{"id": "513421", "revid": "1226", "url": "https://it.wikipedia.org/wiki?curid=513421", "title": "Tre Montagne di Dewa", "text": ""}
{"id": "513422", "revid": "92723", "url": "https://it.wikipedia.org/wiki?curid=513422", "title": "Diocesi di Awgu", "text": "La diocesi di Awgu (in latino: \"Dioecesis Auguensis\") \u00e8 una sede della Chiesa cattolica in Nigeria suffraganea dell'arcidiocesi di Onitsha. Nel 2020 contava 423.740 battezzati su 741.550 abitanti. \u00c8 retta dal vescovo John Ifeanyichukwu Okoye.\nTerritorio.\nLa diocesi comprende le aree di governo locale di Awgu, Agbogugu, Inyi, Ndeabor, Nnenwe, Oji rivers (ad eccezione della parrocchia di Ukwuoba) e Owelli, nello stato di Enugu in Nigeria.\nSede vescovile \u00e8 la citt\u00e0 di Awgu, dove si trova la cattedrale di San Michele arcangelo.\nIl territorio si estende su 1.310\u00a0km\u00b2 ed \u00e8 suddiviso in 48 parrocchie.\nStoria.\nLa diocesi \u00e8 stata eretta l'8 luglio 2005 con la bolla \"Evangelica sollertia\" di papa Benedetto XVI, ricavandone il territorio dalla diocesi di Enugu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 741.550 persone contava 423.740 battezzati, corrispondenti al 57,1% del totale."}
{"id": "513423", "revid": "110157", "url": "https://it.wikipedia.org/wiki?curid=513423", "title": "Diocesi di Kontagora", "text": "La diocesi di Kontagora (in latino: \"Dioecesis Kontagorana\") \u00e8 una sede della Chiesa cattolica in Nigeria suffraganea dell'arcidiocesi di Kaduna. Nel 2020 contava 70.668 battezzati su 2.620.688 abitanti. \u00c8 retta dal vescovo Bulus Dauwa Yohanna.\nTerritorio.\nLa diocesi comprende parte degli stati nigeriani di Niger, Zamfara e Kebbi.\nSede vescovile \u00e8 la citt\u00e0 di Kontagora, dove si trova la cattedrale di San Michele.\nIl territorio \u00e8 suddiviso in 20 parrocchie.\nStoria.\nLa prefettura apostolica di Kontagora fu eretta il 15 dicembre 1995 con la bolla \"Constat in finibus\" di papa Giovanni Paolo II, ricavandone il territorio dalle diocesi di Ilorin, di Minna e di Sokoto.\nIl 21 maggio 2002 la prefettura apostolica fu elevata a vicariato apostolico. Questa elevazione fu accompagnata da un'esposizione dei principali motivi: \u00abl'aumento del numero dei cattolici; l'apertura di una parte della popolazione al Vangelo; l'influenza negativa ed aggressiva delle sette; l'espansione dell'Islam; l'incoraggiamento per la comunit\u00e0 cattolica e il personale apostolico\u00bb.\nIl 2 aprile 2020 il vicariato apostolico \u00e8 stato elevato a diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 2.620.688 persone contava 70.668 battezzati, corrispondenti al 2,7% del totale."}
{"id": "513424", "revid": "92723", "url": "https://it.wikipedia.org/wiki?curid=513424", "title": "Diocesi di Uromi", "text": "La diocesi di Uromi (in latino: \"Dioecesis Uromiensis\") \u00e8 una sede della Chiesa cattolica in Nigeria suffraganea dell'arcidiocesi di Benin City. Nel 2020 contava 193.400 battezzati su 941.000 abitanti. \u00c8 retta dal vescovo Donatus Aihmiosion Ogun, O.S.A.\nTerritorio.\nLa diocesi comprende le seguenti aree di governo locale dello stato di Edo in Nigeria: Esan West, Esan Central, Esan North-East, Esan South-East e Igueben.\nSede vescovile \u00e8 la citt\u00e0 di Uromi, dove si trova la cattedrale di Sant'Antonio di Padova.\nIl territorio \u00e8 suddiviso in 18 parrocchie.\nStoria.\nLa diocesi \u00e8 stata eretta il 14 dicembre 2005 con la bolla \"Cunctae catholicae Ecclesiae\" di papa Benedetto XVI, ricavandone il territorio dall'arcidiocesi di Benin City.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 941.000 persone contava 193.400 battezzati, corrispondenti al 20,6% del totale."}
{"id": "513425", "revid": "92723", "url": "https://it.wikipedia.org/wiki?curid=513425", "title": "Diocesi di Jalingo", "text": "La diocesi di Jalingo (in latino: \"Dioecesis Ialingo\u00ebnsis\") \u00e8 una sede della Chiesa cattolica in Nigeria suffraganea dell'arcidiocesi di Jos. Nel 2019 contava 529.069 battezzati su 3.924.000 abitanti. \u00c8 retta dal vescovo Charles Hammawa.\nTerritorio.\nLa diocesi comprende lo stato nigeriano di Taraba nell'est del Paese.\nSede vescovile \u00e8 la citt\u00e0 di Jalingo, dove si trova la cattedrale di Sant'Agostino.\nIl territorio \u00e8 suddiviso in 45 parrocchie.\nStoria.\nLa diocesi \u00e8 stata eretta il 3 febbraio 1995 con la bolla \"Quo efficacius\" di papa Giovanni Paolo II, ricavandone il territorio dalla diocesi di Yola.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.924.000 persone contava 529.069 battezzati, corrispondenti al 13,5% del totale."}
{"id": "513426", "revid": "36426", "url": "https://it.wikipedia.org/wiki?curid=513426", "title": "Coppo da Marcovaldo", "text": ""}
{"id": "513427", "revid": "92723", "url": "https://it.wikipedia.org/wiki?curid=513427", "title": "Arcidiocesi di Jos", "text": "Larcidiocesi di Jos (in latino: \"Archidioecesis Iosensis\") \u00e8 una sede metropolitana della Chiesa cattolica in Nigeria. Nel 2019 contava 396.062 battezzati su 1.770.964 abitanti. \u00c8 retta dall'arcivescovo Matthew Ishaya Audu.\nTerritorio.\nL'arcidiocesi \u00e8 situata nella parte centro-orientale del paese e comprende 6 \"local government areas\" dello stato nigeriano di Plateau: Bassa, Jos North, Jos East, Jos South, Barkin Ladi e Riyom.\nSede arcivescovile \u00e8 la citt\u00e0 di Jos, dove si trova la cattedrale di Nostra Signora di F\u00e1tima.\nIl territorio si estende su 6.769\u00a0km\u00b2 ed \u00e8 suddiviso in 57 parrocchie.\nStoria.\nLa prefettura apostolica di Jos fu eretta il 9 aprile 1934 con la bolla \"Praedecessorum Nostrorum\" di papa Pio XI, ricavandone il territorio dalla prefettura apostolica della Nigeria settentrionale (oggi arcidiocesi di Kaduna).\nIl 28 aprile 1942 cedette una porzione del suo territorio a vantaggio dell'erezione della prefettura apostolica di Niamey (oggi arcidiocesi).\nIl 18 aprile 1950 per effetto del decreto \"Cum in Africa\" della Sacra Congregazione di Propaganda Fide il nome latino della prefettura fu mutato da \"de Jos\" a \"Josensis\".\nIl 14 luglio 1950 cedette un'altra porzione del suo territorio a vantaggio dell'erezione della prefettura apostolica di Yola (oggi diocesi).\nIl 29 giugno 1953 cedette un'ulteriore porzione del suo territorio a vantaggio dell'erezione della prefettura apostolica di Maiduguri (oggi diocesi) e contestualmente fu elevata a diocesi con la bolla \"Praeclara Christi\" di papa Pio XII. Originariamente era suffraganea dell'arcidiocesi di Lagos.\nIl 16 luglio 1959 entr\u00f2 a far parte della provincia ecclesiastica dell'arcidiocesi di Kaduna.\nIl 26 marzo 1994 \u00e8 stata ancora elevata ad arcidiocesi metropolitana con la bolla \"Universae Ecclesiae\" di papa Giovanni Paolo II.\nSuccessivamente ha ceduto a pi\u00f9 riprese ulteriori porzioni di territorio a vantaggio dell'erezione di nuove circoscrizioni ecclesiastiche e precisamente:\nL'arcidiocesi \u00e8 teatro di violenti scontri religiosi fra cristiani e musulmani. Dal 24 al 26 dicembre 2010 numerosi attentati a case e chiese hanno causato la morte di pi\u00f9 di 80 persone Secondo l'arcivescovo Ignatius Ayau Kaigama gli attentati avrebbero una motivazione politico-economica e manipolerebbero la religione piegandola a interessi di parte. Fra il 7 e l'8 marzo 2018 in diversi villaggi del distretto di Daffo sono stati uccise decine di persone, decine di abitazioni sono state incendiate e migliaia di abitanti hanno dovuto lasciare i propri villaggi..\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nell'anno 2019 su una popolazione di 1.770.964 persone contava 396.062 battezzati, corrispondenti al 22,4% del totale."}
{"id": "513428", "revid": "110157", "url": "https://it.wikipedia.org/wiki?curid=513428", "title": "Diocesi di Sokoto", "text": "La diocesi di Sokoto (in latino: \"Dioecesis Sokotoensis\") \u00e8 una sede della Chiesa cattolica in Nigeria suffraganea dell'arcidiocesi di Kaduna. Nel 2017 contava 39.767 battezzati su 15.622.700 abitanti. \u00c8 retta dal vescovo Matthew Hassan Kukah.\nTerritorio.\nLa diocesi comprende quattro Stati della Nigeria nord-occidentale: per intero gli stati di Sokoto e Katsina, e in parte gli stati di Zamfara e Kebbi.\nSede vescovile \u00e8 la citt\u00e0 di Sokoto, dove si trova la cattedrale della Santa Famiglia.\nIl territorio \u00e8 suddiviso in 27 parrocchie.\nStoria.\nLa prefettura apostolica di Sokoto fu eretta il 29 giugno 1953 con la bolla \"Ex iis praecipue\" di papa Pio XII, ricavandone il territorio dalla prefettura apostolica di Kaduna (oggi arcidiocesi).\nIl 16 giugno 1964 la prefettura apostolica \u00e8 stata elevata a diocesi con la bolla \"Summa clavium\" di papa Paolo VI.\nIl 15 dicembre 1995 ha ceduto una porzione del suo territorio a vantaggio dell'erezione della prefettura apostolica di Kontagora (oggi diocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 15.622.700 persone contava 39.767 battezzati, corrispondenti allo 0,3% del totale."}
{"id": "513429", "revid": "1543377", "url": "https://it.wikipedia.org/wiki?curid=513429", "title": "Harpagornis moorei", "text": "L'aquila del Haast o aquila gigante della Nuova Zelanda (\"Harpagornis moorei\" [, 1872]) \u00e8 una specie estinta di aquila di grandi dimensioni, nativa dell'Isola del Sud, in Nuova Zelanda, che compare anche nelle leggende dei popoli M\u0101ori sotto il nome di Pouakai. Questo uccello \u00e8 attualmente la pi\u00f9 grande aquila mai esistita. Si pensa che le sue dimensioni siano una risposta evolutiva alle dimensioni delle sue prede abituali, ossia i giganteschi uccelli non volanti moa (di cui l'esemplare pi\u00f9 grande ritrovato avrebbe raggiunto un peso pari a 230\u00a0kg), che abitavano le sue stesse isole. L'aquila di Haast si estinse intorno al 1400, a seguito dell'estinzione dei moa, anch'essi cacciati fino all'estinzione quando i primi maori arrivarono sulle isole.\nDescrizione.\nL'Aquila di Haast, attualmente detiene il record come aquila pi\u00f9 grande mai esistita. Sebbene vi siano stati uccelli ben pi\u00f9 grandi di essa, come \"Argentavis\" e \"Teratornis\", si pensa essi fossero in realt\u00e0 avvoltoi. Un'altra aquila gigante fossile, che potrebbe rivaleggiare in dimensioni con l'aquila di Haast \u00e8 l'aquila di Woodward (\"Amplibuteo woodwardi\"), pi\u00f9 recente e conosciuto per resti ben pi\u00f9 scarsi. Come nella maggior parte delle aquile, le femmine erano significativamente pi\u00f9 grandi dei maschi. Secondo la maggior parte delle stime, un'aquila di Haast femmina avrebbe raggiunto i 10\u201315\u00a0kg di peso, mentre i maschi intorno ai 9\u201312\u00a0kg. Usando come paragone le aquile dell'Australasia, le stime parlano di un peso di 11,5\u00a0kg per i maschi e di 14\u00a0kg per le femmine. Secondo altre stime le femmine avrebbero potuto raggiungere addirittura i 16,5\u00a0kg di peso. Tuttavia, nessuna aquila esistente oggi supera i 9\u00a0kg di peso, allo stato selvaggio, pur essendo circa il 40% pi\u00f9 piccole di un'aquila di Haast.\nNonostante il loro peso, questo uccello aveva un corpo relativamente breve se comparato all'apertura alare. Si stima che gli esemplari femmine avessero un'apertura alare di ben 2,6 metri, e forse anche di 3 metri, in alcuni casi. Questa apertura alare \u00e8 sostanzialmente simile alla media di dimensioni nel sesso femminile in alcune aquile esistenti: uccelli come le aquile cuneate (\"Aquila audax\"), le aquile reali (\"A. chrysaetos\"), le aquile marziali (\"Polemaetus bellicosus\") e le aquile di mare di Steller (\"Haliaeetus pelagicus\"), possono anche superare i 2,5 metri di apertura alare, cos\u00ec come molti dei pi\u00f9 grandi avvoltoi esistenti del Vecchio Mondo, sebbene non superino l'aquila di Haast in peso, la raggiungono in apertura alare.\nTuttavia, un'apertura alare ridotta potrebbe aver aiutato l'aquila di Haast a cacciare nelle foreste pi\u00f9 fitte e nelle macchie d'alberi della Nuova Zelanda, dove un'apertura ala pi\u00f9 voluminosa avrebbe impedito rapidi movimenti essenziali per la caccia. La corta apertura alare dell'aquila di Haast \u00e8 stato talvolta interpretata, in modo errato, come aver evoluzione verso la perdita della capacit\u00e0 del volo, ma non \u00e8 cos\u00ec; piuttosto essa rappresenta un allontanamento dalla modalit\u00e0 dei suoi antenati del volo veleggiato, verso un volo pi\u00f9 adatto al carico alare, avendo probabilmente ali molto pi\u00f9 ampie.\nSebbene la maggior parte delle ossa studiate fossero interne, alcuni resti dell'aquila di Haast ha permesso agli scienziati di fare dei confronti con le altre aquile che vivono ai nostri giorni. L'aquila arpia (\"Harpia harpyja\") e l'aquila delle Filippine (\"Pithecophaga jefferyi\"), sono le tra le pi\u00f9 grandi e potenti aquile in vita, insieme all'aquila di mare di Steller, che come l'aquila di Haast hanno ridotto la loro apertura alare per adattarsi meglio a vivere nelle foreste pi\u00f9 fitte. La mandibola dell'aquila di Haast, misurava circa 11,4\u00a0cm e il tarso, in diversi fossili, misurava dai 22,7 ai 24,9\u00a0cm. In confronto, il pi\u00f9 grande becco delle aquile moderne (dall'aquila delle Filippine all'aquila di mare di Steller) raggiungono poco pi\u00f9 di 7\u00a0cm; e il pi\u00f9 grande tarso delle aquile moderne (dall'aquila delle Filippine all'aquila Papua) raggiunge i 14 centimetri. Gli artigli dell'aquila di Haast erano simili in lunghezza quelle dell'aquila arpia, con una lunghezza dai 4,9\u00a0cm a 6,15\u00a0cm e un alluce-artiglio che forse poteva raggiungere gli 11\u00a0cm. L'aquila delle Filippine \u00e8 probabilmente la specie vivente pi\u00f9 simile all'aquila di Haast, poich\u00e9 anch'essa evolutasi in un ambiente insulare da antenati pi\u00f9 piccoli (apparentemente da primitivi bianconi) aumentando in dimensioni per effetto del gigantismo insulare, a causa dell'assenza di grandi mammiferi carnivori e altri predatori concorrenti. Le zampe e le gambe dell'animale erano molto forti e probabilmente permettevano all'animale di spiccare il volo da terra, con un iniziale salto, per poi battere le ali per sostenere il loro grande peso. La coda era quasi certamente lunga, superando i 50\u00a0cm negli esemplari femmine, ed era molto ampia. Questa caratteristica potrebbe compensare la riduzione della superficie alare, fornendo un'ulteriore portanza. La lunghezza totale dell'animale \u00e8 stimata a 1,40 metri nelle femmine, con un'altezza in piedi di circa 90\u00a0cm, o forse leggermente maggiore.\nClassificazione.\nL'Aquila di Haast fu descritta da Julius von Haast, nel 1871, da alcuni resti fossili scoperti da F. Fuller, in quella che era un'antica palude. Haast ribattezzo la sua aquila con il nome scientifico \"Harpagornis moorei\", insieme a George Henry Moore, il proprietario della Tenuta Glenmark, dove furono ritrovate le ossa dell'uccello. Il nome generico, \"Harpagornis\", deriva dal greco antico \"harpax \", che significa \"rampino\" o \"catapulta\", e il suffisso \"ornis\", che significa \"uccello\".\nEvoluzione.\nL'analisi del DNA ha dimostrato che questo rapace \u00e8 strettamente legato alle moderne aquila minore australiana e all'aquila minore, e non alla grande aquila cuneata, come si pensava in passato. Se cos\u00ec fosse, l\"'Harpagornis moorei\" pu\u00f2 eventualmente essere riclassificato come \"Hieraaetus moorei\". Comunque, l'aquila di Haast si distacc\u00f2 da queste aquile minori solo recentemente, tra i 1,8 milioni e i 700.000 anni fa. Se questa stima \u00e8 corretta, il suo aumento di peso da dieci a quindici volte \u00e8 stato incredibilmente rapido. Ci\u00f2 \u00e8 stato reso possibile in parte dalla presenza di grandi prede e anche all'assenza di concorrenza con altri grandi predatori.\nPaleobiologia.\nL'aquila di Haast si era perfettamente evoluta per dare la caccia ai grandi moa, giganteschi uccelli incapaci di volare che potevano pesare anche quindici volte il peso della stessa aquila. Probabilmente l'animale scrutava dall'alto le sue possibili prede dopodich\u00e9 si lanciava in picchiata su di esse schiacciandole con il suo stesso peso. Se i moa sfuggivano nella foresta, la stessa aquila poteva inseguirli tra gli alberi. Si stima che in picchiata l'animale potesse attaccare ad una velocit\u00e0 pari a 80\u00a0km/h, arpionando il bacino delle sue prede con i suoi lunghi artigli, per poi ucciderli con micidiali colpi d'artigli o di becco alla testa o al collo. Se le prede erano abbastanza piccole probabilmente morivano sul colpo. Le dimensioni e il peso dell'animale indicano che la forza fisica impiegata dall'animale mentre era in picchiata sulle prede era equivalente ad un blocchetto di cemento lasciato cadere da un palazzo di otto piani. Il grande becco dell'animale era perfetto per sventrare la preda e anche per colpire quest'ultima a morte una volta immobilizzata, causando la morte per dissanguamento. In assenza di altri grandi predatori o grandi spazzini, l\"'Harpagornis moorei\" monopolizz\u00f2 facilmente queste categorie diventando un predatore attivo di moa, pappagalli, tuatara, pipistrelli e forse anche pesci, oltre che uno spazzino per le carogne, e monopolizzando una singola preda per giorni.\nEstinzione.\nFino alla recente colonizzazione umana che ha introdotto roditori e gatti, gli unici mammiferi autoctoni delle isole della Nuova Zelanda, erano tre specie di pipistrelli. Senza la concorrenza di grandi mammiferi terrestri e minacce di predatori, gli uccelli occuparono tutte le nicchie ecologiche presenti sulle isole, poich\u00e9 non vi era alcuna minaccia alle proprie uova o ai pulcini da parte di piccoli animali terrestri. I grandi moa erano erbivori, sostituendo animali come cervi e bestiame in altri habitat, mentre l'aquila di Haast era il superpredatore dell'isola, sostituendo animali predatori come tigri e leoni in altri habitat.\nI primi coloni in Nuova Zelanda (i M\u0101ori arrivati intorno all'anno 1280) cominciarono a dare una caccia indiscriminata agli uccelli atteri, tra cui tutte le specie di moa, che vennero cacciate fino alla loro completa estinzione, avvenuta circa nel 1400. Con la perdita della sua principale preda e prima fonte di sostentamento, di conseguenza anche l'aquila di Haast, divenne sempre pi\u00f9 rara fino ad estinguersi, circa nello stesso periodo. I Maori velocizzarono la sua estinzione, in quanto essi ne depredavano i nidi, uccidendo gli uccelli per le piume o perch\u00e9 li ritenevano pericolosi (un umano poteva essere un'ottima preda alternativa per un rapace in grado di abbattere un moa di 180\u00a0kg).\nProbabilmente durante il 1870, il celebre esploratore Charles Edward Douglas, sostiene nei suoi diari di aver avuto un incontro con due rapaci di dimensioni immense, mentre si trovava nella valle di Landsborough River. L'esploratore spar\u00f2 ai due uccelli e li mangi\u00f2; tuttavia \u00e8 pi\u00f9 probabile che si trattassero di falchi di palude di Eyles.\nNella cultura Maori.\nSi ritiene che questi uccelli facessero parte delle credenze e delle leggende dei primi M\u0101ori, sotto i nomi di \"Pouakai\", \"Hokioi\" o \"Hakawai\". Tuttavia, \u00e8 stato accertato che il \"Hakawai\" e il \"Hokioi\" si riferiscono alla \"Coenocorypha\", in particolare ad una sottospecie estinta dell'Isola del Sud. Secondo un resoconto dato a Sir George Grey, gli \"Hokioi\" erano enormi predatori alati bianchi e neri con una cresta rossa e con la punta delle ali giallo-verde. In alcune leggende Maori, il \"Pouakai\" uccideva gli esseri umani, il che secondo gli scienziati sarebbe stato possibile se l'animale fosse proprio l'aquila di Haast, date le dimensioni, la massa e la forza dell'animale. Anche le pi\u00f9 piccole aquile reali sono in grado di uccidere prede grandi come il cervo Sika e cuccioli d'orso.\nUna statua in acciaio raffigurante l'aquila di Haast, \u00e8 oggi esposta all'OceanaGold's Heritage and Art Park, a MacRaes, Otago, Nuova Zelanda. La scultura, del peso di circa 750\u00a0kg, e alta in piedi 7,5 metri, e con un'apertura alare di 11,5 metri. La scultura \u00e8 realizzato in tubo di acciaio inox e lamiera ed \u00e8 stata progettata e costruita da Mark Hill, scultore di Arrowtown, in Nuova Zelanda."}
{"id": "513430", "revid": "31886", "url": "https://it.wikipedia.org/wiki?curid=513430", "title": "Meliore di Jacopo", "text": "Note biografiche e catalogo delle opere.\nDi origine fiorentina, \u00e8 uno dei pochi pittori del Duecento ad essere testimoniati con documenti storici contemporanei e ad aver firmato alcune opere la cui attribuzione \u00e8 quindi certa.\nFu P. Bacci a collegare il \"Migliore dipintore, populi Sancti Jacobi tra le fosse\", che compariva nella lista dei cittadini fiorentini che avevano preso parte alla Battaglia di Montaperti nel 1260, con il pittore che si era firmato \"MELIOR\" nel dossale conservato alla Galleria degli Uffizi, recante la data 1271.\nSicuramente Meliore aveva gi\u00e0 iniziato la sua attivit\u00e0 nel 1260 se in quell'elenco figurava quale uno dei pi\u00f9 apprezzati maestri attivi nella citt\u00e0 di Firenze.\nLe opere giovanili.\nSono stati individuate come opere giovanili, risalenti agli anni '50 e '60 del Duecento, il dossale con la \"Madonna col Bambino in trono fra i Santi Pietro e Paolo\" della pieve di San Leolino a Panzano in Chianti, la \"Madonna Stoclet\", gi\u00e0 nella Collezione Langton-Douglas a Londra, poi nella Collezione Adolphe Stoclet a Bruxelles e in seguito apparsa in vendita da Sotheby's nel 1965 e la \"Madonna col Bambino\" all'Art Institute of Chicago.\nQueste opere sono influenzate da stilizzazioni in schemi geometrici come nel Maestro del Bigallo, nel cui ambito deve essere avvenuta la sua formazione artistica.\nLe opere della maturit\u00e0.\nLe opere successive sono state ricostruite attorno ad un'opera chiave firmata e datata 1271, il gi\u00e0 citato dossale custodito agli Uffizi, raffigurante un \"Cristo benedicente tra san Pietro, la Vergine, san Giovanni Evangelista e san Paolo\", con un nuovo linguaggio artistico con il quale si indica generalmente la maturit\u00e0 di questo artista, con dei particolari caratteri fisionomici, ai quali rimase sempre fedele, e da alcuni raffinati grafismi e lumeggiature dei panneggi, simili ad alcune decorazioni di Cimabue, che decorano minuziosamente l'immagine, ma inevitabilmente ne appiattiscono la composizione.\nFirmata e datata 1270 era un'altra opera, perduta o non ancora identificata, che si trovava nella chiesa di San Francesco a Barberino Val d'Elsa: vi si ammirava un \"Cristo tra i santi Francesco e Antonio da Padova\".\nDatata tra il 1270 e il 1275 \u00e8 la \"Madonna con Bambino e due angeli\" conservata nel Museo di arte sacra di Certaldo e proveniente dalla vicina chiesa di Santa Maria a Bagnano. La tavola \u00e8 in ottimo stato di conservazione: ha beneficiato di restauri molto superficiali solamente nel 1935 - 1936 e nel 1972. \nIn occasione della mostra \"L'arte a Firenze nell'et\u00e0 di Dante\", tenutasi alla Galleria dell'Accademia di Firenze nel 2004, \u00e8 stata rimossa la brutta e anonima cornice: adesso \u00e8 possibile vedere, in luogo della cornice, alcuni brani della pittura originale senza che essa abbia mai subito alcun intervento di restauro. Inoltre, nella parte alta della tavola \u00e8 possibile, adesso, indovinare la forma originale della tavola stessa, la quale era dotata di una cuspide che per\u00f2 \u00e8 andata perduta.\nOpera pi\u00f9 tarda \u00e8 la \"Madonna col Bambino in trono e due angeli \" conservata nella chiesa di Santo Stefano a Montefioralle (Greve in Chianti) (1270-1275 circa), dove si riscontra un'ulteriore maturazione artistica, con una maggiore spinta verso l'espressivit\u00e0 e con un senso dello spazio un po' pi\u00f9 definitivamente tridimensionale.\nLa collaborazione con Coppo di Marcovaldo.\nResta invece di attribuzione incerta, fra numerose altre opere, la \"Madonna col Bambino\" del Museo di Arte Sacra a Tavarnelle Val di Pesa, forse dipinta in una fase di avvicinamento all'opera di Coppo di Marcovaldo, conosciuto certamente a Siena dopo la battaglia di Montaperti e con il quale ebbe modo di collaborare a Firenze, forse nella \"Madonna con bambino\" nella chiesa di Santa Maria Maggiore (opera anch'essa di attribuzione molto discussa, forse opera bizantina del XII secolo), ma sicuramente durante i lavori per la decorazione a mosaico della cupola del battistero con il celebre \"Giudizio Universale\", eseguito tra il 1260 e il 1275 circa. A Meliore infatti sarebbero state attribuite alcune porzioni del Paradiso, come gli angeli e gli apostoli nella parte superiore.\nIl supposto \"Maestro di Bagnano\".\nSi tratta di un nome convenzionale sotto il quale Garrison (1947-1949) aveva raccolto alcune opere che sono state poi ricondotte alla mano di Meliore.\nQuesto fantomatico maestro avrebbe operato tra il 1275 e il 1280, sarebbe stato influenzato fortemente da Meliore e sarebbe stato, sempre a detta del Garrison, un suo probabile alunno: avrebbe realizzato la tavola di Certaldo, la \"Madonna\" della Collezione Stoclet, la \"Madonna col Bambino in trono e due angeli\" in Santo Stefano a Montefioralle (Fi) e una \"Madonna\" nel Convento delle Oblate a Firenze.\nIl Longhi fu il primo a ricondurre le opere assegnate al Maestro di Bagnano (Bagn\u00e0no \u00e8 una frazione del comune di Certaldo, situata sulle colline a sud-est del capoluogo) all'opera di Meliore, non includendo tuttavia la tavola di Montefioralle.\nOggi la critica storico artistica ha cancellato questa figura."}
{"id": "513431", "revid": "1305772", "url": "https://it.wikipedia.org/wiki?curid=513431", "title": "Panzano", "text": ""}
{"id": "513432", "revid": "2014155", "url": "https://it.wikipedia.org/wiki?curid=513432", "title": "Panzano in Chianti", "text": "Panzano in Chianti \u00e8 una frazione del comune di Greve in Chianti, in provincia di Firenze.\nStoria.\nLa zona di Panzano era abitata gi\u00e0 in epoca etrusca come dimostra il ritrovamento di una stele risalente al VI - V secolo a.C. presso la pieve di San Leolino, stele poi dispersa. Anche in epoca romana la zona fu fittamente abitata, di quel periodo sono rimaste numerose tracce nei toponimi tra cui lo stesso Panzano. All'inizio del X secolo risulta citata la \"Pieve di San Leolino a Flacciano\", poi diventato Panzano.\nNel XII secolo si ha la prima testimonianza del nome Panzano che viene citato nella \"plebe Sancti Leolini sitam in Panzano\" mentre nelle decime del XIII secolo si trova citata anche la chiesa di Santa Maria posta nel castello. Il castello di Panzano sicuramente si era gi\u00e0 sviluppato prima del XII secolo e risultava tra i possedimenti della famiglia Firidolfi.\nDelle vicende storiche del castello non sono rimaste molte tracce. Alla met\u00e0 del XIII secolo quando il contado fiorentino fu organizzato in leghe Panzano era compreso nella Lega della Val di Greve. Dopo la Battaglia di Montaperti nel 1260 il castello venne saccheggiato ed ebbe distrutte due torri da parte dalle truppe ghibelline vittoriose. Durante la guerra che oppose Firenze con i Visconti di Milano Panzano, nel 1397, venne occupato e nuovamente saccheggiato dalle truppe di Alberico da Barbiano.\nNel 1478, le truppe senesi e i loro alleati, le truppe del Re di Napoli Ferdinando I d'Aragona invasero per la seconda volta il Chianti. In quell'occasione il castello di Panzano fu uno dei pi\u00f9 importanti baluardi a difesa della repubblica di Firenze tanto da divenire la sede del Commissario della Repubblica. Dopo la caduta della Repubblica di Siena nel 1555, Panzano non sar\u00e0 pi\u00f9 coinvolto in eventi bellici fino al 1944.\nMonumenti e luoghi d'interesse.\nIl castello.\nIl castello \u00e8 la parte pi\u00f9 in alto e la pi\u00f9 antica di Panzano. Sono ancora conservate buona parte delle mura che cingevano il poggio; su due lati per\u00f2 sono state diminuite in altezza mentre nella parte sud-est mancano del tutto. Si sono conservate anche delle torri d'angolo tra cui una \u00e8 stata riutilizzata come campanile della chiesa di santa Maria mentre un'altra ancora conserva l'apparato a sporgere.\nLa struttura interna del castello \u00e8 semplice; dall'unica porta di accesso, che in origine forse presentava un'antiporta, attraverso un'unica strada si arriva ad una piccola piazzetta sulla quale si affaccia il cassero. Il cassero \u00e8 costituito da un'alta torre che si eleva pi\u00f9 in alto di tutti gli altri edifici. All'interno del castello sono presenti altri edifici interessanti tra cui va segnalato quello posto accanto alla porta di accesso che presenta un palese carattere medievale. Tutti gli edifici del castello per l'accuratezza del paramento murario e per la foggia degli archivolti fanno datare al XII secolo le strutture del castello di Panzano. Costruito ed appartenuto da sempre alla famiglia Firidolfi o \"da Panzano\" (che, secondo alcuni autori, inurbatisi a Firenze hanno dato il nome all'attuale Via Panzani), alla met\u00e0 del XIX secolo \u00e8 passato in parte per successione ed in parte per riacquisto dai Conti Mancini alla famiglia Buoninsegni (poi Tadini Buoninsegni) cui \u00e8 appartenuto fino alla seconda met\u00e0 del XX secolo.\nPoco fuori del castello era situata l'antica chiesa dedicata a Santa Maria che alla fine del XIX secolo venne sostituita dall'attuale.\nBorgo di Panzano.\nFuori dal castello, lungo la via di accesso che segue il crinale della collina, gi\u00e0 nel XII secolo \u00e8 accertata la presenza di un borgo come riportato in un documento del 1146, \"burgus de castro de Panzano\".\nIl borgo e il castello formano quello che attualmente \u00e8 il cosiddetto Panzano Alto.\nIl borgo di Panzano \u00e8 articolato su due strade che partendo da una piazzetta salgono parallele fino al castello. Tra gli edifici del borgo alcuni mostrano caratteri riferibili al XVII o al XVIII secolo anche se da sotto alcuni intonaci cadenti si affacciano strutture medievali.\nCampana.\nLa zona denominata Campana \u00e8 quella che sorge ai piedi del poggio di Panzano all'incrocio tra la \"strada dei poggi\" che si snoda lungo lo spartiacque tra Greve e Pesa, congiungendo attraverso un percorso molto panoramico le due localit\u00e0 poste ai margini San Casciano in Val di Pesa da una parte e Volpaia dall'altra passando per il Castello delle Stinche, e la via Chiantigiana che conduce verso Radda in Chianti e Castellina in Chianti, (Passo di Campana 480\u00a0m s.l.m.). Il suo nome deriva dalla forma della piazza [Gastone Bucciarelli] che vista dall'alto assomiglia ad una campana.\nCampana era ricordata anche nella \"Carta dei Capitani di Parte Guelfa\" realizzata alla fine del XVI secolo; in quella carta vien chiamata \"Piazza Panzanini\" e sulla piazza ancora oggi esistente si affaccia un bel palazzo cinquecentesco.\nConca d'Oro.\nConca d'Oro \u00e8 la parte di Panzano volta a solatio che si affaccia e degrada sull'ampia vallata del torrente/fiume Pesa; da qui un paesaggio a perdita d'occhio di boschi, vigneti e oliveti della Toscana Centrale. Il nome Conca d'Oro si riferisce alla forma dei fianchi della collina in quel punto, una conca appunto,La zona perimetrata, sicuramente sin dal primo medioevo se non prima, veniva e viene definita la \u201cConca d\u2019Oro\u201d. L\u2019appellativo deriva dal fatto che in tale vallata era coltivata, nel mezzo ad i filari di viti, una gran quantit\u00e0 di grano tanto che nei mesi estivi la valle risplendeva di un bel giallo paglierino da sembrare una grande conca piena di oro. Dagli anni \u201970 in poi la coltura del grano \u00e8 stata sostituita da quella della vite ben pi\u00f9 redditizia e l\u2019oro adesso \u00e8 il meraviglioso vino chianti classico che in essa si produce.\nArchitetture religiose.\nNella frazione di Panzano o nelle sue immediate vicinanze possiamo trovare le seguenti chiese:\nDa segnalare anche la Cappella di Santa Maria delle Grazie, popolarmente conosciuta come \"cappella delle Croci\", posta subito fuori dal castello.\nLa cappella delle Croci \u00e8 situata sulla strada provinciale che conduce a Mercatale Val di Pesa e prende il suffisso \"delle Croci\" per essere posta ai piedi della salita del Monte alla Croci, luogo nel quale all'inizio del XVIII secolo era una \"via Crucis\", oggi non pi\u00f9 esistente. L'edificio venne costruito al posto di un precedente oratorio e venne edificato quale ringraziamento per la fine dell'epidemia di colera del 1855.\nLa cappella ha un'unica navata coperta a capriate e conclusa da un'abside semicircolare. Nella zona presbiterale l'edificio si allarga in due ali laterali di dimensioni diverse; l'ala di sinistra \u00e8 infatti pi\u00f9 lunga e ospita la sagrestia e il piccolo campanile a vela. La facciata presenta uno stile vagamente neoclassico e si conclude orizzontalmente quasi fosse una trabeazione che si appoggia su lesene angolari; al centro \u00e8 posto il portale che \u00e8 affiancato da due finestrelle quadrate con grata e inginocchiatoio in pietra, ed \u00e8 sormontato da una finestra semicircolare."}
{"id": "513433", "revid": "36426", "url": "https://it.wikipedia.org/wiki?curid=513433", "title": "Meliore", "text": ""}
{"id": "513440", "revid": "287204", "url": "https://it.wikipedia.org/wiki?curid=513440", "title": "Ferrovia a levitazione aerodinamica", "text": "La ferrovia a levitazione su cuscinetto d'aria definibile anche come treno ad effetto suolo (in lingua inglese \"ground effect train\"), il cui esempio pi\u00f9 conosciuto \u00e8 rappresentato dall\"A\u00e9rotrain\", \u00e8 un'alternativa al treno a levitazione magnetica.\nIn entrambi i casi l'obiettivo \u00e8 quello di evitare al veicolo il contatto fisico con il suolo durante il viaggio. Mentre un treno a levitazione magnetica ottiene quest'effetto attraverso l'uso della repulsione elettromagnetica tra elementi a bordo e altri elementi di stessa carica fissati a terra, un treno ad effetto suolo utilizza un cuscinetto d'aria, sia come avviene negli hovercraft sia usando un effetto \"ali al suolo\".\nI vantaggi del Ground effect train, rispetto a quello a levitazione magnetica, sono i bassi costi dovuti ad una costruzione pi\u00f9 semplice delle infrastrutture. Gli svantaggi riguardano sia la costante immissione di energia per mantenere il treno sospeso in aria (nel caso di veicoli progettati come hovercraft), sia la necessit\u00e0 di mantenere il treno in movimento per restare staccato da terra (nel caso di veicoli con effetto \"ali al suolo\").\nL'A\u00e9rotrain.\nUtilizzando il principio del cuscino d'aria questo treno venne sviluppato in Francia dal 1965 al 1977 e il suo progettista principale fu Jean Bertin.\nL'intento della progettazione era simile a quello del treno a levitazione magnetica: sospendere il treno da terra riducendo l'attrito e facendo s\u00ec che la forza da superare per il movimento del veicolo fosse soprattutto la resistenza dell'aria. La previsione era cos\u00ec di poter far viaggiare il convoglio ad alta velocit\u00e0 con un consumo limitato di energia ed un livello ridotto di rumore; tutto ci\u00f2 senza raggiungere la complessit\u00e0 tecnica e l'esborso monetario della levitazione magnetica.\nFurono costruiti 5 prototipi di cui uno, il \"I-80\", completo e funzionante su un percorso specifico della lunghezza di 18 km. Riusc\u00ec, il 5 marzo 1974 a segnare un record di velocit\u00e0 alla media di 417,6\u00a0km/h ed una punta superiore ai 430\u00a0km/h.\nGli studi per la messa definitiva in opera vennero interrotti nel 1977 per una serie di ragioni concomitanti: la morte del suo ideatore, la mancanza di fondi per la ricerca e la decisione del governo francese di optare per il TGV nella scelta del treno ad alta velocit\u00e0 da adottare.\nAltri esperimenti per veicoli simili all'Aerotreno vennero condotti anche in altre nazioni nella stessa epoca. In particolare alcuni prototipi e tracciati sperimentali vennero costruiti, nella seconda met\u00e0 degli anni 60 e nei primi 70, dall'Istituto di Aeronautica dell'Universit\u00e0 di Palermo, ma non ebbero seguito successivamente.\nLe esperienze acquisite con l'Aerotreno ed altri prototipi simili si sono poi trasferite su di un dispositivo per trasporti interni di carichi anche molto elevati, il pattino ad aria, che \u00e8 oggi costruito da diverse aziende in varie parti del mondo."}
{"id": "513442", "revid": "1543377", "url": "https://it.wikipedia.org/wiki?curid=513442", "title": "Giara (Sardegna)", "text": "Le giare sono gli inconfondibili tavolati basaltici del Sulcis e della Marmilla situati nella parte centro meridionale della Sardegna. Chiaramente visibili dalle zone pianeggianti, si presentano come altopiani dai lineamenti caratteristici di enormi fortezze naturali, fornite di bastioni dalle pareti scarpate ed anticamente inaccessibili.\nSimili alle mesas messicane, molti archeologi pensano che siano state utilizzate dai sardi nuragici come ultimo baluardo di resistenza contro gli invasori Punici e poi Romani. In effetti, lungo il perimetro sommitale della giara di Gesturi (detto \"sa canoa\" ossia la corona), si possono ancora osservare 24 nuraghi mentre ben 50 si allineavano un tempo ai piedi dei bastioni stessi.\nLa giara di Gesturi.\nLa giara di Gesturi, detta anche in lingua sarda \"sa jara manna\", \u00e8 la pi\u00f9 grande delle giare. Si estende per 45\u00a0km\u00b2 ripartiti nei comuni di Gesturi, Tuili, Setzu e Genoni. \u00c8 costituita da un'immensa colata di lava basaltica eruttata circa 2,7 milioni di anni fa dai crateri dei vulcani (oramai spenti) di Zepparedda (609\u00a0m) e di Zeppara Manna (580\u00a0m). Il territorio \u00e8 caratterizzato per il suolo particolarmente sassoso, ricoperto da sugherete e da macchia mediterranea, disseminato di piccoli specchi d'acqua raccolti in caratteristiche depressioni, chiamate \"paulis\", che nei periodi invernali si riempiono d'acqua e in primavera sono coperte da una flora molto colorata, costituita da specie isolate : esse sono utilizzate per abbeverarsi dagli ultimi cavalli selvaggi d'Europa: i cavallini della giara. Molto particolari sono anche gli alberi a bandiera, querce da sughero che il forte e continuo maestrale obbliga ad una crescita obliqua (verso est).\nLa giara di Serri.\nUn'altra giara, quella di Serri, si estende invece su una superficie pi\u00f9 piccola (4\u00a0km\u00b2) ma \u00e8 considerata di grande importanza dagli archeologi perch\u00e9 ospita il Santuario nuragico di Santa Vittoria, il \"pantheon\" della civilt\u00e0 nuragica. Si pensa che nell'edificio principale del villaggio si riunissero in assemblee federali i clan pi\u00f9 potenti dei nuragici, abitanti la Sardegna centrale, per consacrare alleanze o per decidere guerre."}
{"id": "513444", "revid": "767487", "url": "https://it.wikipedia.org/wiki?curid=513444", "title": "Sfida all'O.K. Corral (film)", "text": "Sfida all'O.K. Corral (\"Gunfight at the O.K. Corral\") \u00e8 un film western del 1957 diretto da John Sturges, con Burt Lancaster e Kirk Douglas, liberamente ispirato ad un evento reale avvenuto il 26 ottobre 1881, la sparatoria all'O.K. Corral.\nTrama.\nL'amicizia che lega Doc Holliday e lo sceriffo Wyatt Earp nasce e si fortifica grazie al reciproco aiuto. Grazie ai consigli e al buon esempio dell'amico Wyatt, Doc resiste alle continue provocazioni di Ringo, uno degli uomini della banda Clanton. L'uomo gli ruber\u00e0 la donna amata, Ketty, ma anche di fronte a questa nuova provocazione Holliday non si opporr\u00e0. Una sera gli uomini di Clanton uccidono uno dei fratelli di Wyatt. Questa volta i consigli di Holliday si rivelano inutili: lo sceriffo vuole farsi giustizia da solo con l'aiuto degli altri fratelli. Doc si unir\u00e0 all'amico nello scontro a fuoco, nel quale tutti i Clanton moriranno, e Wyatt, una volta abbandonata la carica di sceriffo, lascer\u00e0 la citt\u00e0.\nAccuratezza storica.\nIl 26 ottobre 1881 la vera sparatoria non si svolse in uno spazio aperto come il \"corral\", ma in una stradina adiacente molto stretta e dur\u00f2 meno di 30 secondi, mentre nel film dura circa 11 minuti. Questa \u00e8 solo la prima delle inesattezze storiche presenti nel film:\nDistribuzione.\nIl film venne distribuito in numerose nazioni, fra cui:\nCitazioni e riferimenti.\nA differenza del film \"Sfida infernale\" (1946) di John Ford, in cui il personaggio incontra la morte, in questa pellicola, in ci\u00f2 pi\u00f9 fedele alla verit\u00e0 storica, Doc Holliday alla fine si salva. In entrambi i film la critica esalta le interpretazioni del personaggio di Wyatt Earp, di Burt Lancaster in questa pellicola e di Henry Fonda nella precedente.\nIl carattere del personaggio varia molto nei vari film che lo rappresentano: appare dapprima come un uomo qualsiasi in \"Gli indomabili\" (1939) di Allan Dwan, poi \u00e8 un personaggio tranquillo che viene costretto alla violenza in \"Sfida infernale\", mentre ha risvolti ambigui e si mostra duro nel film di John Sturges.\nCritica.\nSecondo \"il Morandini\", con un buon uso dello spazio disponibile, il film suggerisce l'idea della morte che pervade l'epoca, delle sparatorie e dei personaggi legati alla vicenda storica con maggiore fedelt\u00e0 rispetto alle pellicole simili. Altri critici, pur apprezzandone le scene di azione, prediligono \"Sfida infernale\". In particolare, viene lodata la fotografia, mentre vengono sottolineate divagazioni inutili nella trama."}
{"id": "513445", "revid": "110157", "url": "https://it.wikipedia.org/wiki?curid=513445", "title": "Eparchia di Edmonton", "text": "Leparchia di Edmonton degli Ucraini (in latino: \"Eparchia Edmontonensis Ucrainorum\") \u00e8 una sede della Chiesa greco-cattolica ucraina in Canada, suffraganea dell'arcieparchia di Winnipeg. Nel 2019 contava 4.739 battezzati. \u00c8 retta dall'eparca David Motiuk.\nTerritorio.\nL'eparchia estende la sua giurisdizione sui fedeli della Chiesa greco-cattolica ucraina della provincia canadese dell'Alberta.\nSede eparchiale \u00e8 la citt\u00e0 di Edmonton, dove si trova la cattedrale di San Giosafat (\"Saint Josafat's\")\nIl territorio \u00e8 suddiviso in 81 parrocchie.\nStoria.\nL'esarcato apostolico del Canada occidentale fu eretto il 3 marzo 1948 con la bolla \"Omnium cuiusvis ritus\" di papa Pio XII, ricavandone il territorio dall'esarcato apostolico del Canada, che contestualmente ha cambiato nome in esarcato apostolico del Canada centrale ed \u00e8 l'odierna arcieparchia di Winnipeg.\nIl 10 marzo 1951 assunse il nome di esarcato apostolico di Edmonton.\nIl 3 novembre 1956 l'esarcato apostolico \u00e8 stato elevato ad eparchia con la bolla \"Hanc Apostolicam\" dello stesso papa Pio XII.\nIl 27 giugno 1974 ha ceduto una porzione del suo territorio a vantaggio dell'erezione dell'eparchia di New Westminster.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 4.739 battezzati."}
{"id": "513446", "revid": "322321", "url": "https://it.wikipedia.org/wiki?curid=513446", "title": "Diocesi di Joliette", "text": "La diocesi di Joliette (in latino: \"Dioecesis Ioliettensis\") \u00e8 una sede della Chiesa cattolica in Canada suffraganea dell'arcidiocesi di Montr\u00e9al appartenente alla regione ecclesiastica Montreal. Nel 2019 contava 260.000 battezzati su 282.580 abitanti. \u00c8 retta dal vescovo Louis Corriveau.\nTerritorio.\nLa diocesi comprende la parte meridionale della regione del Lanaudi\u00e8re nella provincia canadese del Qu\u00e9bec.\nSede vescovile \u00e8 la citt\u00e0 di Joliette, dove si trova la cattedrale di San Carlo Borromeo.\nIl territorio si estende su 8.800\u00a0km\u00b2 ed \u00e8 suddiviso in 23 parrocchie.\nStoria.\nLa diocesi \u00e8 stata eretta il 27 gennaio 1904 con il breve \"Pastorale romani Pontificis\" di papa Pio X, ricavandone il territorio dall'arcidiocesi di Montr\u00e9al.\nIl 31 maggio 2007 la diocesi si \u00e8 ampliata, includendo una porzione di territorio che prima apparteneva alla diocesi di Amos.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 282.580 persone contava 260.000 battezzati, corrispondenti al 92,0% del totale."}
{"id": "513447", "revid": "322321", "url": "https://it.wikipedia.org/wiki?curid=513447", "title": "Diocesi di Mont-Laurier", "text": "La diocesi di Mont-Laurier (in latino: \"Dioecesis Montis Laurei\") \u00e8 una sede della Chiesa cattolica in Canada suffraganea dell'arcidiocesi di Gatineau appartenente alla regione ecclesiastica Quebec. Nel 2019 contava 79.000 battezzati su 98.300 abitanti. \u00c8 retta dal vescovo Raymond Poisson.\nTerritorio.\nLa diocesi comprende parte del Qu\u00e9bec meridionale, in Canada.\nSede vescovile \u00e8 la citt\u00e0 di Mont-Laurier, dove si trova la cattedrale di Nostra Signora di Fourvi\u00e8re.\nIl territorio \u00e8 suddiviso in 16 parrocchie.\nAlla fine del 2012 contavano case in diocesi: gli istituti religiosi maschili dei domenicani, degli oblati di Maria Immacolata, dei fratelli del Sacro Cuore, dei picpusiani, dei padri delle missioni estere del Qu\u00e9bec, dei missionari dei Santi Apostoli; gli istituti religiosi femminili delle suore di carit\u00e0 di Santa Maria, delle suore della carit\u00e0 di Ottawa, delle figlie di Ges\u00f9, delle suore Marianite di Santa Croce, delle suore di Sant'Anna di Lachine, delle suore della Santa Croce e dei Sette Dolori, delle suore di Santa Maria di Namur; l'Istituto secolare Pio X.\nStoria.\nLa diocesi \u00e8 stata eretta il 21 aprile 1913, ricavandone il territorio dall'arcidiocesi di Ottawa (oggi arcidiocesi di Ottawa-Cornwall), di cui originariamente era suffraganea.\nIl 28 giugno 1947 in virt\u00f9 della bolla \"Ex vetusto Ecclesiae\" di papa Pio XII fu istituito il capitolo cattedrale.\nIl 23 giugno 1951 ha ceduto una porzione del suo territorio a vantaggio dell'erezione della diocesi di Saint-J\u00e9r\u00f4me.\nIl 31 ottobre 1990 \u00e8 entrata a far parte della provincia ecclesiastica dell'arcidiocesi di Gatineau.\nDal 1\u00ba giugno 2020 \u00e8 unita \"in persona episcopi\" alla diocesi di Saint-J\u00e9r\u00f4me.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 98.300 persone contava 79.000 battezzati, corrispondenti all'80,4% del totale."}
{"id": "513448", "revid": "267975", "url": "https://it.wikipedia.org/wiki?curid=513448", "title": "Arcidiocesi di Montr\u00e9al", "text": "Larcidiocesi di Montr\u00e9al (in latino: \"Archidioecesis Marianopolitana\") \u00e8 una sede metropolitana della Chiesa cattolica in Canada appartenente alla regione ecclesiastica Montr\u00e9al. Nel 2019 contava 1.810.300 battezzati su 2.535.500 abitanti. \u00c8 retta dall'arcivescovo Christian L\u00e9pine.\nTerritorio.\nL'arcidiocesi comprende l'isola di Montr\u00e9al, corrispondente alla regione amministrativa di Montr\u00e9al, e le municipalit\u00e0 di Laval (nella regione amministrativa omonima), Repentigny e L'Assomption (nella regione amministrativa del Lanaudi\u00e8re).\nSede arcivescovile \u00e8 la citt\u00e0 di Montr\u00e9al, dove si trova la cattedrale di Maria Regina del Mondo (\"Marie-Reine-du-Monde\"). Domina la citt\u00e0 il santuario di San Giuseppe (\"St-Joseph's\"), la chiesa pi\u00f9 grande del Canada e uno dei pi\u00f9 importanti centri dedicati al culto del santo. La citt\u00e0 ospita altre due basiliche minori: San Patrizio e Nostra Signora di Montr\u00e9al.\nIl territorio si estende su 947\u00a0km\u00b2 ed \u00e8 suddiviso in 169 parrocchie.\nProvincia ecclesiastica.\nLa provincia ecclesiastica di Montr\u00e9al, istituita nel 1886, comprende le seguenti suffraganee:\nStoria.\nLa diocesi di Montr\u00e9al fu eretta il 13 maggio 1836 con il breve \"Apostolici ministerii\" di papa Gregorio XVI, ricavandone il territorio dall'arcidiocesi di Qu\u00e9bec, di cui originariamente era suffraganea.\nIl 25 giugno 1847 e l'8 giugno 1852 cedette porzioni del suo territorio a vantaggio dell'erezione delle diocesi di Bytown (oggi arcidiocesi di Ottawa-Cornwall) e di Saint-Hyacinthe.\nL'8 giugno 1886 \u00e8 stata elevata al rango di arcidiocesi metropolitana in forza del breve \"Renuntiatum est Nobis\" di papa Leone XIII.\nIl 5 aprile 1892, il 27 gennaio 1904, il 9 giugno 1933 e il 23 giugno 1951 ha ceduto porzioni del suo territorio a vantaggio dell'erezione rispettivamente delle diocesi di Valleyfield, di Joliette, di Saint-Jean-de-Qu\u00e9bec (oggi diocesi di Saint-Jean-Longueuil) e Saint-J\u00e9r\u00f4me.\nIl 23 maggio 1982 \u00e8 stato beatificato Alfred Bassette, noto come fr\u00e8re Andr\u00e9, canonizzato il 10 ottobre 2010.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.535.500 persone contava 1.810.300 battezzati, corrispondenti al 71,4% del totale."}
{"id": "513449", "revid": "267975", "url": "https://it.wikipedia.org/wiki?curid=513449", "title": "Diocesi di Moosonee", "text": ""}
{"id": "513450", "revid": "34928", "url": "https://it.wikipedia.org/wiki?curid=513450", "title": "Lodovico Dolce", "text": ""}
{"id": "513451", "revid": "1935652", "url": "https://it.wikipedia.org/wiki?curid=513451", "title": "Eparchia di New Westminster", "text": "Leparchia di New Westminster (in latino: \"Eparchia Neo-Vestmonasteriensis Ucrainorum\") \u00e8 una sede della Chiesa greco-cattolica ucraina in Canada, suffraganea dell'arcieparchia di Winnipeg. Nel 2019 contava 7.700 battezzati. La sede \u00e8 vacante.\nTerritorio.\nL'eparchia comprende i fedeli della Chiesa greco-cattolica ucraina nella provincia canadese della Columbia Britannica, nel Territorio dello Yukon e in parte dei Territori del Nord-Ovest.\nSede eparchiale \u00e8 la citt\u00e0 di New Westminster, dove si trova la cattedrale della Santa Eucaristia.\nIl territorio \u00e8 suddiviso in 13 parrocchie.\nStoria.\nL'eparchia \u00e8 stata eretta il 27 giugno 1974 con la bolla \"Cum territorii\" di papa Paolo VI, ricavandone il territorio dall'eparchia di Edmonton.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 7.700 battezzati."}
{"id": "513452", "revid": "1123126", "url": "https://it.wikipedia.org/wiki?curid=513452", "title": "Diocesi di Bathurst", "text": ""}
{"id": "513453", "revid": "110157", "url": "https://it.wikipedia.org/wiki?curid=513453", "title": "Eparchia di San Marone di Montr\u00e9al", "text": "Leparchia di San Marone di Montr\u00e9al (in latino: \"Eparchia Sancti Maronis Marianopolitana Maronitarum\") \u00e8 una sede della Chiesa maronita in Canada, immediatamente soggetta alla Santa Sede. Nel 2017 contava 90.870 battezzati. \u00c8 retta dall'eparca Marwan Tabet, C.M.L.\nTerritorio.\nL'eparchia comprende tutti i fedeli della Chiesa maronita in Canada.\nSede eparchiale \u00e8 la citt\u00e0 di Montr\u00e9al, dove si trova la cattedrale di San Marone.\nIl territorio \u00e8 suddiviso in 18 parrocchie.\nStoria.\nL'eparchia \u00e8 stata eretta il 27 agosto 1982 con la bolla \"Fidelium illorum\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 contava 90.870 battezzati."}
{"id": "513454", "revid": "92723", "url": "https://it.wikipedia.org/wiki?curid=513454", "title": "Eparchia del Santissimo Salvatore di Montr\u00e9al dei melchiti", "text": "Leparchia del Santissimo Salvatore di Montr\u00e9al dei melchiti (in latino: \"Eparchia Sanctissimi Salvatoris Marianopolitana Graecorum Melkitarum Catholicorum\") \u00e8 una sede della Chiesa cattolica greco-melchita in Canada, immediatamente soggetta alla Santa Sede. Nel 2020 contava 38.000 battezzati. \u00c8 retta dall'eparca Milad Jawish, B.S.\nTerritorio.\nL'eparchia comprende i fedeli della Chiesa cattolica greco-melchita in Canada.\nSede eparchiale \u00e8 la citt\u00e0 di Montr\u00e9al, dove si trova la cattedrale del Santissimo Salvatore.\nIl territorio \u00e8 suddiviso in 11 parrocchie.\nStoria.\nL'esarcato apostolico del Canada per i melchiti fu eretto il 13 ottobre 1980 con la bolla \"Qui benignissimo\" di papa Giovanni Paolo II.\nIl 1\u00ba settembre 1984 in forza della bolla \"Beati Petri\" dello stesso papa Giovanni Paolo II \u00e8 stato elevato ad eparchia e ha assunto il nome attuale.\nStatistiche.\nL'eparchia nel 2020 contava 38.000 battezzati."}
{"id": "513455", "revid": "92723", "url": "https://it.wikipedia.org/wiki?curid=513455", "title": "Eparchia dei santi Cirillo e Metodio di Toronto", "text": "Leparchia dei santi Cirillo e Metodio di Toronto degli Slovacchi (in latino: \"Eparchia Sanctorum Cyrilli et Methodii Torontini Slovachorum ritus Byzantini\") \u00e8 una sede della Chiesa greco-cattolica slovacca in Canada immediatamente soggetta alla Santa Sede. Nel 2020 contava 3.850 battezzati. La sede \u00e8 vacante.\nTerritorio.\nL'eparchia comprende i fedeli della Chiesa greco-cattolica slovacca del Canada.\nSede eparchiale \u00e8 la citt\u00e0 di Toronto, dove si trova la cattedrale della Nativit\u00e0 della Madre di Dio (\"Nativity of the Mother of God\").\nConta 4 parrocchie.\nStoria.\nL'eparchia \u00e8 stata eretta il 13 ottobre 1980 con la bolla \"Apostolicae Sedis\" di papa Giovanni Paolo II.\nNel 1984 papa Giovanni Paolo II ha benedetto la cattedrale della Trasfigurazione. Tuttavia, in seguito, alcuni dissidi sono emersi tra l'eparca John Stephen Pazak e la fondazione privata che possiede il gigantesco edificio, ancora in fase di completamento. L'eparca ha trasferito la cattedrale nella chiesa di Santa Maria (\"St.Mary's\") in attesa di arrivare ad un accordo con la fondazione.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2020 contava 3.850 battezzati."}
{"id": "513456", "revid": "110157", "url": "https://it.wikipedia.org/wiki?curid=513456", "title": "Diocesi di Saskatoon", "text": "La diocesi di Saskatoon (in latino: \"Dioecesis Saskatoonensis\") \u00e8 una sede della Chiesa cattolica in Canada suffraganea dell'arcidiocesi di Regina appartenente alla regione ecclesiastica West (Ouest). Nel 2017 contava 95.700 battezzati su 327.000 abitanti. \u00c8 retta dal vescovo Mark Andrew Hagemoen.\nTerritorio.\nLa diocesi comprende parte della provincia canadese del Saskatchewan.\nSede vescovile \u00e8 la citt\u00e0 di Saskatoon, dove si trova la cattedrale di San Paolo.\nIl territorio \u00e8 suddiviso in 94 parrocchie.\nStoria.\nLa diocesi \u00e8 stata eretta il 9 luglio 1933 con la bolla \"Ecclesiarum omnium\" di papa Pio XI, in seguito alla divisione della diocesi di Prince Albert-Saskatoon, che ha dato origine anche alla diocesi di Prince Albert.\nIl 14 settembre 1998 la diocesi si \u00e8 ampliata, includendo anche una porzione del territorio della diocesi di Gravelbourg, che contestualmente \u00e8 stata soppressa, e l'abbazia territoriale di Saint Peter-Muenster, che ha perso il privilegio della territorialit\u00e0.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 327.000 persone contava 95.700 battezzati, corrispondenti al 29,3% del totale."}
{"id": "513457", "revid": "110157", "url": "https://it.wikipedia.org/wiki?curid=513457", "title": "Eparchia di Saskatoon", "text": "Leparchia di Saskatoon degli Ucraini (in latino: \"Eparchia Saskatoonensis Ucrainorum\") \u00e8 una sede della Chiesa greco-cattolica ucraina in Canada, suffraganea dell'arcieparchia di Winnipeg. Nel 2017 contava 5.767 battezzati. \u00c8 retta dall'eparca Bryan Joseph Bayda, C.SS.R.\nTerritorio.\nL'eparchia comprende i fedeli della Chiesa greco-cattolica ucraina nella provincia canadese del Saskatchewan.\nSede eparchiale \u00e8 la citt\u00e0 di Saskatoon, dove si trova la cattedrale di San Giorgio.\nIl territorio \u00e8 suddiviso in 67 parrocchie.\nStoria.\nL'esarcato apostolico del Saskatchewan fu eretto il 19 marzo 1951 con la bolla \"De Ruthenorum\" di papa Pio XII, ricavandone il territorio dell'esarcato apostolico del Canada centrale, che contestualmente assunse il nome di esarcato apostolico del Manitoba e che \u00e8 l'odierna arcieparchia di Winnipeg.\nIl 3 novembre 1956 in forza della bolla \"Hanc Apostolicam\" dello stesso papa Pio XII l'esarcato \u00e8 stato elevato ad eparchia e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 contava 5.767 battezzati."}
{"id": "513458", "revid": "1086375", "url": "https://it.wikipedia.org/wiki?curid=513458", "title": "Diocesi di Sault Sainte Marie", "text": "La diocesi di Sault Sainte Marie (in latino: \"Dioecesis Sanctae Mariae Ormensis\") \u00e8 una sede della Chiesa cattolica in Canada suffraganea dell'arcidiocesi di Kingston, appartenente alla regione ecclesiastica Ontario. Nel 2017 contava 247.680 battezzati su 451.230 abitanti. \u00c8 retta dal vescovo Thomas Dowd.\nTerritorio.\nLa diocesi comprende parte della provincia canadese dell'Ontario. Include i distretti di Sudbury e di Algoma, la parte del distretto di Nipissing che contorna a nord e ad ovest il lago Nipissing; e l'isola Manitoulin nel lago Huron.\nSede vescovile \u00e8 la citt\u00e0 di Sault Sainte Marie, dove si trova la cattedrale del Preziosissimo Sangue. A North Bay si trova la procattedrale dell'Assunzione.\nIl territorio \u00e8 suddiviso in 94 parrocchie, raggruppate in 4 regioni pastorali: Nipissing, Sudbury, Manitoulin-North Shore e Algoma.\nStoria.\nLa diocesi \u00e8 stata eretta il 16 settembre 1904 con il breve \"In sublimi\" di papa Pio X, ricavandone il territorio dalla diocesi di Peterborough.\nIl 29 aprile 1952 ha ceduto una porzione del suo territorio a vantaggio dell'erezione della diocesi di Fort William (oggi diocesi di Thunder Bay).\nIl 18 marzo 2017 ha ceduto i centri abitati di Pie Mobert e Manitouwage alla diocesi di Thunder Bay.\nLa residenza dei vescovi era originariamente a North Bay, successivamente \u00e8 stata trasferita a Sudbury.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 451.230 persone contava 247.680 battezzati, corrispondenti al 54,9% del totale."}
{"id": "513460", "revid": "92723", "url": "https://it.wikipedia.org/wiki?curid=513460", "title": "Arcidiocesi di Sherbrooke", "text": "Larcidiocesi di Sherbrooke (in latino: \"Archidioecesis Sherbrookensis\") \u00e8 una sede metropolitana della Chiesa cattolica in Canada appartenente alla regione ecclesiastica Montreal. Nel 2017 contava 326.945 battezzati su 366.140 abitanti. \u00c8 retta dall'arcivescovo Luc Cyr.\nTerritorio.\nL'arcidiocesi \u00e8 situata nella parte sud-orientale della provincia canadese del Qu\u00e9bec, nella regione amministrativa di Estrie.\nSede arcivescovile \u00e8 la citt\u00e0 di Sherbrooke, dove si trova la cattedrale di San Michele.\nIl territorio si estende su 8.000\u00a0km\u00b2 ed \u00e8 suddiviso in 45 parrocchie.\nProvincia ecclesiastica.\nLa provincia ecclesiastica di Sherbrooke, istituita nel 1951, comprende 2 suffraganee:\nStoria.\nIl primo missionario a mettere piede nel territorio dell'attuale arcidiocesi fu Jean Raimbault, parroco di Nicolet, che celebr\u00f2 la prima messa il 1\u00ba maggio 1816. Negli anni successivi fu eretta una missione vera e propria con una cappella (1826) ed un piccolo cimitero (1827). In seguito alla visita pastorale dell'arcivescovo di Qu\u00e9bec, Joseph Signay, nel 1836, la missione ricevette nuovi rinforzi. Il 14 gennaio 1855 fu consacrata la prima chiesa, dedicata a San Michele arcangelo, che fu eretta a parrocchia nel 1872.\nLa diocesi di Sherbrooke fu eretta il 28 agosto 1874 con il breve \"Arcano divinae\" di papa Pio IX, ricavandone il territorio dall'arcidiocesi di Qu\u00e9bec e dalle diocesi di Saint-Hyacinthe e di Trois-Rivi\u00e8res. Originariamente suffraganea dell'arcidiocesi di Qu\u00e9bec, nel 1886 entr\u00f2 a far parte della provincia ecclesiastica dell'arcidiocesi di Montr\u00e9al.\nPrimo vescovo fu Antoine Racine, che nel gennaio del 1875 fond\u00f2 il primo seminario diocesano, divenendone il primo superiore.\nL'11 marzo 1892 papa Leone XIII istitu\u00ec il capitolo dei canonici con il breve \"Ex officio\".\nNel 1915 il vescovo Paul La Rocque fece costruire l'attuale episcopio, la cui cappella venne decorata dal pittore qu\u00e9bequois Ozias Leduc, e nel 1915 dette inizio ai lavori di costruzione di una nuova cattedrale, che fu consacrata il 28 settembre 1957.\nDurante l'episcopato di Philippe Desranleau fu inaugurato un nuovo seminario (1939) e venne convocato il primo sinodo diocesano (1941).\nIl 2 marzo 1951 \u00e8 stata elevata al rango di arcidiocesi metropolitana con la bolla \"Universi dominici gregis\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 366.140 persone contava 326.945 battezzati, corrispondenti all'89,3% del totale."}
{"id": "513461", "revid": "110157", "url": "https://it.wikipedia.org/wiki?curid=513461", "title": "Arcieparchia di Winnipeg", "text": "Larcieparchia di Winnipeg degli Ucraini (in latino: \"Archieparchia Vinnipegensis Ucrainorum\") \u00e8 una sede metropolitana della Chiesa greco-cattolica ucraina in Canada. Nel 2017 contava 4.635 battezzati. \u00c8 retta dall'arcivescovo Lawrence Daniel Huculak, O.S.B.M.\nTerritorio.\nL'arcieparchia comprende i fedeli della Chiesa greco-cattolica ucraina della provincia canadese del Manitoba.\nSede arcieparchiale \u00e8 la citt\u00e0 di Winnipeg, dove si trova la cattedrale dei Santi Vladimiro e Olga.\nIl territorio \u00e8 suddiviso in 98 parrocchie.\nStoria.\nL'esarcato apostolico del Canada per i fedeli di rito orientale fu eretto il 15 giugno 1912 con il breve \"Officium supremi\" di papa Pio X.\nIl 3 marzo 1948 cedette il territorio corrispondente alle province della Columbia Britannica e dell'Alberta a vantaggio dell'erezione dell'esarcato apostolico del Canada occidentale (oggi eparchia di Edmonton) e il territorio corrispondente alle province dell'Ontario, del Qu\u00e9bec, della Nuova Scozia, di Terranova e Labrador e dell'Isola del Principe Edoardo a vantaggio dell'erezione dell'esarcato apostolico del Canada orientale (oggi eparchia di Toronto). Nel contempo assunse il nome di esarcato apostolico del Canada centrale.\nIl 10 marzo 1951 cedette il territorio corrispondente alla provincia canadese del Saskatchewan a vantaggio dell'erezione dell'esarcato apostolico di Saskatoon (oggi eparchia) e cambi\u00f2 nome a favore di esarcato apostolico del Manitoba.\nIl 3 novembre 1956 per effetto della bolla \"Hanc Apostolicam\" di papa Pio XII l'esarcato \u00e8 stato elevato al rango di arcieparchia metropolitana e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieprchia nel 2017 contava 4.635 battezzati."}
{"id": "513464", "revid": "73843", "url": "https://it.wikipedia.org/wiki?curid=513464", "title": "Lippo di Benivieni", "text": "Biografia.\n\u00c8 una delle pi\u00f9 importanti personalit\u00e0 artistiche della pittura fiorentina della prima met\u00e0 del Trecento, influenzato dalla scuola giottesca, ma che vanta uno stile del tutto personale, con spiccati accenti di matrice gotica in tutte le sue opere, come le tre \"Storie della Passione di Cristo\", databili all'ultimo decennio del XIII secolo e oggi divise fra diversi musei.\nLa sua bottega \u00e8 documentata come attiva a partire dal 1296 e risulta iscritto all'Arte dei Medici e Speziali tra il 1312 e il 1320. Lavor\u00f2 a committenze di prestigio, come un tabernacolo per il Battistero di San Giovanni, per il quale nel 1314 dipinse due sportelli oggi andati perduti.\nNel 1316 risulta attivo a Santa Maria Novella, anche se il suo principale committente rimase il monastero femminile di San Pier Maggiore, per la cui chiesa esegu\u00ec una serie di opere nell'arco dei primi vent'anni del Trecento come la \"Croce\" oggi al Museo dell'Opera di Santa Croce, e il polittico per la cappella Alessandri (ora smembrato in diversi musei).\nAltre opere riferibili sono il tabernacolo oggi a Memphis (1310-1315) e il \"Compianto sul Cristo morto\" nel Museo civico di Pistoia, forse il capolavoro dell'artista per le notevoli qualit\u00e0 espressive che sembrano superare il lirismo gotico in favore di una maggiore spinta al realismo.\nConfrontando le opere certe con altre si arrivati all'attribuzione anche di opere di miniatura, come alcune databili tra il 1315 e il 1320 del Museo di Arte Sacra all'Impruneta, una forma di arte che all'epoca rappresentava la vera palestra per i pittori.\nAppartengono infine a una fase pi\u00f9 matura il \"Trittico\" della Donazione Contini Bonacossi (Uffizi) e il \"San Giovanni Battista in trono\" alla Christ Church Picture Gallery di Oxford. Ultima opera conosciuta \u00e8 il frammento di una \"Maest\u00e0\" al Metropolitan Museum di New York, databile attorno al 1325."}
{"id": "513465", "revid": "92723", "url": "https://it.wikipedia.org/wiki?curid=513465", "title": "Diocesi di Bathurst (Canada)", "text": "La diocesi di Bathurst (in latino: \"Dioecesis Bathurstensis in Canada\") \u00e8 una sede della Chiesa cattolica in Canada suffraganea dell'arcidiocesi di Moncton appartenente alla regione ecclesiastica Atlantic (Atlantique). Nel 2018 contava 94.406 battezzati su 102.406 abitanti. \u00c8 retta dal vescovo Daniel Jodoin.\nTerritorio.\nLa diocesi comprende le contee di Northumberland e Gloucester, e la parte orientale di quella di Restigouche nella provincia del Nuovo Brunswick in Canada.\nSede vescovile \u00e8 la citt\u00e0 di Bathurst, dove si trova la cattedrale del Sacro Cuore.\nIl territorio \u00e8 suddiviso in 56 parrocchie.\nStoria.\nLa diocesi di Chatham fu eretta l'8 maggio 1860 con il breve \"Ex debito pastoralis\" di papa Pio IX, ricavandone il territorio dalla diocesi di Saint John. Originariamente era suffraganea dell'arcidiocesi di Halifax.\nIl 22 febbraio 1936 cedette una porzione di territorio a vantaggio dell'erezione dell'arcidiocesi di Moncton e nel contempo ne \u00e8 divenuta suffraganea.\nIl 13 marzo 1938 ha assunto il nome attuale.\nIl 16 dicembre 1944 ha ceduto un'altra porzione di territorio a vantaggio dell'erezione della diocesi di Edmundston.\nL'11 novembre 2008 ha ceduto la parrocchia di Beaverbrook alla diocesi di Saint John.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 102.406 persone contava 94.406 battezzati, corrispondenti al 92,2% del totale."}
{"id": "513468", "revid": "293377", "url": "https://it.wikipedia.org/wiki?curid=513468", "title": "Denilson Costa", "text": "Vanta 150 gol nella massima serie dell'Honduras, che lo rendono il secondo miglior marcatore di sempre del campionato dietro a Wilmer Vel\u00e1squez (196)."}
{"id": "513470", "revid": "14002", "url": "https://it.wikipedia.org/wiki?curid=513470", "title": "Eparchia di Toronto", "text": ""}
{"id": "513471", "revid": "1005847", "url": "https://it.wikipedia.org/wiki?curid=513471", "title": "Santuario Yasukuni", "text": "Il (letteralmente \"santuario della pace nazionale\") \u00e8 un santuario shintoista (jinja) di Tokyo, Giappone dedicato alle anime di soldati e altre persone che morirono combattendo al servizio dell'Imperatore.\nAd ottobre 2004, il \"Libro delle Anime\" del santuario, conteneva la lista di 2.466.532 uomini e donne, tra i quali 27.863 aborigeni di Taiwan e 21.181 coreani. Nella maggior parte dei casi si tratta di persone che servivano l'Impero giapponese e che sono morte durante i conflitti sostenuti dal paese del Sol Levante, prevalentemente durante la seconda guerra mondiale.\nIl santuario Yasukuni \u00e8 fonte di notevoli controversie dato che nel \"Libro delle Anime\" sono iscritte 1.068 persone che furono condannate per crimini di guerra da un tribunale al termine della seconda guerra mondiale. Tra questi vi sono 14 criminali di guerra cosiddetti di \"Classe A\" ovvero condannati per crimini contro la pace. Il santuario ospita inoltre un museo sulle operazioni belliche del Giappone durante il secondo conflitto mondiale che viene da alcuni considerato revisionista.\nLe visite al santuario di membri del governo sono state causa di proteste sia interne al Giappone che all'estero; Cina e Corea del Sud hanno pi\u00f9 volte protestato contro queste visite sin dal 1985. Nonostante la controversia l'ex-primo ministro Junichiro Koizumi ha effettuato visite annuali durante il suo mandato dal 2001 al 2006.\nSecondo i diari di Tomohiko Tomita, gran ciambellano imperiale, pubblicati nel 2006, l'imperatore Hirohito interruppe le sue visite al santuario quando si inizi\u00f2 a commemorare i criminali di guerra giustiziati al termine del conflitto mondiale, tra cui Hideki T\u014dj\u014d. Queste rivelazioni sono state utilizzate come motivo per interrompere le visite ufficiali.\nStoria.\nIl santuario fu costruito in origine nel 1869 su ordine dell'imperatore Mutsuhito per commemorare le vittime della guerra Boshin, che aveva avuto come esito la sconfitta dei governi militari (shogunato) e la restaurazione dell'impero. Fu uno dei molti santuari dello stesso tipo costruiti a quel tempo. Originariamente chiamato \"T\u014dky\u014d Sh\u014dkonsha\" (\u6771\u4eac\u62db\u9b42\u793e), fu rinominato \"Yasukuni Jinja\" nel 1879 ed elevato a santuario principale per la commemorazione dei giapponesi caduti in guerra (circa ) dal 1874 (spedizione a Taiwan) fino alla fine della guerra del Pacifico (1941-1945). Divenne inoltre uno dei principali luoghi di culto dello Shintoismo.\nIl santuario celebra riti per onorare gli spiriti di tutti i giapponesi (e dei coreani e taiwanesi delle colonie arruolati nell'esercito giapponese) morti in guerra. A causa della guerra Boshin e della guerra del Sud Ovest, i morti sotto lo shogunato Tokugawa (ed in particolare quelli provenienti dalla regione di Aizu) e dalla provincia di Satsuma non sono inclusi in questi riti perch\u00e9 considerati nemici dell'impero. Questa esclusione \u00e8 motivo di un profondo risentimento in entrambe le province, ed include gli antenati dell'attuale massimo sacerdote Nambu.\nDopo la disfatta del Giappone alla fine della seconda guerra mondiale, durante l'occupazione alleata guidata dagli Stati Uniti fu varata la nuova Costituzione che sanciva la separazione tra Stato e religione, abolendo lo Shintoismo di Stato. Per il santuario Yasukuni si prospettavano due possibilit\u00e0: diventare un'organizzazione governativa secolare o in alternativa, un'organizzazione religiosa ma indipendente dal governo. Fu scelta la seconda opzione, e da allora il santuario si regge grazie a finanziamenti di privati.\nAnche se ogni anno vengono aggiunti nuovi nomi alla lista nessuno di questi \u00e8 di persone decedute dopo il 1951, anno in cui il Giappone firm\u00f2 il Trattato di San Francisco, quindi nel santuario non sono commemorati i militari della Forza di Autodifesa Giapponese caduti in servizio.\nIl 17 agosto 2009 un esponente dell'estrema destra giapponese ha tentato il suicidio tramite seppuku dinanzi al parlamento, nel quartiere centrale di Nagatach\u014d a Tokyo. L'uomo aveva addosso due messaggi indirizzati rispettivamente ai componenti di Camera e Senato. Stando alle indiscrezioni riportate da una tv privata avrebbe compiuto il gesto per spronare i parlamentari giapponesi a visitare il santuario shintoista di Yasukuni.\nAnime venerate al santuario.\nGeneralmente, a Yasukuni vengono commemorati coloro che sono morti servendo il Giappone quindi i civili morti per cause di guerra non vengono inclusi tranne alcune rare eccezioni.\nAl santuario sono venerate le seguenti persone:\nDi seguito sono elencati i conflitti i cui caduti vengono venerati al santuario."}
{"id": "513472", "revid": "307923", "url": "https://it.wikipedia.org/wiki?curid=513472", "title": "Diocesi di Toronto", "text": "La stessa espressione pu\u00f2 inoltre indicare la Diocesi anglicana di Toronto."}
{"id": "513473", "revid": "92723", "url": "https://it.wikipedia.org/wiki?curid=513473", "title": "Eparchia di Toronto degli Ucraini", "text": "Leparchia di Toronto degli Ucraini (in latino: \"Eparchia Torontina Ucrainorum\") \u00e8 una sede della Chiesa greco-cattolica ucraina in Canada, suffraganea dell'arcieparchia di Winnipeg. Nel 2020 contava 22.900 battezzati. La sede \u00e8 vacante.\nTerritorio.\nL'eparchia comprende i fedeli della Chiesa greco-cattolica ucraina nelle province canadesi dell'Ontario, del Qu\u00e9bec, di Terranova e Labrador e dell'Isola del Principe Edoardo.\nSede eparchiale \u00e8 la citt\u00e0 di Toronto, dove si trova la cattedrale di San Giosafat.\nIl territorio \u00e8 suddiviso in 53 parrocchie.\nStoria.\nL'esarcato apostolico del Canada orientale fu eretto il 3 marzo 1948 con la bolla \"Omnium cuiusvis ritus\" di papa Pio XII, ricavandone il territorio dall'esarcato apostolico del Canada, che contestualmente assunse il nome di esarcato apostolico del Canada centrale ed \u00e8 oggi l'arcieparchia di Winnipeg.\nIl 10 marzo 1951 cambi\u00f2 nome a favore di esarcato apostolico di Toronto.\nIl 3 novembre 1956 l'esarcato \u00e8 stato elevato ad eparchia con la bolla \"Hanc Apostolicam\" dello stesso papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2020 contava 22.900 battezzati."}
{"id": "513478", "revid": "110157", "url": "https://it.wikipedia.org/wiki?curid=513478", "title": "Datagram Congestion Control Protocol", "text": "Il Datagram Congestion Control Protocol (DCCP) \u00e8 un protocollo di comunicazione a livello di trasporto orientato al messaggio. \u00c8 stato sviluppato dall'IETF e standardizzato nell'RFC 4340.\nApplicazioni che possono far uso del DCCP includono quelle con limiti di tempo per la consegna di dati tali che la combinazione della consegna in ordine combinata con il controllo della congestione possa far arrivare alcune informazioni al ricevente dopo che non sia pi\u00f9 utili. Tali applicazioni includono lo streaming e telefonia via Internet. Il controllo di congestione \u00e8 il modo in cui i protocolli di rete scoprono la capacit\u00e0 della rete in un particolare cammino. La motivazioni primaria dello sviluppo del DCCP \u00e8 fornire un modo per tali applicazioni di guadagnare accesso ai meccanismi standard di controllo della congestione senza doverla implementare a livello applicazione. "}
{"id": "513482", "revid": "111412289", "url": "https://it.wikipedia.org/wiki?curid=513482", "title": "Rsync", "text": "In informatica rsync \u00e8 un software per Unix che sincronizza file e cartelle da una posizione all'altra minimizzando il trasferimento di dati utilizzando quando possibile la codifica delta.\nUn'importante caratteristica di rsync che non trova riscontri in programmi/protocolli simili \u00e8 che il mirroring avviene attraverso una sola trasmissione di dati per ogni direzione di comunicazione.\nrsync pu\u00f2 copiare o visualizzare il contenuto delle directory e copiare i file, utilizzando opzionalmente la compressione dei dati e la ricorsione. Per default, rsync effettua la copia attraverso una connessione TCP sulla porta 873.\nDescrizione.\nAlgoritmo.\nL'algoritmo usato da rsync per la trasmissione efficiente di dati (tipicamente, i contenuti di un file) a un altro computer che dispone di una versione precedente degli stessi dati \u00e8 stato inventato dal programmatore australiano Andrew Tridgell, ed \u00e8 descritto brevemente nel seguito.\nIl ricevente spezza la sua copia del file in blocchi contigui di dimensione fissata formula_1, e per ciascuno dei blocchi calcola due checksum: la funzione di hash MD5 e l'adler-32 (un checksum ciclico). Entrambi i valori vengono inviati al mittente.\nIl mittente calcola invece il checksum per \"tutti\" i possibili blocchi di lunghezza formula_1 della sua versione del file, anche sovrapposti. Il calcolo pu\u00f2 essere svolto efficientemente grazie a una propriet\u00e0 del checksum ciclico: sia formula_3 il checksum ciclico del blocco che va dal byte formula_4 al byte formula_5, allora formula_6 dipende solo da formula_3 e dal valore dei byte alle posizioni formula_4 e formula_9, senza che sia necessario riesaminare i byte da formula_10 a formula_5. Per formula_1 grandi, il risparmio \u00e8 notevole.\nA questo punto il mittente compara i suoi checksum ciclici con quelli inviati dal ricevente, per verificare se ci sono delle corrispondenze. Se ci sono, viene calcolato e controllato anche il corrispondente hash MD5 (pi\u00f9 costoso) per verificare se i blocchi sono effettivamente identici. A questo punto, il mittente invia al ricevente solo le parti del file per cui non sono stati trovati blocchi corrispondenti, insieme a istruzioni su come ricomporre i blocchi gi\u00e0 presenti e le parti nuove in modo da ottenere una copia esatta del file originale. Se le due versioni del file hanno molte sezioni in comune, com'\u00e8 spesso il caso quando si tratta di versioni diverse dello stesso file, rsync pu\u00f2 effettuare la sincronizzazione trasmettendo molti meno dati rispetto alla dimensione dell'intero file.\nOperando su un archivio compresso, modifiche in un file in esso contenuto possono equivalere a molti e diffusi cambiamenti nell'archivio compresso che lo contiene, rendendo necessaria la trasmissione di pi\u00f9 dati del necessario. Per ovviare a questo problema, alcuni programmi di compressione offrono un'opzione (codice_1 nel caso di gzip) che conserva la localit\u00e0 delle variazioni anche nel'archivio compresso, migliorando l'efficienza di rsync su tali archivi.\nAltre caratteristiche.\nL'algoritmo descritto sopra costituisce la base del funzionamento di rsync, ma l'applicazione fornisce varie altre funzioni utili per ottimizzare il trasferimento e semplificare la creazione di copie di backup. Fra le altre possiamo citare l'uso di algoritmi di compressione per ridurre ulteriormente la dimensione dei dati trasferiti e il supporto al protocollo ssh per realizzare trasferimenti crittografati, quindi sicuri. In combinazione con utility UNIX standard quali cron, rsync pu\u00f2 essere usato per implementare facilmente backup centralizzati dei dati degli utenti su un server centrale, oppure un sistema di mirroring di grandi quantit\u00e0 di dati.\nVarianti.\nrdiff e rdiff-backup.\nEsiste un programma di utilit\u00e0 chiamato rdiff che usa l'algoritmo di rsync per generare\nun file \"delta\" contenente la differenza fra due file A e B, nel formato usato da rsync. Il file delta pu\u00f2 poi essere \"applicato\" in un secondo tempo al file A, trasformandolo nel file B. L'operazione svolta \u00e8 analoga a quella dei comandi UNIX \"diff\" e \"patch\", ma utilizzando un formato pi\u00f9 efficiente per memorizzare le differenze.\nA differenza di diff, la creazione del file delta richiede due fasi: dapprima viene generato un piccolo file \"firma\" da A, quindi il file firma e B vengono usati per generare il file delta. Inoltre, rdiff funziona egregiamente con file binari, per cui invece non \u00e8 possibile usare diff.\nAppoggiandosi a rdiff, un altro programma di utilit\u00e0 chiamato rdiff-backup mantiene un backup di un file o directory su un server remoto, memorizzando i file delta per ogni versione dei dati archiviati. Usando i delta memorizzati, si pu\u00f2 poi ricostruire lo stato esatto dei dati in un qualunque momento fissato.\nrsyncX e rsyncXCD.\nUna versione speciale di rsync per il file system del macOS, rsyncX, trasferisce anche le cosiddette resource fork (dati addizionali contenuti nei file del Mac), che non sono supportate da rsync (n\u00e9 da altri programmi UNIX). Con Mac OS 10.4, la Apple ha inserito delle modifiche nella propria versione di rsync per fornire funzionalit\u00e0 analoghe.\nrsyncXCD \u00e8 una versione di rsyncX che consente di creare partizioni di boot.\nInterfaccia grafica.\nrsync non possiede una propria interfaccia grafica, ma solo quella testuale. Esiste tuttavia il programma Grsync, distribuito sotto licenza GPL, che implementa una interfaccia grafica per rsync.\nDegno di nota \u00e8 inoltre il progetto FlyBack che si prefigge il compito di portare il programma di backup Time Machine di Apple Mac OS X 10.5 Leopard in ambiente GNU/Linux proprio utilizzando rsync come applicazione di copia dati e gli hard link in un singolo file system.\nWindows.\nCome per altre utilit\u00e0 UNIX, per eseguire rsync su Microsoft Windows \u00e8 necessario avere installato il pacchetto Cygwin, che fornisce ai programmi una emulazione di ambiente UNIX su Windows. Sono disponibili alcuni pacchetti che includono rsync, cygwin e un programma di installazione, rendendo rsync accessibile agli utenti Windows. Fra gli altri:\nTuttavia, va notato che si possono verificare dei piccoli problemi usando rsync fra macchine con diversi sistemi operativi, in particolare per quanto riguarda le date di modifica dei file, l'accuratezza con cui vengono trasmesse alcune informazioni ausiliarie sui file (proprietario, diritti, ecc.) e le possibili ambiguit\u00e0 fra nomi di file in maiuscolo e minuscolo su Windows."}
{"id": "513484", "revid": "73560", "url": "https://it.wikipedia.org/wiki?curid=513484", "title": "RSYNC", "text": ""}
{"id": "513488", "revid": "1318658", "url": "https://it.wikipedia.org/wiki?curid=513488", "title": "Acido butirrico", "text": "Lacido butirrico (dal greco \u03b2\u03bf\u03cd\u03c4\u03c5\u03c1\u03bf\u03c2, \"burro\"), anche denominato acido butanoico (secondo la terminologia IUPAC), \u00e8 un acido carbossilico di formula CH3CH2CH2-COOH, che si trova principalmente esterificato col glicerolo in molti grassi naturali, animali e vegetali.\nIn forma libera si rinviene a seguito dei processi di rancidificazione (idrolisi) di detti grassi soprattutto nel burro rancido, nei formaggi stagionati (come Parmigiano Reggiano e Grana Padano), eccetera. Si forma in precisi processi di fermentazione degli zuccheri (fermentazione butirrica), e per i processi di digestione gastrica dei grassi, iniziante con l'idrolisi degli esteri gliceridi ad opera dell'acido cloridrico, si rinviene insieme agli altri acidi deboli nel vomito, oltre che nei frutti del Ginkgo biloba. \nL'acido butirrico \u00e8 caratterizzato dall'odore poco gradevole se presente in elevata concentrazione e dal sapore acre, con un retrogusto dolciastro (simile all'etere dietilico). In basse concentrazioni costituisce, insieme ai suoi esteri, aroma caratteristico di alcuni formaggi fermentati. L'acido butirrico \u00e8 riconosciuto dai mammiferi dalle buone capacit\u00e0 olfattive (come i cani) in 10 ppb, e gli umani ne riconoscono concentrazioni in 10 ppm.\nIl gliceride dell'acido butirrico costituisce dal 3% al 4% della massa del burro, e quando questo irrancidisce, l'acido si libera dal gliceride per idrolisi, generando il cattivo odore.\nL'acido butirrico normale, detto anche \"acido butirrico di fermentazione\", si trova anche come un estere esilico nell'olio di \"Heracleum giganteum\" e come estere octile nella \"Pastinaca sativa\", piante della stessa famiglia; \u00e8 anche stato rinvenuto nella carne viva, durante i processi di sudorazione.\nOrdinariamente l'acido butirrico \u00e8 un composto che si prepara dagli zuccheri o dall'amido, tramite fermentazione innescata da formaggi fermentati, con aggiunta di carbonato di calcio allo scopo di salificare altri acidi che dovessero formarsi nel processo. La fermentazione butirrica dell'amido \u00e8 aiutata dall'aggiunta diretta di \"Bacillus subtilis\".\nL'acido butirrico \u00e8 necessario nella preparazione di una quantit\u00e0 di esteri butirrati: Gli esteri dal basso peso molecolare nell'acido butirrico, come il metilbutirrato hanno in gran parte sapori e odori gradevoli, e conseguentemente trovano ampio uso nell'industria profumiera e degli aromi alimentari.\nL'acido \u00e8 un liquido oleoso e incolore, che solidifica a -8 \u00b0C, e bolle a 164\u00a0\u00b0C. \u00c8 facilmente solubile in acqua, etanolo ed etere, ed emerge dalla sua soluzione acquosa con l'aggiunta di cloruro di calcio. Il dicromato di potassio e l'acido solforico lo ossidano in diossido di carbonio e acido acetico, mentre il basico permanganato di potassio lo ossida in diossido di carbonio. Il sale a base di calcio Ca(C4H7O2)2\u00b7H2O, \u00e8 meno solubile in acqua calda che in quella fredda.\nEsiste un isomero, l'acido isobutirrico, che condivide con l'acido butirrico la formula C4H8 O2, ma possiede una struttura diversa. A fronte di simili propriet\u00e0 chimiche, esistono differenze tra le propriet\u00e0 fisiche.\nFermentazione dei butirrati.\nIl butirrato \u00e8 il prodotto finale di un processo di fermentazione unicamente eseguito da organismi anaerobici, specificamente batteri. Questo metodo di fermentazione fu scoperto da Louis Pasteur nel 1861. Tra le specie impegnate in chimica nella produzione di butirrati, enumeriamo:\nIl procedimento inizia con la divisione glicolitica del glucosio in due molecole di piruvato, come succede in molti organismi. Il piruvato viene poi ossidato in acetil coenzima A, usando un meccanismo unico che coinvolge un sistema enzimatico chiamato in biochimica \"piruvato ferredossina ossidoriduttasi\". Due molecole di diossido di carbonio (CO2) e due molecole di idrogeno elementare (H2) vengono formate nella cellula e ne vengono espulse. In seguito:\nL'ATP viene prodotto nella fase finale della fermentazione. Per ogni molecola di glucosio vengono prodotti 3 ATP, con una resa relativamente alta. L'equazione bilanciata per la fermentazione butirrica \u00e8:\nFermentazione dell'acetone e del butanolo.\nDiverse specie batteriche permettono la formazione di acetone e butanolo con procedimenti alternativi che partono dalla fermentazione dei butirrati. Alcune di queste specie sono:\nQuesti batteri iniziano con la fermentazione dei butirrati nel modo descritto sopra, ma quando il pH scende sotto a 5, essi convertono la produzione all'acetone e al butanolo, per prevenire ulteriori cali del pH. Si formano due molecole di butanolo per ogni molecola di acetone.\nI cambiamenti nelle mutazioni intervengono dopo la formazione di acetoacetil-CoA. Questo prodotto intermedio pu\u00f2 prendere poi due vie:\nAttivit\u00e0 e funzioni dell'acido butirrico.\nL'acido butirrico \u00e8 stato associato con l'abilit\u00e0 di inibire le funzioni dell'enzima istone deacetilasi (HDAC). Di conseguenza, favorisce uno stato acetilato degli istoni nella cellula. Gli istoni acetilati hanno un'affinit\u00e0 minore per il DNA rispetto agli istoni non acetilati, a causa della neutralizzazione delle interazioni di carica elettrostatica. Si pensa generalmente che i fattori di trascrizione non possano accedere a regioni dove gli istoni sono strettamente associati al DNA (come l'eterocromatina, che non \u00e8 acetilata). Quindi, si pensa che l'acido butirrico aumenti l'attivit\u00e0 trascrizionale verso quei fattori tipicamente messi a silenzio o inibiti a causa dell'attivit\u00e0 di deacetilasi.\nPer questo motivo si era pensato di usarlo come agente differenziante nella terapia dei tumori. Tuttavia occorre l'assunzione di alte quantit\u00e0 di butirrato per poter raggiungere concentrazioni plasmatiche sufficienti perch\u00e9 esplichi la sua azione biologica (non inferiore ad 1 mM). In aggiunta esso \u00e8 rapidamente metabolizzato per dare acetato, che entra nei mitocondri sotto forma di acetil-coenzima A. Non bisogna dimenticare, infatti, come \u00e8 stato trattato nei paragrafi precedenti che il butirrato proviene dalla fermentazione di sostanze zuccherine e dal metabolismo delle fibre vegetali. Una dieta ricca di verdure \u00e8 quella pi\u00f9 adatta per ottenere una concentrazione intestinale ottimale di acido butirrico. Esso infatti, assieme all'aminoacido glutammina, \u00e8 un normale metabolita per le cellule della mucosa del colon, che lo possono usare al posto del glucosio.\nIl suo derivato 4-fenilico, l'acido fenil-butirrico, come sale di sodio \u00e8 pi\u00f9 stabile ed ha un'emivita pi\u00f9 lunga. \u00c8 stato gi\u00e0 pubblicato uno studio pilota sugli effetti del fenilbutirrato in combinazione con un inibitore della metilazione del DNA, la 5-azacitidina, su pazienti con leucemia mieloide o sindrome mielodisplastica. Sebbene non sia risultata alcuna apparente correlazione con la risposta clinica, la combinazione dei due agenti \u00e8 stata ben tollerata (irritazione nel punto di inoculazione dell'azacitidina e sonnolenza/fatica associata a fenilbutirrato di sodio) e ben il 50% dei pazienti trattati hanno avuto una remissione libera da malattia.\nUn altro studio ha mostrato come il fenilbutirrato sensibilizza varie linee di cellule di glioblastoma in coltura, negative per l'oncosoppressore p53, alla radioterapia. Unito alla sua alta biodisponibilit\u00e0 per bocca, la sua bassa tossicit\u00e0 e la capacit\u00e0 di attraversare la barriera emato-encefalica, questo fattore ne fa un requisito cardine per la possibilit\u00e0 che questo composto relativamente poco tossico venga utilizzato, in un futuro molto vicino, nella terapia dei tumori cerebrali.\nViene anche utilizzato dagli attivisti della Sea Shepherd contro le baleniere giapponesi. Lanciato sul ponte delle navi mattatoio esso \u00e8 in grado di rovinare grandi quantit\u00e0 di carne di balena."}
{"id": "513489", "revid": "267975", "url": "https://it.wikipedia.org/wiki?curid=513489", "title": "Arcidiocesi di Cuenca", "text": "Larcidiocesi di Cuenca (in latino: \"Archidioecesis Conchensis in Aequatore\") \u00e8 una sede metropolitana della Chiesa cattolica in Ecuador. Nel 2019 contava 606.800 battezzati su 778.600 abitanti. \u00c8 retta dall'arcivescovo Marcos Aurelio P\u00e9rez Caicedo.\nTerritorio.\nL'arcidiocesi comprende la provincia ecuadoriana di Azuay.\nSede arcivescovile \u00e8 la citt\u00e0 di Cuenca, dove si trova la cattedrale dell'Immacolata Concezione di Maria Vergine.\nIl territorio \u00e8 suddiviso in 82 parrocchie.\nStoria.\nLa diocesi di Cuenca fu eretta il 1\u00ba luglio 1786, ricavandone il territorio dalla diocesi di Quito (oggi arcidiocesi). Originariamente era suffraganea dell'arcidiocesi di Lima.\nIl 28 maggio 1803 e il 29 gennaio 1838 cedette porzioni del suo territorio a vantaggio dell'erezione rispettivamente della diocesi di Maynas (oggi diocesi di Chachapoyas) e della diocesi di Guayaquil (oggi arcidiocesi).\nDal 1818 al 1848 la sede fu \"de facto\" vacante per la pretesa del governo repubblicano di esercitare il diritto di patronato. I vescovi eletti dalla Santa Sede non poterono esercitare il governo della diocesi. Dal 1838 il governo aveva imposto per la diocesi di Cuenca Pedro Antonio Torres, che fu eletto vescovo soltanto nel 1843, ma rinunci\u00f2 l'anno successivo. Nel 1847 il governo propose Jos\u00e9 Manuel De Plaza, che fu eletto vescovo nel 1848.\nIl 13 gennaio dello stesso 1848 la diocesi di Cuenca entr\u00f2 a far parte della provincia ecclesiastica dell'arcidiocesi di Quito.\nIl 29 dicembre 1862 cedette altre porzioni di territorio a vantaggio dell'erezione della diocesi di Loja.\nNel 1890 il vescovo Miguel Le\u00f3n Garrido fu sospeso canonicamente dal governo della diocesi, perch\u00e9 con un atteggiamento intransigente che era parso anacronistico aveva suscitato scandalo, giungendo a scomunicare il presidente della repubblica.\nIl 9 aprile 1957 la sede di Cuenca \u00e8 stata elevata al rango di arcidiocesi metropolitana con la bolla \"Quasi mater\" di papa Pio XII.\nIl 29 dicembre dello stesso anno in forza del decreto \"Maiori animarum\" della Congregazione Concistoriale ha ceduto alla diocesi di Riobamba il territorio corrispondente ai cantoni di Alaus\u00ed e Chunchi.\nIl 26 giugno 1968 ha ceduto un'ulteriore porzione di territorio a vantaggio dell'erezione della diocesi di Azogues.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 778.600 persone contava 606.800 battezzati, corrispondenti al 77,9% del totale."}
{"id": "513490", "revid": "110157", "url": "https://it.wikipedia.org/wiki?curid=513490", "title": "Vicariato apostolico delle Gal\u00e1pagos", "text": "Il vicariato apostolico delle Gal\u00e1pagos (in latino: \"Vicariatus Apostolicus Galapagensis\") \u00e8 una sede della Chiesa cattolica in Ecuador immediatamente soggetta alla Santa Sede. Nel 2017 contava 23.940 battezzati su 28.435 abitanti. \u00c8 retto dal vescovo \u00c1ureo Patricio Bonilla Bonilla, O.F.M.\nTerritorio.\nIl vicariato apostolico comprende la regione delle Gal\u00e1pagos, un arcipelago composto da 13 isole grandi 17 piccole e 47 isolotti, in pieno Oceano Pacifico.\nSede del vicariato \u00e8 Puerto Baquerizo Moreno, sull'isola San Crist\u00f3bal, dove si trova la cattedrale dell'Immacolata Concezione di Maria Vergine.\nIl territorio \u00e8 suddiviso in 11 parrocchie.\nStoria.\nLa prefettura apostolica di Gal\u00e1pagos fu eretta il 6 maggio 1950 con la bolla \"Peramplum quarumdam\" di papa Pio XII, ricavandone il territorio dalla diocesi di Guayaquil (oggi arcidiocesi).\nIl 4 settembre 1954, con la lettera apostolica \"Quae una ab origine\", papa Pio XII proclam\u00f2 la Beata Maria Vergine Immacolata patrona principale della prefettura apostolica.\nIl 15 luglio 2008 la prefettura apostolica \u00e8 stata elevata a vicariato apostolico con la bolla \"Quam Veneratus\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 28.435 persone contava 23.940 battezzati, corrispondenti all'84,2% del totale. Oltre ai residenti, circa 150.000 sono i visitatori delle isole ogni anno."}
{"id": "513491", "revid": "110157", "url": "https://it.wikipedia.org/wiki?curid=513491", "title": "Vicariato apostolico di M\u00e9ndez", "text": "Il vicariato apostolico di M\u00e9ndez (in latino: \"Vicariatus Apostolicus Mendezensis\") \u00e8 una sede della Chiesa cattolica in Ecuador immediatamente soggetta alla Santa Sede. Nel 2017 contava 130.417 battezzati su 154.000 abitanti. \u00c8 retto dal vescovo N\u00e9stor Montesdeoca Becerra, S.D.B.\nTerritorio.\nIl vicariato apostolico comprende la provincia di Morona Santiago.\nSede del vicariato \u00e8 la citt\u00e0 di Macas, dove si trova la cattedrale della Vergine Purissima di Macas.\nIl territorio \u00e8 suddiviso in 21 parrocchie.\nStoria.\nIl vicariato apostolico di M\u00e9ndez e Gualaquiza fu eretto il 17 febbraio 1893, ricavandone il territorio dal vicariato apostolico del Napo.\nIl 12 aprile 1951 ha assunto il nome attuale per effetto del decreto \"Cum per conventionem\" della Sacra Congregazione di Propaganda Fide.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 154.000 persone contava 130.417 battezzati, corrispondenti all'84,7% del totale."}
{"id": "513492", "revid": "2043251", "url": "https://it.wikipedia.org/wiki?curid=513492", "title": "Vicariato apostolico del Napo", "text": "Il vicariato apostolico del Napo (in latino: \"Vicariatus Apostolicus Napensis\") \u00e8 una sede della Chiesa cattolica in Ecuador immediatamente soggetta alla Santa Sede. Nel 2017 contava 126.101 battezzati su 145.867 abitanti. \u00c8 retto dal vescovo Adelio Pasqualotto, C.S.I.\nTerritorio.\nLa diocesi comprende la provincia del Napo e parte delle province di Orellana (Loreto e Porto Murialdo) e Pastaza (Santa Clara e Arajuno).\nSede del vicariato \u00e8 la citt\u00e0 di Tena, dove si trova la cattedrale di San Giuseppe.\nIl territorio \u00e8 suddiviso in 20 parrocchie.\nStoria.\nIl vicariato apostolico \u00e8 stato eretto il 7 febbraio 1871, ricavandone il territorio dall'arcidiocesi di Quito.\nSuccessivamente ha ceduto a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche e in particolare:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 145.867 persone contava 126.101 battezzati, corrispondenti all'86,4% del totale."}
{"id": "513493", "revid": "2043251", "url": "https://it.wikipedia.org/wiki?curid=513493", "title": "Vicariato apostolico di Puyo", "text": "Il vicariato apostolico di Puyo (in latino: \"Vicariatus Apostolicus Puyo\u00ebnsis\") \u00e8 una sede della Chiesa cattolica in Ecuador immediatamente soggetta alla Santa Sede. Nel 2017 contava 60.242 battezzati su 86.715 abitanti. \u00c8 retto dal vescovo Rafael Cob Garc\u00eda.\nTerritorio.\nIl vicariato apostolico comprende la provincia del Pastaza, in Ecuador.\nSede del vicariato \u00e8 la citt\u00e0 di Puyo, dove si trova la cattedrale di Nostra Signora del Rosario.\nIl territorio \u00e8 suddiviso in 20 parrocchie.\nStoria.\nLa prefettura apostolica di Canelos e Macas fu eretta il 4 ottobre 1886, ricavandone il territorio dal vicariato apostolico del Napo.\nIl 19 febbraio 1930 assunse il nome di prefettura apostolica di Canelos.\nIl 29 settembre 1964 la prefettura apostolica fu elevata a vicariato apostolico con la bolla \"Apostolica praefectura\" di papa Paolo VI.\nIl 18 maggio 1976 ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 86.715 persone contava 60.242 battezzati, corrispondenti al 69,5% del totale."}
{"id": "513494", "revid": "2043251", "url": "https://it.wikipedia.org/wiki?curid=513494", "title": "Vicariato apostolico di San Miguel de Sucumb\u00edos", "text": "Il vicariato apostolico di San Miguel de Sucumb\u00edos (in latino: \"Vicariatus Apostolicus Sancti Micha\u00eblis de Sucumbios\") \u00e8 una sede della Chiesa cattolica in Ecuador immediatamente soggetta alla Santa Sede. Nel 2017 contava 152.575 battezzati su 186.900 abitanti. \u00c8 retto dal vescovo Celmo Lazzari, C.S.I.\nTerritorio.\nIl vicariato apostolico, situato in Ecuador, comprende la provincia di Sucumb\u00edos.\nSede del vicariato \u00e8 la citt\u00e0 di Nueva Loja, dove si trova la cattedrale di Nostra Signora del Cigno.\nIl territorio \u00e8 suddiviso in 14 parrocchie.\nStoria.\nLa prefettura apostolica di San Miguel de Sucumb\u00edos fu eretta il 16 aprile 1924 con il breve \"Ex hac beati\" di papa Pio XI, ricavandone il territorio dal vicariato apostolico del Napo.\nIl 2 luglio 1984 la prefettura apostolica \u00e8 stata elevata a vicariato apostolico con la bolla \"Constat Praefecturam\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 186.900 persone contava 152.575 battezzati, corrispondenti all'81,6% del totale."}
{"id": "513495", "revid": "110157", "url": "https://it.wikipedia.org/wiki?curid=513495", "title": "Vicariato apostolico di Zamora", "text": "Il vicariato apostolico di Zamora (in latino: \"Vicariatus Apostolicus Zamorensis in Aequatoria\") \u00e8 una sede della Chiesa cattolica in Ecuador immediatamente soggetta alla Santa Sede. Nel 2017 contava 94.374 battezzati su 107.964 abitanti. \u00c8 retto dal vescovo Jaime Oswaldo Castillo Villacr\u00e9s.\nTerritorio.\nIl vicariato apostolico comprende la provincia di Zamora Chinchipe, in Ecuador.\nSede del vicariato \u00e8 la citt\u00e0 di Zamora, dove si trova la cattedrale di Nostra Signora del Carmine.\nIl territorio \u00e8 suddiviso in 42 parrocchie.\nStoria.\nIl vicariato apostolico di Zamora \u00e8 stato eretto il 17 febbraio 1893, ricavandone il territorio dal vicariato apostolico del Napo.\nNel 1897 i missionari francescani a cui era stato affidati il vicariato si ritirarono dalla regione. Poterono farvi rientro solo nel 1921. Dal 1923 la situazione del vicariato assunse un assetto stabile, con la nomina di un amministratore apostolico da parte della Santa Sede. Grazie alla presenza di venti famiglie cristiane si adib\u00ec a cappella un \"choz\u00f3n\", una capanna circolare con tetto di paglia. Gi\u00e0 nel 1925, con l'aiuto del governo, si pot\u00e9 costruire un convento in muratura . Nel 1930 le famiglie cristiane erano gi\u00e0 quaranta, per un totale di circa 200 persone, a cui si sommavano 55 lavoratori temporaneamente residenti. \nNel 1939 fu inaugurata la prima chiesa parrocchiale, nel 1942 la popolazione cattolica ammontava a 3000 persone. Le suore francescane si occupavano di quattro scuole elementari, con quattro dormitori per gli scolari, tre dispensari e una scuola di formazione professionale.\nNel 1949 il vicario Manuel Moncayo costru\u00ec l'attuale cattedrale ed eresse nuove parrocchie con curati residenti.\nNegli anni 1980 il territorio del vicariato viene suddiviso in 4 zone pastorali (Nord, Cintur\u00f3n, Zamora, Chinchipe) e l'attivit\u00e0 pastorale assume un carattere organico in tutto il vicariato. Questa attivit\u00e0 viene potenziata negli anni 2000 con l'istituzione di nuove strutture: un ospizio per gli anziani, una clinica, due emittenti radiofoniche e un'emittente televisiva.\nCronotassi dei vicari apostolici.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 107.964 persone contava 94.374 battezzati, corrispondenti all'87,4% del totale."}
{"id": "513500", "revid": "78273", "url": "https://it.wikipedia.org/wiki?curid=513500", "title": "J.F.Kennedy", "text": ""}
{"id": "513504", "revid": "486946", "url": "https://it.wikipedia.org/wiki?curid=513504", "title": "AC Arezzo", "text": ""}
{"id": "513513", "revid": "547992", "url": "https://it.wikipedia.org/wiki?curid=513513", "title": "Ugolino di Nerio", "text": "Insieme a Segna di Bonaventura fu il pi\u00f9 fedele dei seguaci di Duccio di Buoninsegna. \u00c8 stato un pittore molto fecondo e di grande fama, che ha contribuito all'affermazione della pittura senese a Firenze con commissioni prestigiose per gli altari maggiori delle due principali basiliche, Santa Maria Novella e Santa Croce, in contemporanea con il ritorno in citt\u00e0 di Giotto, che proprio a Santa Croce aveva creato attorno a s\u00e9 una scuola indipendente.\nBiografia.\nNato presumibilmente a Siena attorno al 1280, fece parte di una famiglia di pittori con il padre Nerio e i fratelli Guido e Muccio pure artisti. Il Vasari gli dedica un cenno nelle sue \"Vite\", pone come data di morte il 1349.\nL'unica sua opera firmata \u00e8 un polittico datato 1325 per l'altare maggiore della basilica di Santa Croce a Firenze, oggi smembrato e disperso in vari musei stranieri. Sulla base dello studio di questa opera gli \u00e8 stata attribuita una folta serie di lavori ed \u00e8 stato ricostruito il suo percorso artistico a partire dalla collaborazione con Duccio alla celebre \"Maest\u00e0\" della Cattedrale di Siena (1308-1311), oggi al Museo dell'Opera metropolitana del Duomo, nella quale la mano dell'allievo \u00e8 stata riconosciuta nei busti degli apostoli della parte superiore.\nL'autonomia artistica dovrebbe risalire al 1315, ma gi\u00e0 dal 1320 circa il suo stile si definisce maggiormente e si arriva alla maturit\u00e0 artistica, caratterizzata da una forte spiritualit\u00e0 dei soggetti e la notevole eleganza delle figure: a questo periodo risale il \"Trittico\" ora agli Uffizi, dai forti tratti alla maniera di Duccio e di Simone Martini.\nAnche la scelta dei colori pi\u00f9 brillanti rispetto al suo maestro gli \u00e8 peculiare, forse influenzato dall'attivit\u00e0 Simone Martini. Tra le opere di questa fase sono state riconosciute alcune \"Madonne\", una alla Lehman Collection e una nella chiesa dei Servi di Montepulciano, vicinissime alla monumentale tavola per Santa Croce, che con i suoi ben sette scomparti con la Vergine e vari Santi, doveva essere uno dei pi\u00f9 spettacolari polittici del Trecento.\nVasari vide questa pala nella sua collocazione originale ed attribu\u00ec a Ugolino anche un'altra tavola, che dichiarava di aver visto nella cappella Bardi della stessa chiesa, nonch\u00e9 un polittico per la chiesa di Santa Maria Novella, oggi disperso e non ancora identificato, a parte la zona centrale con la \"Madonna col Bambino\" che si trova nella chiesa della Misericordia a San Casciano Val di Pesa.\nMa l'altare di Santa Croce non fu un episodio isolato, ma fu la pi\u00f9 importante commissione in una serie di opere che i francescani gli affidarono: oggi sono stati individuati almeno otto polittici smembrati in vari musei o sopravvissuti solo come frammenti riconducibili al suo stile e frutto di tali commissioni come gli scomparti con \"San Pietro\" e \"San Francesco\", sempre nella chiesa della Misericordia di San Casciano Val di Pesa che probabilmente facevano parte di una replica in tono minore del grande polittico di Santa Croce."}
{"id": "513516", "revid": "647919", "url": "https://it.wikipedia.org/wiki?curid=513516", "title": "Cattedrale di Siena", "text": ""}
{"id": "513527", "revid": "36426", "url": "https://it.wikipedia.org/wiki?curid=513527", "title": "San Casciano Val di Pesa", "text": ""}
{"id": "513531", "revid": "1226", "url": "https://it.wikipedia.org/wiki?curid=513531", "title": "Darkover", "text": ""}
{"id": "513539", "revid": "287204", "url": "https://it.wikipedia.org/wiki?curid=513539", "title": "Buddhismo della Terra Pura", "text": "Il Buddhismo della Terra Pura, la cui corrente principale, maggioritaria e diffusa \u00e8 nota anche come amidismo (cinese \"J\u00ecngt\u01d4z\u014dng\", (), \"scuola della Terra Pura\"; giapponese \"J\u014ddosh\u016b\", \u6d44\u571f\u5b97, o \"J\u014ddo bukky\u014d\", \u6d44\u571f\u4ecf\u6559; coreano \"Jeongtojong\", \uc815\ud1a0\uc885; vietnamita \"T\u1ecbnh \u0110\u1ed9 T\u00f4ng\"), \u00e8 un ramo del buddhismo Mah\u0101y\u0101na, che enfatizza i rituali e le pratiche devozionali, ed \u00e8 attualmente una delle scuole di buddhismo dominanti nell'Asia orientale, dove divide la scena con il Ch\u00e1n (Zen in Giappone). Secondo alcune fonti \u00e8 la scuola di buddhismo pi\u00f9 diffusa al mondo, con pi\u00f9 di 200 milioni di seguaci (la maggioranza in Cina) su circa 500 milioni di buddhisti praticanti a seconda delle stime.\nNel buddhismo cinese Terra Pura e Ch\u00e1n sono spesso praticati insieme (ad esempio dai monaci dello Shaolin, il pi\u00f9 importante dei monasteri e templi Ch\u00e1n), e non sempre i fedeli sanno distinguere tra i due. Nel buddhismo giapponese questa pratica mista \u00e8 invece tipica ad esempio della scuola zen \u014cbaku-sh\u016b, mentre la Jodo-shu e la Jodo Shinshu sono le principali scuole amidiste; con lo Zen e il buddhismo Nichiren, rappresenta la scuola pi\u00f9 diffusa in Giappone. Questa corrente venera il Buddha Amit\u0101bha (\"Amituofo\" in cinese, \"Amida Butsu\" in giapponese), considerato il Buddha eterno manifestatosi nel nostro mondo tramite il Buddha Sakyamuni.\nStoria e diffusione.\nDa un punto di vista storiografico il culto di Amit\u0101bha si \u00e8 probabilmente sviluppato alla fine del I secolo, circa 5-6 secoli dopo la predicazione del Buddha storico, e poco tempo dopo la resa scritta dei primi sutra Mahayana. Il Buddhismo della Terra Pura \u00e8 fondato sui Sutra della Terra Pura: il Sutra della Vita Infinita o \"Sukh\u0101vat\u012bvy\u016bha S\u016btra\" lungo, detto anche sutra lungo della Terra Pura o sutra lungo del Buddha Amitabha; il Sutra di Amitabha o \"Sukh\u0101vat\u012bvy\u016bha S\u016btra\" corto/\"Amit\u0101bha Sutra\", chiamato anche sutra breve della Terra Pura; il Sutra della Contemplazione o \"Amitayurdhyana Sutra\", tradotto anche come sutra della consapevolezza di Amitabha; in pi\u00f9 ci si riferisce in parte ad altri sutra, principalmente al \"Pratyutpanna Sam\u0101dhi S\u016btra\"; tutti questi sutra di derivazione indiana (secondo alcuni, per\u00f2, almeno una parte di essi sono in realt\u00e0 autoctoni della Cina, quindi l'origine indiana sarebbe apocrifa) furono introdotti in Cina nel 150 circa dal monaco parto An Shih Kao e dal monaco kushan Lokak\u1e63ema. Essi descrivono, tramite un discorso di Gautama Buddha ai discepoli prediletti, il Buddha Amitabha (nominato anche nel sutra del Loto) e la sua paradisiaca Terra Pura, chiamata \"Sukhavati\". Alcuni studiosi occidentali hanno ipotizzato un influsso del cristianesimo nestoriano sul buddhismo cinese della Terra Pura.\nLa futura scuola della Terra Pura cominci\u00f2 ad acquisire la sua influenza in ambito Mahayana nel II-III secolo e la fama di Amitabha si diffuse rapidamente in Cina, ove il secondo dei tre Sutra venne tradotto in cinese dal sanscrito gi\u00e0 nel 252 d.C; nel V secolo furono tradotti anche gli altri due. \nNel 402, il monaco Hu\u00ecyuan radun\u00f2 un'assemblea di praticanti devoti ad Amitabha e diede origine formalmente, in Cina, alla corrente autonoma della Terra Pura o \"J\u00ecngt\u01d4\" (\u6de8\u571f\u5b97, \"J\u00ecngt\u01d4 z\u014dng\") fondando un monastero sulla cima del Monte Lushan. Il lignaggio \u00e8 fatto per\u00f2 risalire a N\u0101g\u0101rjuna, il monaco indiano del II secolo fondatore della scuola dei M\u0101dhyamika e considerato il primo patriarca delle scuole Mah\u0101y\u0101na, contemporaneo di Lokaksema.\nLa prima testimonianza scritta del nome Amit\u0101bha (sanscrito Amit\u0101bha\u1e25 (\u0905\u092e\u093f\u0924\u093e\u092d), letteralmente \"Luce (\u0101bh\u0101) senza fine (amita)\"; in cinese traslitterato \u963f\u5f4c\u9640, \u0100m\u00edtu\u00f3; in giapponese Amida, \u963f\u5f4c\u9640, da cui deriva il termine amidismo) \u00e8 contemporanea all'introduzione in Cina del primo sutra, \ne si tratta della dedica incisa su una statua del II secolo trovata a Govindnagar, Pakistan, ora al museo di Mathura, dedicata a \"Amit\u0101bha Buddha\" da una famiglia di mercanti nel \"28\u00ba anno del regno di Huvi\u1e63ka\", cio\u00e8 nella seconda met\u00e0 del secondo secolo, durante l'impero Ku\u1e63\u0101\u1e47a. Il primo sutra a citare Amit\u0101bha \u00e8 la traduzione cinese del Pratyutpanna-s\u016btra, portata nel Paese da Lokak\u1e63ema intorno al 180 d.C., e che si dice sia stato all'origine del Buddhismo della Terra Pura in Cina.\nI rituali furono sistematizzati ad opera di Shan-tao (pinyin \"Shandao\", 613\u2013681), un maestro considerato dai fedeli un'incarnazione del Buddha Amitabha e il pi\u00f9 importante maestro del lignaggio cinese; non a caso oggi ci si riferisce al principale lignaggio della Jingtu come al lignaggio di Shandao (in giapponese Zend\u014d; \u00e8 considerato il quinto patriarca). La filosofia amidista procedette quindi a diffondersi in Giappone, dove crebbe pi\u00f9 lentamente: Honen Shonin (1133\u20131212), un monaco Tendai, stabil\u00ec stabilmente il Buddhismo della Terra Pura come una setta indipendente in Giappone con il nome di \"Jodo Shu\" (1175), avendo un grande seguito. Dagli insegnamenti del suo discepolo Shinran nacque la \"Jodo Shinshu\" o buddhismo Shin, il secondo gruppo amidista del Giappone. La scuola \u014cbaku-sh\u016b pratica lo Zen e la Terra Pura assieme (come per un certo periodo fece la Rinzai), sul modello delle scuole cinesi del Ch\u00e1n.\nOggi la Terra Pura \u00e8, insieme al Ch\u00e1n (Zen), una delle scuole buddhiste pi\u00f9 praticate e la scuola di buddhismo dominante in Cina, Giappone, Taiwan, Hong Kong, Macao e Vietnam; \u00e8 presente anche in Corea del Sud e comunit\u00e0 amidiste consistenti sono diffuse anche a Singapore e Indonesia. In Cina e Giappone il buddhismo della Terra Pura \u00e8 spesso praticato in sincretismo religioso con Ch\u00e1n e Zen, o con le religioni locali, come lo shintoismo giapponese (come avviene in maniera analoga alle altre scuole) o taoismo, confucianesimo e religione popolare in Cina e Taiwan. Nell'Asia continentale l'amidismo \u00e8 la forma di buddhismo pi\u00f9 diffusa, in Vietnam \u00e8 praticato spesso assieme al Thi\u1ec1n (zen vietnamita), in Corea assieme al S\u00f2n, mentre in Giappone contende la maggioranza alla scuola Nichiren di origine Tendai e storicamente rivale della Terra Pura. Secondo alcune stime, il 40 % dei buddhisti giapponesi segue stabilmente la scuola della Terra Pura (il 25 % dell'intera popolazione, circa 18 milioni di persone), secondo altre stime sono invece circa 13 milioni (10 % della popolazione nipponica). \nIn Cina i praticanti della Terra Pura costituiscono una buona parte, col Ch\u00e1n, dei 200 milioni di cinesi che seguono il Mahayana. Come le altre religioni e scuole buddhiste, anche quelle amidiste subirono la repressione dei maoisti durante la rivoluzione terminata nel 1949 e la grande rivoluzione culturale degli anni '60; molti monaci fuggirono a Taiwan e a Honk Kong dove il buddhismo cinese ebbe un grande incremento. Diversi templi subirono danneggiamenti, o rischiarono la distruzione da parte delle Guardie Rosse, come il Tempio del Buddha di Giada a Shangai e il principale tempio Shaolin. Solo dopo il 1976 il governo ha concesso libert\u00e0 di culto ai monasteri tradizionali, e da allora i praticanti e i monaci cinesi sono nuovamente aumentati. \nIl buddhismo della terra Pura si \u00e8 diffuso anche nel mondo in seguito all'immigrazione di praticanti asiatici e all'interesse per le tradizioni buddhiste da parte degli occidentali. In Europa esso \u00e8 rappresentato principalmente dalla Jodo-shu Europa; in Italia \u00e8 meno diffuso di altre tradizioni come il Nichiren (specialmente scuola laica Soka Gakkai), lo Zen, il Theravada (tradizione thailandese/srilankese) e il Vajrayana tibetano, e principalmente \u00e8 rappresentato dalla Jodo Shinshu Italia di tradizione giapponese, dai gruppi Shaolin di tradizione cinese (Ch\u00e1n/Terra Pura) diffusi in seguito all'immigrazione da questo paese, e dall'Associazione Buddhisti Vietnamiti in Italia (Thi\u1ec1n/Terra Pura). Il movimento Amida Shu \u00e8 una scuola laica occidentale della Terra Pura di origine giapponese.\nCaratteristiche del culto.\nIl Buddha Amitabha.\nSecondo il \"Sukh\u0101vat\u012bvy\u016bha S\u016btra\", il Buddha Sakyamuni in persona, davanti ad un'assemblea di Deva, Arhat, e Bodhisattva, racconta che in un eone molto lontano, un Re aveva abbandonato la vita mondana per divenire un monaco, prendendo il nome di Dharmakara (\"Miniera della Legge\").\nDharmakara si era recato dinanzi al Buddha della sua Era, il Buddha Lokesvararaja (lett.\"Il Signore Re del Mondo\"), e aveva pronunciato il voto iniziale di Bodhicitta (Pranidhana, \"Pensiero del Risveglio\"). Tale voto del Bodhisattva si articolava in quarantotto impegni, i pi\u00f9 salienti dei quali erano la volont\u00e0 di generare un Buddhaksetra (\"Campo di Buddha\") dove gli esseri senzienti potessero rinascere un'ultima volta prima dell'Illuminazione, l'auspicio che l'invocazione fervente del suo stesso nome di Buddha fosse il mezzo per recarvisi (il \"Diciottesimo Voto\"), e l'auspicio che dal suo corpo emanasse una luce illimitata.\nInfine egli divenne Amitabha Buddha. Amit\u0101bha, oltre che nei sutra della Terra Pura, \u00e8 nominato anche nel sutra del Loto al , come uno dei sedici \"figli\" del Buddha Mah\u00e2bhij\u00f1\u0101 J\u00f1\u0101n\u00e2bhibh\u016b, assieme a Gautama Buddha (Sakyamuni), ed \u00e8 anche uno dei Cinque Dhyana Buddha (giapponese \"Nyorai Butsu\") del buddhismo Vajrayana. Nel mandala dei Cinque Buddha, la sua consorte e controparte femminile \u00e8 chiamata P\u0101\u1e47\u1e0dar\u0101vasin\u012b.\nNelle scuole Mahayana (dove i molti Buddha rappresentano i vari aspetti di uno solo e originario, l'Adi-Buddha (vedere al proposito anche la figura di Vairocana, un altro dei Cinque Dhyani Buddha) cinesi e giapponesi della Terra Pura si ritiene anche che Amitabha sia la resa trascendente dello stesso Buddha \u015a\u0101kyamuni, che \u00e8 la manifestazione terrena di esso; cio\u00e8 che sia, dottrinalmente, una manifestazione del \"Dharmak\u0101ya\" (Corpo del Dharma e della vacuit\u00e0, descritto per\u00f2 nel caso come \"senza forma\") sia il \"Sa\u1e43bhogak\u0101ya\" (Corpo di Fruizione o \"Corpo di Completo Godimento\"), visibile ai bodhisattva nelle Terre Pure (secondo la dottrina dei tre corpi del Buddha esposta anche nei primi sutra e quella del Buddha eterno esposta nel sutra del Loto); il Buddha storico ne \u00e8 il \"Nirm\u0101\u1e47ak\u0101ya\" o Corpo di Emanazione, il corpo fenomenico con cui il Buddha appare e predica in un dato universo in un determinato tempo; questo \u00e8 reso esplicito nella Jodo-shu e nella Jodo Shinshu: secondo il monaco giapponese H\u014dnen, fondatore della Jodo-shu, ripreso da Shon-on Hattori \"\u00abla storia dell\u2019illuminazione di Amida riflette la vita di Shakyamuni. Questo significa che il Buddha Amida \u00e8 l'espressione simbolica della natura ultima del Buddha Shakyamuni\u00bb\". Secondo Shinran, discepolo di Honen e fondatore della Jodo Shinshu: \nInfluenza sul Mahayana.\nAnche le scuole Tian'tai e Shingon includono alcune pratiche amidiste. Oltre che nel Mahayana, Amitabha \u00e8 popolare anche nel buddhismo esoterico tibetano e al centro di pratiche tantriche di visualizzazione volte ad una rinascita sicura nella Terra Pura (es. phowa o trasferimento della coscienza, insegnata originariamente da Marpa nella scuola Kagyu). Come avviene per Shandao nell'amidismo cinese e per lo stesso Buddha Shakyamuni, cos\u00ec nel buddhismo tibetano alcuni importanti maestri illuminati sono considerati incarnazioni o emanazioni di Amitabha: Guru Rinpoche (Padmasambhava, fondatore del buddhismo tibetano, considerato emanazione di Amitabha e di Sakyamuni), Langri Tangpa, il Panchen Lama (importante tulku della scuola Gelug) e lo Shamarpa (secondo tulku per importanza dei Karma Kagy\u00fc) sono considerati sue emanazioni, mentre il Dalai Lama (capo spirituale e temporale del Tibet e guida dei Gelug) e il Karmapa (capo del lignaggio Karma Kagy\u00fc) sono ritenuti emanazioni del suo pi\u00f9 noto aiutante, il bodhisattva Avalokite\u015bvara (Gu\u0101ny\u012bn in cinese, Cherenzig in tibetano, Kannon in giapponese).\nTerra Pura Occidentale (amidismo).\nSecondo i sutra il Buddha Amitabha predica il Dharma nel suo paradiso (sanscrito \"buddhaks\u0323etra\"), chiamato \"Terra Pura\" - sanscrito \"Sukhavati\" (\"La Beata\", \"piena di gioia\", o \"Terra della Beatitudine\"), cinese \"J\u00ecngt\u01d4\" (), giapponese , coreano: \"Jeongto\", vietnamita \"T\u1ecbnh \u0111\u1ed9\", tibetano \"Dewachen\" - o \"Paradiso Occidentale\" (cinese e giapponese \u897f\u5929, coreano \"Seocheon\", vietnamita \"T\u00e2y Ph\u01b0\u01a1ng C\u1ef1c L\u1ea1c\"), una regione che offre riparo dalla trasmigrazione karmica. Secondo l'Amidismo, entrare nella Terra Pura \u00e8 quasi equivalente ad ottenere il Nirv\u0101\u1e47a.\nNei sutra il Buddha Sakyamuni parla con Ananda, Maitreya, Shariputra e gli altri interlocutori descrivendo la Terra Pura come un luogo di purezza e meraviglia assolute, in cui:\nSukhavati \u00e8 inoltre protetta dal Dharmapala (\"Custode della Legge\") Ksetrapala-Simhamukha (\"Bocca Leonina-Custode del Campo\"). Vi abitano anche infiniti bodhisattva, che sono i discepoli di Amitabha che hanno ottenuto questo stato grazie alla rinascita nella Terra Pura, e hanno scelto di rimanervi.\nIl Buddha descrive questo luogo come un posto ideale dove ottenere la prossima rinascita:\nNel buddhismo della Terra Pura si crede che la maggioranza degli esseri senzienti dell'era di \"m\u00f2f\u01ce\" (\"scomparsa del vero dharma\") non siano in grado di distaccarsi completamente dai desideri e dall'attaccamento, ricadendo nel ciclo delle rinascite nei dieci mondi della ruota dell'esistenza, compresi i mondi inferiori (naraka); perci\u00f2, il Buddha fornisce una via pi\u00f9 facile (\"up\u0101ya\" o \"mezzo abile, espediente\") per raggiungere l'illuminazione e affrancarsi dalla dukkha, la rinascita nella Terra Pura. Il fondamento del Buddhismo della Terra Pura \u00e8 quindi che il nirvana sia estremamente difficile da raggiungere con la meditazione solitaria e la pratica perfetta del Nobile Ottuplice Sentiero derivato dalle Quattro Nobili Verit\u00e0, e ancora di pi\u00f9 non avendo la conoscenza diretta di un Buddha, mentre la devozione ad Amitabha potrebbe aprire le porte della Terra Pura, da cui grazie all'insegnamento diretto del Buddha sarebbe pi\u00f9 semplice giungervi.\nPratiche principali.\nPer rinascere nella Terra Pura, i fedeli devono cantare un mantra o preghiera ad Amitabha pi\u00f9 spesso possibile per indurre uno stato mentale giusto e sincero. Il mantra pi\u00f9 ricorrente \u00e8, in cinese/giapponese, \u5357\u7121\u963f\u5f4c\u9640\u4f5b (pinyin \"N\u00e0m\u00f3 \u0100m\u00edtu\u00f3 F\u00f3\" o \"Namo Amituofo\", Hepburn \"Namu Amida Butsu\", abbreviato in \"Namu Amida Bu\", secondo la pronuncia on'yomi), coreano \ub098\ubb34\uc544\ubbf8\ud0c0\ubd88 (\"Namu Amita Bul\"), vietnamita \"Nam-m\u00f4 A-di-\u0111\u00e0 Ph\u1eadt\", sanscrito \"Namo Amitabha Buddha\" (\"omaggio al Buddha della luce infinita\") o \"Namo Amitabha\", tibetano \"Om Amidewa Hri.\" In giapponese il mantra \u00e8 chiamato \"nenbutsu\", in cinese \"nianfo\" cio\u00e8 \"consapevolezza del Buddha\" (\"nian\", \u5ff5, in p\u0101li \"sati\", significa \"consapevolezza, attenzione, pensiero, meditazione consapevole\", in inglese reso con \"mindfulness\"), in sanscrito \"buddh\u0101nusm\u1e5bti\". \nI fondamenti sono riassunti in Fede, Aspirazione e Pratica, e vi sono diversi atti di merito legati ai precetti buddhisti. Si crede che i fedeli che cantano o recitano in continuazione il nome di Amitabha Buddha, visualizzando il Buddha con fede nel suo voto e generando sentimenti di compassione e bodhicitta per tutti gli esseri senzienti che soffrono nel sa\u1e43s\u0101ra, otterranno molti benefici durante la loro esistenza attuale, raggiungendo lo stato di \"sam\u0101dhi\"; al termine della loro vita, se non hanno commesso azioni gravissime - solitamente cinque azioni volontarie dette \"a retribuzione immediata\", che costringono a scontare il karma derivante: uccidere i genitori - 1) uccidere il padre 2) uccidere la madre - 3) uccidere un arhat 4) ferire un buddha 5) provocare scismi nel sangha, ma anche non credere alla legge di causa-effetto, offendere i sutra e diffamare la predicazione Mahayana, danneggiare i Tre Gioielli, il tripitaka o uno stupa, o usare violenza gratuita specie contro i monaci buddhisti. Alcuni maestri cinesi sono invece pi\u00f9 restrittivi, includendo ad esempio il divieto di adulterio, anche se tra i precetti che garantiscono una buona pratica e non tra le azioni a retribuzione immediata, mentre le scuole giapponesi, specialmente la Jodo Shinshu (dove \u00e8 permesso ai monaci anche di sposarsi e non ci sono tassative regole sulla dieta) sono pi\u00f9 lassiste. Le azioni gravi sono infatti escluse dai voti salvifici del Buddha: Tuttavia nel Sutra di Amitabha \u00e8 anche riportato che Questa frase \u00e8 ripresa da un sutra riguardante la divinit\u00e0 Milofo, ossia la versione cinese di Maitreya, raffigurato come Budai.\nSe i fedeli hanno avuto l'aspirazione sincera a rinascere nella Terra Pura, saranno guidati a Sukhavati dal Buddha Amitabha in persona e dal suo seguito, ricevuti l\u00ec con il loro karma, e trovando ospitalit\u00e0 in questo Paradiso Occidentale finch\u00e9 lo vorranno. Nella Terra Pura potranno ottenere l'illuminazione completa a beneficio proprio e di tutti gli esseri, divenendo dei bodhisattva e realizzando il nirvana. La forma di Amida come psicopompo, raffigurazione caratteristica del cosiddetto \"buddhismo funerario\" giapponese, \u00e8 chiamata \"raig\u014d\" (\"approccio accogliente\"), mentre Amit\u0101yus, il Buddha della Lunga Vita, \u00e8 invece un epiteto legato anch'esso alla figura di Amitabha, come detto dal Buddha nel Sutra breve della Terra Pura. \nUn'altra pratica meditativa, diffusa in Cina, \u00e8 la recitazione della dh\u0101ra\u1e47\u012b di Amitabha, oltre alla lettura dei sutra amidisti e di altre tradizioni, e secondariamente e minoritariamente la recitazione dei mantra di bodhisattva (ad esempio i mantra collegati ad Avalokitesvara, \"O\u1e43 Ma\u1e47i Padme H\u016b\u1e43\", le cui sillabe sono in connessione con sei Buddha tra cui Sakyamuni e lo stesso Amitabha, ma anche \"Namo Guan Shi Yin Pusa\" e \"Gate gate p\u0101ragate p\u0101rasa\u1e43gate bodhi sv\u0101h\u0101\") e Buddha legati ad Amitabha; spesso nei monasteri si pratica anche la meditazione \"zuochan/zazen\", tipica del Ch\u00e1n/Zen. Alcuni praticanti zen utilizzano il \"nenbutsu\" come pratica complementare, cos\u00ec come alcuni praticanti esperti della Terra Pura considerano lo zazen come una pratica aggiuntiva. In Cina il \"nianfo\" \u00e8 una pratica che fa parte dello studio dei \"g\u014dng-\u00e0n\" (\u516c\u6848, giapp. k\u014dan). Nel buddhismo della Terra Pura, si crede anche che lo stesso nome del Buddha protegga i fedeli dai mali dell'esistenza, ad esempio da malattie, afflizioni della mente, veleni e dalla paura della morte; in particolare, riguardo alla fine della vita, si dice e si crede che:\nSi crede che anche gli animali possano rinascere nella Terra Pura, se vi sono guidati, recitando il \"nianfo\" anche per loro, e spesso dopo una rinascita umana nel mondo terrestre, in modo da ottenere rapidamente l'illuminazione anch'essi. Gli amidisti, come molti altri praticanti Mahayana e come i monaci Theravada, si astengono dalla violenza contro gli animali e dal mangiare carne se l'animale \u00e8 stato ucciso apposta per loro o se hanno assistito all'uccisione; molti scelgono comunque di essere vegetariani come raccomandato spesso dal Buddha, particolarmente in un sutra Mahayana dove proibisce esplicitamente la carne degli animali.\nLa semplicit\u00e0 devozionale e l'accessibilit\u00e0 alla pratica di queste forme di venerazione ne ha favorito fortemente la popolarit\u00e0 a livello dei devoti laici di Cina e Giappone, ma \u00e8 anche assai diffuso nei monasteri. Il culto di Amitabha \u00e8 spesso associato in Cina a quello dello stesso Buddha Sakyamuni e a quello del Buddha della Medicina, con cui costituisce una triade molto venerata a livello popolare.\nTerra Pura Orientale.\nOgni Buddha ha una sua Terra Pura, compresi il Buddha della Medicina (la terra di \"Sudasama\") e anche Gautama Buddha nel Tendai e Nichiren ha una terra, situata sul nostro stesso mondo, chiamata \"Ryozen jodo\". Nel buddhismo Vajray\u0101na, esiste una setta simile all'amidismo che crede che opposto al Paradiso Occidentale di Amitabha esista il Paradiso Orientale di Akshobhya Buddha, chiamato Abhirati; sebbene ufficialmente riconosciuto dalla setta Shingon in Giappone e forse pi\u00f9 antico dell'amidismo stesso, il Buddhismo della Terra Pura Orientale non viene annoverato di solito nel Buddhismo della Terra Pura ed \u00e8 molto meno popolare della scuola della Terra Pura Occidentale."}
{"id": "513541", "revid": "122905659", "url": "https://it.wikipedia.org/wiki?curid=513541", "title": "Cotta (paramento liturgico)", "text": "La cotta, o surplice, \u00e8 un paramento liturgico (da non confondersi con il rocchetto) consistente in una veste bianca indossata dal clero e dai ministranti nelle celebrazioni.\nCaratteristiche.\nFacilmente riconoscibile dal suo collo quadro, \u00e8 molto simile al camice; tuttavia, mentre il camice copre tutto il corpo raggiungendo le caviglie, la cotta si ferma alle ginocchia. Il tessuto scende perpendicolarmente al corpo, provvisto, sulle parti anteriori e posteriori, di pieghe verticali.\nAnche a essa, come al camice, possono essere applicati ricami di ogni genere. Le cotte pi\u00f9 semplici possono avere ricami pi\u00f9 modesti o semplici simboli religiosi.\nUtilizzo.\nLa cotta, indossata sull'abito talare, costituisce l'abito corale del clero. La cotta viene indossata dal clero in tutte le celebrazioni liturgiche, fatta eccezione della messa (in questo caso i diaconi, i presbiteri o i vescovi celebranti devono obbligatoriamente indossare il camice). Se durante la celebrazione della messa \u00e8 presente un ministro ordinato che indossa la cotta, significa che questi non sta celebrando o concelebrando ma semplicemente assistendo.\nCollegamenti esterni.\nVoce \"Cotta\" da cathopedia.it"}
{"id": "513545", "revid": "4711", "url": "https://it.wikipedia.org/wiki?curid=513545", "title": "Giorgio Puja", "text": ""}
{"id": "513546", "revid": "767487", "url": "https://it.wikipedia.org/wiki?curid=513546", "title": "Santuario di Oyama", "text": "Il santuario di Oyama (\u5c3e\u5c71\u795e\u793e) \u00e8 un santuario shintoista situato a Kanazawa, Giappone.\nIl santuario fu edificato nel 1599 a Utatsuyama (\u536f\u8fb0\u5c71), est di Kanazawa. Fu spostato nella sua attuale locazione nel 1873 e rinominato \"Oyama-jinja\" (santuario di Oyama). L'entrata principale fu costruita nel 1875. Questa entrata \u00e8 frutto di un'unione tra le arti religiose giapponese, cinese, ed europea. L'entrata \u00e8 alta venticinque metri. Il terzo piano \u00e8 famoso per le finestre in stile olandese. Si dice che il terzo piano venne anche utilizzato come faro."}
{"id": "513547", "revid": "712828", "url": "https://it.wikipedia.org/wiki?curid=513547", "title": "Anni dei Valar", "text": ""}
{"id": "513551", "revid": "287204", "url": "https://it.wikipedia.org/wiki?curid=513551", "title": "Campionato italiano di hockey su ghiaccio 1996-1997", "text": "Il Campionato italiano di hockey su ghiaccio 1996-97 venne organizzato, come di consueto, dalla FISG.\nAlla Serie A risultarono iscritte soltanto due squadre mentre tutte le altre formazioni si autoretrocedettero in A2. Il Presidente Seeber decise allora che lo scudetto venisse conteso tra le iscritte al massimo campionato e le migliori quattro formazioni di A2. Dato che anche le squadre iscritte alla serie A2 concorsero per la griglia playoff, e che una delle due squadre iscritte alla serie A gioc\u00f2 la prima fase del torneo di A2, per tali motivi per la stagione 1996/97 vengono considerate partecipanti alla serie A tutte le squadre iscritte anche al campionato di serie A2.\nFormazioni.\nLe squadre che presero parte al campionato furono 16:\nSerie A.\nAlla Serie A risultano iscritte soltanto Hockey Club Bolzano e Milano24, compagini automaticamente qualificate per il girone di qualificazione playoff. A tale girone in seguito si aggiungeranno dalla A2 anche HC Lupi Brunico, HC Fassa, HC Gardena ed HC Merano.\nSerie A2.\nAlla Serie A2 risultano iscritte 14 squadre: Alleghe HC, Asiago Hockey AS, HC Lupi Brunico, HC Como, SG Cortina, HC Courmaosta, HC Fassa, HC Feltreghiaccio, HC Gardena, HC Laces Val Venosta, HC Merano, Renon Ritten Sport Hockey, WSV Vipiteno Broncos e USG Zoldo.\nPrima Fase.\nLa prima fase serve a determinare la composizione dei gironi della fase successiva.\nNB \"In classifica manca il dato del Fassa.\"\nSeconda Fase.\nMentre Bolzano (Elite Alpenliga) e Milano24 (EHL e Alpenliga) sono impegnate nelle manifestazioni internazionali, l'A2 prosegue e viene divisa in due gruppi che hanno il compito di determinare le quattro formazioni che accederanno al girone di qualificazione ai playoff scudetto.\nGirone A.\nClassifica finale\nFassa e Merano si qualificano ai play-off per il titolo. Il Fassa giocher\u00e0 anche la finale per il titolo di A2.\nGirone B.\nClassifica finale\nGardena e Brunico si qualificano ai play-off per il titolo. Il Gardena giocher\u00e0 anche la finale per il titolo di A2.\nQualificazioni ai play-off.\nDal girone di qualificazione vengono eliminate le ultime due squadre, mentre le prime quattro accedono alle semifinali playoff.\nIn testa alla classifica si piazza il Milano24 (24 punti), grazie alla differenza reti (+ 51 a + 25), ai danni del Bolzano (pari merito a 24 punti).\nBrunico e Gardena, rispettivamente penultima e ultima, vengono quindi eliminate.\nPlay-off.\nSemifinali.\nSerie giocate al meglio delle tre gare. Nelle semifinali Playoff sia il Milano 24 (6-3; 7-3) che Bolzano (6-3; 3-2) eliminano rispettivamente Merano e Fassa in due gare.\nFinali.\nNella finale annunciata (giocata al meglio delle cinque gare), ripetizione della finale giocata l'anno precedente, in gara-1 il Milano24 vince 3-1, ma Bolzano riporta subito la serie in parit\u00e0, vincendo gara-2 per 7-1. In gara-3 vince ancora il Bolzano (5-1) cos\u00ec come in gara-4 (5-3), gara nella quale i meneghini protestarono in modo veemente per un rigore assegnato al Bolzano a due minuti dal termine per sei uomini di movimento. Per questo presunto torto arbitrale, il presidente del Milano24 decise di non iscrivere la squadra alla stagione successiva per dedicarsi invece all'hockey in-line.\n LHockey Club Bolzano vince il suo quattordicesimo scudetto.\nFormazione Campione d'Italia:\nChristian Alderucci - Peter Andersson - Sean Basilio - Scott Beattie - Manuel Bergamo - Paolo Casciaro - Joe Cicarello - Mario De Benedictis - Lino De Toni - Daniele Giacomin - G\u00fcnther Hell - Paolo Lasca - Igor Loro - Igor Maslennikov - Davide Mella - Robert Oberrauch - Martin Pavlu - Frank Pietrangelo - Ruggero Rossi De Mio - Tommy Sj\u00f6din - Christian Timpone - Lucio Topatigh - Carmine Vani - Mikhail Vassilev - Sergei Vostrikov - Bruno Zarrillo - Andrei Zukov.\nAllenatore: Adolf Insam.\nMarcatori.\nLa classifica dei marcatori \u00e8 aggiudicata da Sergei Vostrikov del Bolzano con 44 punti (15 gol + 29 assist), poi Igor Maslennikov (Bolzano, 39 p.ti, 18 + 21), Mario Nobili (Milano24, 31 p.ti, 14 + 17), Marco Pietroniro (Milano24, 29 p.ti, 14 + 15) e Santino Pellegrino (Milano24, 28 p.ti, 12 + 16).\nFinale serie A2.\nSerie giocata al meglio delle tre gare.\n\u2021: partita terminata ai tiri di rigore\nLHockey Club Gardena si aggiudica il campionato di Serie A2.\nFormazione Campione della serie A2:\nIgor Boriskov, Patrick Brugnoli, Georg Comploi, Vittorino De Lucca, Manuel Demetz, Christian Insam, Franz Kasslatter, Manuel Kostner, Luigi Moritz Kostner, Thomas Kostner, Josef Linder, Silvan Moroder, Urban Moroder, G\u00fcnther Nocker II, Elmar Parth, Daniel Paur, Christian Piccolruaz, Klaus Piccolruaz, Leo Pitscheider, Alexander Prinoth, Jlijtsch Prinoth, Colin Ward.\nSerie B.\nZona orientale.\n\u2021: una gara in meno\nPlayoff promozione.\nIl Selva di Val Gardena vince la serie B."}
{"id": "513553", "revid": "1318658", "url": "https://it.wikipedia.org/wiki?curid=513553", "title": "Arrondissement di Pamiers", "text": "L\"arrondissement\" di Pamiers \u00e8 un \"arrondissement\" dipartimentale della Francia situato nel dipartimento dell'Ari\u00e8ge, nella regione Occitania.\nStoria.\nFu creato nel 1800 sulla base dei preesistenti distretti. Soppresso nel 1926, fu ricostituito nel 1942.\nComposizione.\nL\"arrondissement\" \u00e8 composto da 115 comuni raggruppati in 7 cantoni:"}
{"id": "513558", "revid": "222571", "url": "https://it.wikipedia.org/wiki?curid=513558", "title": "HC Fassa", "text": ""}
{"id": "513561", "revid": "466539", "url": "https://it.wikipedia.org/wiki?curid=513561", "title": "Sottocasa", "text": "Sottocasa \u00e8 una soap opera italiana, andata in onda nel 2006.\nDescrizione.\nProdotta da Videa CDE e da Rai Fiction, andava inizialmente in onda dal luned\u00ec al venerd\u00ec alle 14.10 su Rai 1. Nell'estate del 2007 \u00e8 stata trasmessa in replica su Rai 1 tutti i giorni alle 6.10 del mattino.\nLa soap \u00e8 composta da 190 episodi. Il primo \u00e8 andato in onda l'8 maggio 2006 e l'ultimo episodio il 22 dicembre 2006.\nA causa degli ascolti che non corrispondevano alle esigenze della rete, si era ipotizzata una sospensione, che per\u00f2 poi non \u00e8 avvenuta.\nNegli anni successivi, venne replicata pi\u00f9 volte. Tuttora \u00e8 replicata sul canale Rai Premium.\nTrama.\nLa storia si svolge intorno all'immaginaria Piazza della Meridiana, a Roma, su cui affacciano quasi tutti gli ambienti in cui si svolge la soap opera.\nLe storie di \"Sottocasa\", nelle intenzioni della produzione, avrebbero dovuto avere una connotazione pi\u00f9 realistica rispetto alle altre soap italiane, tanto da essere definita \"real drama\".\nDi conseguenza i personaggi appartengono a una classe media o popolare. La Rai si aspettava una risposta di pubblico un po' pi\u00f9 consistente per battere la concorrenza di Canale 5 che in quella fascia oraria trasmetteva la consolidata \"CentoVetrine\".\nIn effetti a differenza di altre soap, Sottocasa racconta storie di vita quotidiana piuttosto che vivere di intrecci sentimentali (che pure non mancavano) come le altre soap.\nL'ideale di riferimento era \"Un posto al sole\" che per\u00f2 essendo trasmessa in un'altra fascia oraria pu\u00f2 contare su un pubblico pi\u00f9 eterogeneo e propenso alla visione di storie meno \"rosa\".\nPersonaggi.\nI Ricci - Sono la famiglia ricca, immobiliaristi e proprietari del minimarket e del chiosco di fiori.\nGli Zoia - Sono la famiglia piccolo borghese con un matrimonio in crisi.\nI Cataldo - Sono i gestori della trattoria Da Rocco.\nAltri\nIl cast tecnico.\nMaria Carmela Cicinnati, Antonio Consentino, Emanuela Del Monaco, Tania Di Martino\nMonica Mariani, Fabio Di Ranno, Maurizio Careddu\nMonica Mariani\nMariangela Barbanente\nEmanuela Del Monaco, Giovanna Guidoni, Fabio Di Ranno, Silvia Longo, Antonello Rinaldi\nMichele Alberico, Miranda Pisione, Massimo Bacchini, Roberto D'Alessandro\nGino Ventriglia\nAndrea Brown\nAlberto Ferrari\nMarcantonio Graffeo, Giorgio Molteni, Massimiliano Papi, Liliana Ginanneschi, Gianni Leacche, Cesare Giannotti, Cristiano Celeste, Gianluca Fumagalli, Stefania Girolami, Paolo Massari, Matteo Miti\nGrazia Caraviello\nAlberto Ferrari\nFederica Rossi\nRuggero Miti\nMirco Da Lio\nEmmo Lempert\nLucio Dalla\nNino Celeste\nLuca Santini\nMarco De Rossi\nMaurizio Pigna, Roberto Greco\nAntonello Geleng\nEnzo Criscione\nMonica Simeone\nVittorio Torre\nFabio Mostocotto, Luca Papaleo\nVito Superman Genua\nFabio Cuturi"}
{"id": "513565", "revid": "92723", "url": "https://it.wikipedia.org/wiki?curid=513565", "title": "Diocesi di Jinja", "text": "La diocesi di Jinja (in latino: \"Dioecesis Gingiana\") \u00e8 una sede della Chiesa cattolica in Uganda suffraganea dell'arcidiocesi di Tororo. Nel 2019 contava 887.904 battezzati su 4.200.168 abitanti. \u00c8 retta dal vescovo Charles Martin Wamika.\nTerritorio.\nLa diocesi comprende il Busoga nella regione Orientale dell'Uganda.\nSede vescovile \u00e8 la citt\u00e0 di Jinja, dove si trova la cattedrale di San Giuseppe.\nIl territorio \u00e8 suddiviso in 25 parrocchie.\nStoria.\nIl vicariato apostolico di Kampala fu eretto il 10 giugno 1948 con la bolla \"Curas Nostras\" di papa Pio XII, ricavandone il territorio dal vicariato apostolico del Nilo superiore (oggi arcidiocesi di Tororo).\nIl 25 marzo 1953 il vicariato apostolico \u00e8 stato elevato a diocesi con la bolla \"Quemadmodum ad Nos\" dello stesso papa Pio XII.\nIl 5 agosto 1966 ha ceduto una porzione di territorio all'arcidiocesi di Rubaga, che ha assunto contestualmente il nome di arcidiocesi di Kampala; ed insieme, per il trasferimento della sede da Kampala a Jinja, ha assunto il nome attuale.\nOriginariamente suffraganea dell'arcidiocesi di Rubaga (oggi arcidiocesi di Kampala), il 2 gennaio 1999 \u00e8 entrata a far parte della provincia ecclesiastica dell'arcidiocesi di Tororo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 4.200.168 persone contava 887.904 battezzati, corrispondenti al 21,1% del totale."}
{"id": "513566", "revid": "92723", "url": "https://it.wikipedia.org/wiki?curid=513566", "title": "Diocesi di Moroto", "text": "La diocesi di Moroto (in latino: \"Dioecesis Moroto\u00ebnsis\") \u00e8 una sede della Chiesa cattolica in Uganda suffraganea dell'arcidiocesi di Tororo. Nel 2019 contava 351.495 battezzati su 600.000 abitanti. \u00c8 retta dal vescovo Damiano Giulio Guzzetti, M.C.C.I.\nTerritorio.\nLa diocesi comprende i distretti di Moroto e Nakapiripirit nella regione Settentrionale dell'Uganda.\nSede vescovile \u00e8 la citt\u00e0 di Moroto, dove si trova la cattedrale della Regina Mundi.\nIl territorio \u00e8 suddiviso in 11 parrocchie.\nStoria.\nLa diocesi \u00e8 stata eretta il 22 marzo 1965 con la bolla \"Ex quo Christus\" di papa Paolo VI, ricavandone il territorio dalla diocesi di Gulu (oggi arcidiocesi).\nIl 20 maggio 1991 ha ceduto una porzione del suo territorio a vantaggio dell'erezione della diocesi di Kotido.\nOriginariamente suffraganea dell'arcidiocesi di Rubaga (oggi arcidiocesi di Kampala), il 2 gennaio 1999 \u00e8 entrata a far parte della provincia ecclesiastica dell'arcidiocesi di Tororo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 600.000 persone contava 351.495 battezzati, corrispondenti al 58,6% del totale."}
{"id": "513567", "revid": "110157", "url": "https://it.wikipedia.org/wiki?curid=513567", "title": "Diocesi di Soroti", "text": "La diocesi di Soroti (in latino: \"Dioecesis Sorotiensis\") \u00e8 una sede della Chiesa cattolica in Uganda suffraganea dell'arcidiocesi di Tororo. Nel 2017 contava 1.530.000 battezzati su 3.394.637 abitanti. \u00c8 retta dal vescovo Joseph Eciru Oliach.\nTerritorio.\nLa diocesi comprende i distretti di Amuria, Kaberamaido, Katakwi, Kumi, Soroti, Pallisa e Budaka nella regione Orientale dell'Uganda.\nSede vescovile \u00e8 la citt\u00e0 di Soroti, dove si trova la cattedrale dell'Immacolata Concezione.\nIl territorio \u00e8 suddiviso in 26 parrocchie.\nStoria.\nLa diocesi \u00e8 stata eretta il 29 novembre 1980 con la bolla \"Ad spiritualem provehendam salutem\" di papa Giovanni Paolo II, ricavandone il territorio dalla diocesi di Tororo (oggi arcidiocesi).\nOriginariamente suffraganea dell'arcidiocesi di Kampala, il 2 gennaio 1999 \u00e8 entrata a far parte della provincia ecclesiastica dell'arcidiocesi di Tororo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 3.394.637 persone contava 1.530.000 battezzati, corrispondenti al 45,1% del totale."}
{"id": "513573", "revid": "484362", "url": "https://it.wikipedia.org/wiki?curid=513573", "title": "Monaldo Leopardi", "text": "Biografia.\nFiglio primogenito del conte Giacomo e di Virginia dei marchesi Mosca, nacque in una delle famiglie pi\u00f9 preminenti di Recanati. Rimasto a quattro anni orfano del padre, crebbe con la madre (che non volle risposarsi per accudire i quattro figli), gli zii paterni rimasti celibi e i fratelli. Educato in casa dal precettore Giuseppe Torres (1744-1821), padre gesuita fuggito dalla Spagna a seguito della cacciata dell'ordine dal regno, ricevette una formazione improntata agli ideali cristiani, cui rimase fedele per tutto il resto della sua vita. Fu sottoposto alla tutela di un prozio, non potendo amministrare direttamente il patrimonio familiare per disposizione testamentaria. Ottenne tuttavia da papa Pio VI la deroga alla disposizione paterna e, all'et\u00e0 di 18 anni, assunse l'amministrazione della propria eredit\u00e0 (1794).\nDopo un primo progetto di nozze andato a monte, spos\u00f2 nel 1797 la marchesa Adelaide Antici (1778-1857), sua lontana parente. Il matrimonio fu un matrimonio d'amore strenuamente osteggiato dalla famiglia di Monaldo, in base ad antiche dispute tra casati e per questioni economiche (mancanza di una dote adeguata), che per manifestare la propria contrariet\u00e0 non partecip\u00f2 al matrimonio, che venne infatti celebrato nella sala detta \"galleria\" di palazzo Antici a Recanati. Il patrimonio di famiglia, dalle mani di Monaldo, pass\u00f2 in quelle della moglie, a causa dei debiti del prozio che il conte non riusciva a ripianare. Frutto di questa unione tra opposti caratteri furono numerosi figli: di questi, raggiunsero l'et\u00e0 adulta Giacomo (1798-1837), Carlo (1799-1878), Paolina (1800-1869), Luigi (1804-1828) e Pierfrancesco (1813-1851).\nA causa della impossibilit\u00e0 di gestirli (dovuta alla sua indole caritatevole verso i poveri, agli sperperi dei parenti e all'invasione giacobina), l'amministrazione dei beni di famiglia pass\u00f2 nelle mani della consorte, donna energica e severa; Monaldo pot\u00e9 cos\u00ec dedicarsi totalmente alla sua passione, gli studi e le lettere. Tra i suoi molti meriti vi \u00e8 aver grandemente contribuito alla formazione del nucleo fondamentale (circa 20.000 volumi) della biblioteca di famiglia dei Leopardi, nella quale il giovane Giacomo pass\u00f2 i suoi anni di \"studio matto e disperatissimo\" (compresi i libri proibiti per i quali il conte ottenne la dispensa della Santa Sede, per metterli a disposizione dei figli) e che Monaldo don\u00f2 all'intera cittadinanza recanatese a partire dal 1810, come ricorda la lapide apposta nella cosiddetta \"prima stanza\".\nL'impegno civico.\nLa sua opera \u00e8 rappresentativa del concetto di reazione (per es., la demolizione dell'egualitarismo nel \"Catechismo sulle rivoluzioni\"), inoltre gli vanno riconosciuti diversi meriti acquisiti durante lo svolgersi della sua vita politica, indirizzata nei confronti di Recanati, citt\u00e0 in cui visse.\nMonaldo fu consigliere comunale a diciotto anni, governatore della citt\u00e0 nel 1798 e, dal 1800 al 1801, amministratore dell'annona. Fu tra coloro che si mantennero fedeli al papa Pio VI nel periodo dell'occupazione francese. Nel 1797 s'adoper\u00f2 per mantenere tranquilla la popolazione in tumulto contro le forze dei rivoluzionari francesi e, in accordo con i suoi princip\u00ee morali e religiosi, rifiut\u00f2 di assumere incarichi pubblici durante la Repubblica Romana e il primo ed effimero Regno d'Italia (1805-1814).\nDal 1816 al 1819 e dal 1823 al 1826 fu gonfaloniere di Recanati, la massima carica amministrativa, e si occup\u00f2 della costruzione di strade e di ospedali, dell'illuminazione notturna, del sostegno ai meno abbienti, della riduzione delle tasse, del rilancio degli studi pubblici e delle attivit\u00e0 teatrali.\nSebbene fosse preoccupato per le conseguenze della meccanizzazione sull'occupazione, ritenne che le ferrovie e le macchine a vapore fossero tutt'altro che inconciliabili con una societ\u00e0 cristiana.\nStimol\u00f2 inoltre il diboscamento del suolo, la messa a coltura dei prati, lo stabilimento di case coloniche e l'applicazione di nuove colture, come il cotone o la patata. Fu anche il primo a introdurre nello Stato Pontificio il vaccino antivaioloso dell'inglese Edward Jenner e lo fece sperimentare sui propri figli; poi, da gonfaloniere, rese obbligatoria la vaccinazione che svolgeva personalmente (in ci\u00f2 smentendo la raffigurazione caricaturale di \"retrogrado\" che si attribu\u00ec ideologicamente alla sua figura da parte della critica novecentesca). Sostenne anche un progetto per la fondazione di un'universit\u00e0 nella sua citt\u00e0 natale, che per\u00f2 alla sua morte non ebbe seguito.\nInfine, durante la carestia del 1816-1817, fece erogare gratuitamente i medicinali ai pi\u00f9 bisognosi e cre\u00f2 occasioni di lavoro, sia maschile, con la costruzione di strade, sia femminile, con la tessitura della canapa. Come scrisse una volta, quelle attivit\u00e0 riformatrici non erano in contrasto con le sue idee controrivoluzionarie; infatti dichiar\u00f2:\nNel 1837 mor\u00ec il celebre figlio Giacomo: nonostante tra i due i rapporti non fossero distesi, la perdita gli caus\u00f2 grave dolore. Si spense nella citt\u00e0 natale il 30 aprile 1847 e fu sepolto nella tomba di famiglia presso la chiesa di Santa Maria in Varano a Recanati.\nOpere.\nDei molti scritti religiosi, storici, letterari, eruditi e filosofici di Monaldo Leopardi, i pi\u00f9 famosi sono i \"Dialoghetti sulle materie correnti nell'anno 1831\", usciti nel gennaio 1832 con lo pseudonimo di \"1150\", MCL in cifre romane, ovvero le iniziali di \"Monaldo Conte Leopardi\". Ebbero immediatamente un grande successo, ben sei edizioni in cinque mesi, furono tradotti in pi\u00f9 lingue e divennero notissimi nelle corti europee. Il figlio Giacomo, da Roma, ne informa il padre in una lettera dell'8 marzo:\nPer umilt\u00e0 lasci\u00f2 i molti guadagni allo stampatore, il Nobili. \u00c8 probabile che con quest'opera Monaldo volesse contrapporsi alle \"Operette morali\" del figlio, che giudicava negativamente e riteneva contrarie alla fede cristiana. In essi, infatti, esprimeva gli ideali della reazione (o anche controrivoluzione). Tra le tesi sostenute, la necessit\u00e0 della restituzione della citt\u00e0 di Avignone al papato e del ducato di Parma ai Borbone, la critica a Luigi XVIII di Francia per la concessione della costituzione (che violerebbe il sacro principio dell'autorit\u00e0 dei re che \"non viene dai popoli, ma viene addirittura da Dio\"), la proposta della suddivisione del territorio francese fra Inghilterra, Spagna, Austria, Russia, Olanda, Baviera e Piemonte, la difesa della dominazione turca sul popolo greco, in quegli anni impegnato nella lotta per l'indipendenza.\nRisalgono sempre al 1832 alcune opere di satira politica: Monaldo era infatti ottimo satirico e disseminava le sue opere di scherzi letterari. Tra esse, il \"Viaggio di Pulcinella\" e le \"Prediche recitate al popolo liberale da don Muso Duro, curato nel paese della Verit\u00e0 e nella contrada della Poca Pazienza\" (versione digitalizzata). Fu inoltre autore di ricerche erudite, ammonimenti ai fedeli cattolici e articoli su varie riviste, tra cui si segnalano \u00abLa Voce della Verit\u00e0\u00bb di Modena e \u00abLa Voce della Ragione\u00bb di Pesaro, che Leopardi stesso diresse dal 1832 al 1835. La rivista ottenne un buon successo, come dimostrano i 2000 abbonamenti sottoscritti in tutta Italia, tuttavia fu soppressa d'autorit\u00e0 nel 1835.\nRimasero inediti, invece, i suoi \"Annali recanatesi\" dalle origini della citt\u00e0 all'anno 1800 e la sua \"\", scritta nel 1824 e pubblicata solo postuma nel 1883: in quest'ultima la prosa di Monaldo si arricchisce di leggerezza, ironia e umorismo.\nNegli ultimi anni di vita Monaldo visse appartato (non amava allontanarsi da Recanati: la sua pi\u00f9 lunga assenza dalla casa paterna consistette in 2 mesi a Roma tra il dicembre 1801 e il gennaio 1802), deluso dalle caute aperture liberali del governo pontificio e degli esordi del regno di papa Pio VII. Dal 1836 al 1838 collabor\u00f2 al periodico svizzero \"Il Cattolico\", di Lugano, tornando poi, negli ultimi anni, agli studi storici su Recanati, coltivati in giovent\u00f9.\nRapporto con il figlio.\nNonostante la vulgata dica il contrario, il rapporto con il figlio illustre appare buono: senz'altro nei primi anni Monaldo dovette essere orgoglioso della precocit\u00e0 del ragazzo, e nelle opere giovanili di Giacomo, ad esempio il \"Saggio sopra gli errori popolari degli antichi\" (1815), si avverte ancora l'influenza delle idee del padre. Ben presto, per\u00f2, i loro spiriti presero strade diametralmente opposte: la crescente autonomia di pensiero di Giacomo preoccupava Monaldo.\nLa lettura del carteggio fra i due rivela una relazione affettuosa, soprattutto negli ultimi anni. La lettera pi\u00f9 sincera scritta da Giacomo al padre \u00e8 quella che quest'ultimo non lesse mai: si tratta della missiva datata luglio 1819, quando il poeta progettava la fuga, e che non fu mai spedita, perch\u00e9 egli dovette rinunciare ai suoi piani.\nNel 1825, finalmente, Giacomo lascia Recanati, per farvi ritorno solo saltuariamente. Da lontano, il padre assiste alla crescita della sua fama nel mondo intellettuale italiano, ma non riesce a comprendere la grandezza del figlio: disapprova la pubblicazione delle \"Operette morali\", scrivendogli in una lettera (perduta) le \"cose che non andavano bene\", suggerimenti che nella risposta Giacomo promette di prendere in considerazione, ma che di fatto non sono mai accolti.\nNel 1832 la pubblicazione dei \"Dialoghetti\" di Monaldo \u00e8 causa di attrito fra padre e figlio. Giacomo Leopardi si trovava a Firenze: nell'ambiente inizi\u00f2 a circolare la voce che fosse lui l'autore dell'opera, espressione delle tesi reazionarie, cosa che egli fu costretto a smentire seccamente sul giornale \"Antologia\" di Giovan Pietro Vieusseux. Si sfog\u00f2 poi per lettera con l'amico Giuseppe Melchiorri il 15 maggio:\nIn toni decisamente pi\u00f9 miti ne scrive poi a Monaldo il 28:\nNelle ultime lettere Giacomo esprime la volont\u00e0 di rivedere il padre, passando dai toni formali a quelli affettuosi (\"carissimo pap\u00e0\" nell'ultima lettera).\nMonaldo sopravvisse 10 anni al figlio. L'incompatibilit\u00e0 fra i due rimaneva per\u00f2 ancora evidente nel 1845, otto anni dopo la morte di Giacomo, non accettando lui le idee areligiose del poeta; la sorella di lui, Paolina, scriveva a Marianna Brighenti:\nSu richiesta dell'ultimo amico di Leopardi, Antonio Ranieri, pochi giorni dopo la morte del figlio, Monaldo gli sped\u00ec un \"Memoriale\" con cenni biografici su Giacomo, con aneddoti e curiosit\u00e0, in cui si avverte il dolore per la rottura fra i due e l'incapacit\u00e0 del padre di capire la direzione intrapresa dal figlio; il Memoriale si interrompe all'anno 1832: \"Tutto ci\u00f2 che riguarda il tratto successivo \u00e8 pi\u00f9 noto a Lei che a me\", scrive infatti. Nonostante ci\u00f2, Monaldo pianger\u00e0 con dolore la perdita di Giacomo, al punto che quando rediger\u00e0 il proprio testamento nel 1839, alla settima volont\u00e0 scrisse:"}
{"id": "513574", "revid": "297031", "url": "https://it.wikipedia.org/wiki?curid=513574", "title": "Santuario di Asama", "text": "Un santuario di Asama o di Sengen (\u6d45\u9593\u795e\u793e \"Asama Jinja\",\"Sengen Jinja\") \u00e8 un santuario shintoista. Ci sono approssimativamente 1300 santuari di Asama in Giappone, consacrati tutti alla divinit\u00e0 Konohanasakuya-hime. Il santuario principale \u00e8 il Santuario di Fujisan Sengen (\u5bcc\u58eb\u5c71\u672c\u5bae\u6d45\u9593\u5927\u793e) situato a Fujinomiya, prefettura di Shizuoka.\nLa fede alla divinit\u00e0 \u00e8 collegata al Fuji, un vulcano. \"Asama\", in giapponese antico, significa \"vulcano\", i santuari di Asama sono per questo strettamente collegati al suddetto Monte Fuji."}
{"id": "513575", "revid": "22995", "url": "https://it.wikipedia.org/wiki?curid=513575", "title": "Cataldo Baglio", "text": ""}
{"id": "513577", "revid": "287204", "url": "https://it.wikipedia.org/wiki?curid=513577", "title": "Edizione critica", "text": "In filologia o critica testuale, per edizione critica di un testo si intende una pubblicazione del testo stesso mirante a ristabilirne la forma originale, il pi\u00f9 possibile rispondente alla volont\u00e0 dell'autore, sulla base dello studio comparato (collazione) di ciascun passo dei diversi testimoni diretti e indiretti esistenti, siano essi manoscritti o testi a stampa. L'edizione si presenta perci\u00f2 con un apparato critico che riporta le lezioni varianti. Pu\u00f2 anche presentare uno \"stemma codicum\" riportante la familiarit\u00e0 tra i vari testi messi in relazione per rintracciarne l'archetipo.\nLezioni varianti.\nIn un testo sono dette \"Varianti\" le lezioni che l'autore o il copista ha accolto al posto di altre, generalmente tramite una cancellatura del precedente segmento, o una abrasione del supporto, mentre sono \"Varianti alternative\" quelle allogate ma non accolte a testo.\nLe varianti si possono classificare, secondo un vecchio schema, in quattro tipi a seconda che siano state realizzate mediante:\nSi distinguono inoltre, varianti \"formali\" e varianti \"sostanziali\". Le varianti possono essere anche \"immediate\" o \"non immediate/tardive\". Poich\u00e9 spesso non si arriva a stabilire una cronologia relativa delle varianti che interessano un determinato segmento, occorre almeno stabilire quante e quali sono state le fasi elaborative del testo attraverso spie diverse, che siano inchiostro, cambiamenti di scrittura, posizione nella pagina e simili.\nDa un punto di vista tipografico, un'edizione critica si distingue per alcune peculiarit\u00e0 dell'impaginazione. Il corpo del testo \u00e8 in genere accompagnato da una numerazione a margine delle righe; talvolta possono comparire anche riferimenti a margine ai numeri di pagina dei diversi testimoni. A pi\u00e8 di pagina si trova l'apparato critico, in cui l'editore (il filologo autore dell'edizione critica) testimonia e giustifica le scelte operate tra le varianti e le eventuali congetture.\nL'allestimento dell'edizione critica.\nL'edizione critica \u00e8 il risultato di un procedimento che si pu\u00f2 dividere in tre momenti principali:\nQueste fasi possono tuttavia ridursi in caso di tradizione unitestimoniale, quando cio\u00e8 a tramandare un dato testo sia un solo codice: in questo caso naturalmente la \"recensio\" si limiter\u00e0 all'analisi di questo testimone, nella \"constitutio textus\" non si potr\u00e0 che stabilire il testo attenendosi al codice e, nel caso di lezione palesemente inautentica, tentare di congetturarla; il resto dell'edizione invece (\"facies graphica\", \"dispositio textus\" e \"instructio editionis\") sar\u00e0 uguale a quella della tradizione pluritestimoniale.\nDiritto d'autore.\nLa legislazione di molti paesi tende ora a riconoscere il particolare contributo del curatore di un'edizione critica. Il legislatore italiano riconosce ad esempio un diritto per la durata di 20 anni dall'edizione."}
{"id": "513579", "revid": "22356", "url": "https://it.wikipedia.org/wiki?curid=513579", "title": "Compsognatide", "text": ""}
{"id": "513582", "revid": "121743044", "url": "https://it.wikipedia.org/wiki?curid=513582", "title": "Telo", "text": "La parola italiana telo ha due forme fonetiche:"}
{"id": "513583", "revid": "4252", "url": "https://it.wikipedia.org/wiki?curid=513583", "title": "Santuario Shizuoka Sengen", "text": "Il santuario Shizuoka Sengen (\u9759\u5ca1\u6d45\u9593\u795e\u793e) \u00e8 un santuario shintoista (jinja) a Shizuoka, Giappone.\nPer essere esatti, il santuario ne include in realt\u00e0 tre: il santuario di Kanbe (\u795e\u90e8\u795e\u793e), un santuario di Asama (\u6d45\u9593\u795e\u793e) e il santuario di Ohtoshimioya (\u5927\u6b73\u5fa1\u7956\u795e\u793e)."}
{"id": "513585", "revid": "92723", "url": "https://it.wikipedia.org/wiki?curid=513585", "title": "Arcidiocesi di Concepci\u00f3n", "text": "Larcidiocesi di Concepci\u00f3n (in latino: \"Archidioecesis Sanctissimae Conceptionis\") \u00e8 una sede metropolitana della Chiesa cattolica in Cile. Nel 2019 contava 833.700 battezzati su 1.422.770 abitanti. \u00c8 retta dall'arcivescovo Fernando Natalio Chomal\u00ed Garib.\nTerritorio.\nL'arcidiocesi si trova nella regione del B\u00edo B\u00edo, Cile e comprende le province di Concepci\u00f3n ed Arauco, nonch\u00e9 due comuni della provincia di Biob\u00edo (Yumbel e Cabrero) e due comuni della provincia di \u00d1uble (Coelemu e R\u00e1nquil).\nSede arcivescovile \u00e8 la citt\u00e0 di Concepci\u00f3n, dove si trova la cattedrale dell'Immacolata Concezione.\nIl territorio si estende su 11.400\u00a0km\u00b2 ed \u00e8 suddiviso in 55 parrocchie, raggruppate in 8 decanati.\nStoria.\nLa diocesi di La Imperial fu eretta il 22 marzo 1564, con la bolla \"Super specula\" di papa Pio IV, ricavandone il territorio dalla diocesi di Santiago del Cile (oggi arcidiocesi). Originariamente era suffraganea dell'arcidiocesi di Lima.\nNel 1603 la sede fu traslata da La Imperial, l'odierna Carahue, a Penco e la diocesi assunse il nome di diocesi di Concepci\u00f3n. Nel 1763 la sede fu nuovamente traslata da Penco a Concepci\u00f3n.\nIl 21 maggio 1840 entr\u00f2 a far parte della provincia ecclesiastica dell'arcidiocesi di Santiago del Cile.\nIl 1\u00ba luglio 1840 e 16 luglio 1901 cedette porzioni di territorio a vantaggio dell'erezione rispettivamente della diocesi di San Carlos de Ancud e della prefettura apostolica di Araucan\u00eda (oggi diocesi di Villarrica).\nNel 1908 e nel 1916 porzioni del proprio territorio, rispettivamente Temuco e Chill\u00e1n, furono affidate alla cura pastorale di \"Governatori ecclesiastici\", con carattere episcopale, dipendenti dal vescovo di Concepci\u00f3n.\nIl 18 ottobre 1925 furono erette tre nuove diocesi con territorio separato da quello della diocesi di Concepci\u00f3n, la diocesi di Chill\u00e1n (oggi diocesi di San Bartolom\u00e9 de Chill\u00e1n), la diocesi di Temuco e la diocesi di Linares. \nIl 20 maggio 1939 \u00e8 stata elevata al rango di arcidiocesi metropolitana con la bolla \"Quo provinciarum\" di papa Pio XII. Nello stesso anno un terremoto distrusse la cattedrale. La ricostruzione si inizi\u00f2 il 3 novembre dell'anno successivo e si concluder\u00e0 con la consacrazione l'11 luglio 1964.\nIl 20 giugno 1959 ha ceduto ancora una porzione di territorio a vantaggio dell'erezione della diocesi di Los \u00c1ngeles (oggi diocesi di Santa Mar\u00eda de Los \u00c1ngeles).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.422.770 persone contava 833.700 battezzati, corrispondenti al 58,6% del totale."}
{"id": "513588", "revid": "92723", "url": "https://it.wikipedia.org/wiki?curid=513588", "title": "Diocesi di Copiap\u00f3", "text": "La diocesi di Copiap\u00f3 (in latino: \"Dioecesis Copiapo\u00ebnsis\") \u00e8 una sede della Chiesa cattolica in Cile suffraganea dell'arcidiocesi di La Serena. Nel 2019 contava 225.810 battezzati su 299.200 abitanti. \u00c8 retta dal vescovo Ricardo Basilio Morales Galindo, O. de M.\nTerritorio.\nLa diocesi comprende l'intera la regione cilena di Atacama.\nSede vescovile \u00e8 la citt\u00e0 di Copiap\u00f3, dove si trova la cattedrale di Nostra Signora del Rosario.\nParrocchie.\nIl territorio si estende su 75.176\u00a0km\u00b2 ed \u00e8 suddiviso in 21 parrocchie, raggruppate in 3 vicariati:\nStoria.\nL'amministrazione apostolica di Copiap\u00f3 fu eretta il 9 novembre 1946, ricavandone il territorio dall'arcidiocesi di La Serena.\nIl 21 aprile 1955 l'amministrazione apostolica fu elevata a prelatura territoriale con la bolla \"Dum haud paucis\" di papa Pio XII.\nIl 31 ottobre 1957 la prelatura territoriale \u00e8 stata elevata a diocesi con la bolla \"Qui cotidie\" dello stesso papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 299.200 persone contava 225.810 battezzati, corrispondenti al 75,5% del totale."}
{"id": "513589", "revid": "1935652", "url": "https://it.wikipedia.org/wiki?curid=513589", "title": "Prelatura territoriale di Illapel", "text": "La prelatura territoriale di Illapel (in latino: \"Praelatura Territorialis Ilapensis\") \u00e8 una sede della Chiesa cattolica in Cile suffraganea dell'arcidiocesi di La Serena. Nel 2019 contava 65.600 battezzati su 82.400 abitanti. La sede \u00e8 vacante.\nTerritorio.\nLa prelatura territoriale comprende la provincia cilena di Choapa, nella regione di Coquimbo.\nSede prelatizia \u00e8 la citt\u00e0 di Illapel, dove si trova la cattedrale di San Raffaele Arcangelo.\nParrocchie.\nIl territorio si estende su 10.080\u00a0km\u00b2 ed \u00e8 suddiviso in 12 parrocchie:\nStoria.\nLa prelatura territoriale \u00e8 stata eretta il 30 aprile 1960 con la bolla \"Ad hominis similitudinem\" di papa Giovanni XXIII, ricavandone il territorio dall'arcidiocesi di La Serena e dalla diocesi di San Felipe.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 82.400 persone contava 65.600 battezzati, corrispondenti al 79,6% del totale."}
{"id": "513590", "revid": "44939", "url": "https://it.wikipedia.org/wiki?curid=513590", "title": "Cilindrasse", "text": ""}
{"id": "513591", "revid": "260676", "url": "https://it.wikipedia.org/wiki?curid=513591", "title": "Torre Guttuari", "text": "La Torre Guttuari \u00e8 una costruzione architettonica di Asti si trova in Piazza Statuto, all'inizio di via XX Settembre, nel Rione San Paolo.\nLa leggenda.\nNiccola Gabiani nella sua opera \"Asti nei principali suoi ricordi storici\" afferma che nel 1304 il partito guelfo capeggiato dalla famiglia Solaro, rientrato in Asti con i favori del popolo, sconfisse e cacci\u00f2 il consorzio ghibellino dei De Castello.&lt;br&gt;Per rappresaglia i guelfi demolirono le abitazioni, appartenenti alla famiglia Guttuari, che era a capo del partito ghibellino.&lt;br&gt;Sempre secondo il Gabiani la Societ\u00e0 del Popolo, con un atto politico, viet\u00f2 la ricostruzione della zona, determinando che sul sito non si sarebbe pi\u00f9 edificato. La piazza venutasi cos\u00ec a creare, sarebbe stata utilizzata per il mercato delle ortaglie, pollame e ferravecchia. Quest'area era l'attuale piazza Statuto.&lt;br&gt;Alla demolizione della zona scamp\u00f2 solamente la parte basale della torre che rimase mozzata fino al 1898, anno in cui il proprietario fece costruire il coronamento merlato.\nLa storia.\nIn realt\u00e0 l'attuale piazza Statuto costitu\u00ec fin dai primi secoli del medioevo uno dei pi\u00f9 importanti poli mercatali cittadini. In origine era denominata \"Piazza dei porci\" o \"del fieno\" o \"del vino\".Verso la seconda met\u00e0 del Quattrocento diventer\u00e0 la sede del mercato ortofrutticolo cambiando denominazione in \"Piazza delle Erbe\" o dell\"'Ortaglia\".&lt;br&gt;Secondo gli ultimi studi di Gianluigi Bera la torre non \u00e8 mai appartenuta ai Guttuari, bens\u00ec alle famiglie Bertramenghi e Scarampi. A conferma di ci\u00f2 alcune carte della Certosa di Valmanera contengono atti di propriet\u00e0 che attestano che gi\u00e0 intorno al 1260/1270,\" ante merchatum feni\", esisteva una torre in condominio delle due famiglie.&lt;br&gt;\u00c8 probabile che la zona dei Guttuari a cui si riferisce il Gabiani si collochi sempre in Piazza Statuto, ma pi\u00f9 a nord, al confine con Piazza San Secondo, questo perch\u00e9 al momento del loro insediamento risultano gi\u00e0 installate nella zona le famiglie Bertramenghi, Scarampi, Pallio, De Mercato, Lorenzi.&lt;br&gt;A conforto di ci\u00f2 vengono gli Statuti del Comune di Asti che nel capitolo 47 della seconda Collazione, parlano di \"\"... per miram turri Gutuariorum usque ad Canonicam Causarum...\" \", cio\u00e8 la torre dei Guttuari che \u00e8 in linea retta con il Palazzo dei tribunali( collocato appunto al confine tra piazza Statuto e piazza San Secondo).\nStruttura.\nLa costruzione risale al XIII secolo esattamente tra il 1225 e 1235. \u00c8 una torre del \"primo periodo\" a base quadrata, misura 5,80 metri di lato esterno e 4 metri di interno. Come gi\u00e0 detto in precedenza la parte superiore ed il \"coronamento\" ghibellino furono costruiti alla fine del XIX secolo."}
{"id": "513592", "revid": "77358", "url": "https://it.wikipedia.org/wiki?curid=513592", "title": "Ceka (Russia)", "text": ""}
{"id": "513595", "revid": "106456", "url": "https://it.wikipedia.org/wiki?curid=513595", "title": "Cappello a cilindro (film)", "text": "Cappello a cilindro (\"Top Hat\") \u00e8 un film musicale del 1935 diretto da Mark Sandrich, con Fred Astaire e Ginger Rogers. \u00c8 uno tra i migliori musical della storia del cinema, elegante e sofisticato, con le straordinarie musiche di Irving Berlin. La coppia Fred Astaire e Ginger Rogers si esprime al meglio, esibendosi con stile, grazia e talento.\nFu il film col maggiore incasso nell'anno 1935.\nNel 1990 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nUn famoso ballerino statunitense, Jerry Travers, mentre si trova in un albergo insieme al suo impresario, conosce per caso un'affascinante indossatrice, Dale Tramont, e se ne innamora. Le sue attenzioni, per\u00f2, non sono ricambiate dalla graziosa fanciulla. Dopo un insistente corteggiamento, Jerry riesce a farla innamorare di s\u00e9, ma per un errore la ragazza comincia a credere che lui sia il marito di una sua cara amica. Cos\u00ec, convinta che si tratti di un avventuriero, lo allontana sdegnata.\nJerry \u00e8 molto deluso. Un giorno, dopo essersi esibito con successo in un \"musical\", Jerry si fa convincere ad andare a Venezia, solo perch\u00e9 scopre che la moglie del suo impresario vuole presentargli una ragazza, che guarda caso \u00e8 proprio Dale. Comincia cos\u00ec un esilarante gioco di equivoci e scambi di persona, dato che il vero marito della sua amica \u00e8 l'impresario di Jerry. Ma alla fine tutto si chiarir\u00e0, e Jerry e Dale ritroveranno finalmente l'amore.\nCanzoni.\nGli altri motivi cantati sono:"}
{"id": "513597", "revid": "287204", "url": "https://it.wikipedia.org/wiki?curid=513597", "title": "Diocesi di Linares", "text": ""}
{"id": "513598", "revid": "1573940", "url": "https://it.wikipedia.org/wiki?curid=513598", "title": "Santuario di Suwa", "text": "Un \u00e8 un santuario shintoista (jinja). Ci sono molti santuari di questo tipo in Giappone.\nTra i pi\u00f9 famosi si annoverano i seguenti:"}
{"id": "513599", "revid": "484362", "url": "https://it.wikipedia.org/wiki?curid=513599", "title": "Cappello a cilindro", "text": ""}
{"id": "513601", "revid": "92723", "url": "https://it.wikipedia.org/wiki?curid=513601", "title": "Diocesi di Linares (Cile)", "text": "La diocesi di Linares (in latino: \"Dioecesis Linarensis\") \u00e8 una sede della Chiesa cattolica in Cile suffraganea dell'arcidiocesi di Santiago del Cile. Nel 2019 contava 292.000 battezzati su 360.000 abitanti. \u00c8 retta dal vescovo Tomislav Koljatic Maroevic.\nTerritorio.\nLa diocesi comprende le province cilene di Linares e Cauquenes, nonch\u00e9 i due comuni di Constituci\u00f3n ed Empedrado della provincia di Talca, nella regione del Maule.\nSede vescovile \u00e8 la citt\u00e0 di Linares, dove si trova la cattedrale di Sant'Ambrogio.\nIl territorio si estende su 15.110\u00a0km\u00b2 ed \u00e8 suddiviso in 33 parrocchie.\nCattedrale.\nLa bella cattedrale di Sant'Ambrogio \u00e8 basata sul modello della basilica di Sant'Ambrogio di Milano. L'attuale cattedrale, di stile neoromanico, \u00e8 stata costruita dopo la distruzione della vecchia cattedrale, a causa di un terremoto.\nL'abside della cattedrale \u00e8 notevole per l'eccezionale lavoro a mosaico realizzato dall'artista italiano Giulio Di Girolamo. Quest'opera d'arte \u00e8 tra le pi\u00f9 belle nella sua specie in ambito sudamericano.\nStoria.\nLa diocesi \u00e8 stata eretta il 18 ottobre 1925 con la bolla \"Notabiliter aucto\" di papa Pio XI, ricavandone il territorio dalla diocesi di Concepci\u00f3n (oggi arcidiocesi).\nIl 10 gennaio 1963 il territorio della diocesi si \u00e8 ampliato, in conseguenza della cessione di alcune parrocchie che appartenevano alle diocesi di Chill\u00e1n (oggi diocesi di San Bartolom\u00e9 de Chill\u00e1n) e di Talca.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 360.000 persone contava 292.000 battezzati, corrispondenti all'81,1% del totale."}
{"id": "513603", "revid": "122572661", "url": "https://it.wikipedia.org/wiki?curid=513603", "title": "Impulso specifico", "text": "Gli impulsi specifici sono dei parametri di merito dei propulsori aerospaziali (specialmente endoreattori) o dell'intero sistema propulsivo. \nImpulso specifico ponderale di un endoreattore.\nL'impulso specifico ponderale \u00e8 definito come il rapporto tra l'impulso totale e la forza peso della massa di propellente consumato, ossia:\nL'impulso totale pu\u00f2 essere ricavato come la spinta \"S\" (modulo del vettore spinta) per il tempo totale di combustione, da cui l'impulso specifico ponderale risulta essere la spinta sulla portata ponderale di propellente consumato (portata in peso):\ndove formula_3 rappresenta la portata ponderale di propellente consumato, mentre formula_4 la portata massica di propellente consumato.\nEsplicitando il valore della spinta si ha\nL'impulso specifico ponderale \u00e8 un parametro del propulsore e costituisce uno dei parametri quantitativi e qualitativi pi\u00f9 importanti in astronautica ed in propulsione aerospaziale. \nNel caso di ugello adattato, la parte statica dell'espressione della spinta S diventa nulla (formula_6), da cui\ndove formula_8 rappresenta la velocit\u00e0 di efflusso dei gas combusti relativa al veicolo di lancio.\nImpulso specifico volumetrico di un endoreattore.\nL'impulso specifico volumetrico \u00e8 espresso come l'impulso specifico ponderale per la densit\u00e0 media del propellente:\ned assume importanza fondamentale nei propulsori imbarcati.\nNel caso di ugello adattato l'impulso specifico volumetrico assume l'espressione\nImpulso specifico di sistema.\nUn ulteriore parametro \u00e8 l'impulso specifico del sistema propulsivo o impulso specifico di sistema, definito come\nossia l'impulso totale sulla massa dell'intero sistema propulsivo, comprendente le masse del propellente, degli impianti di contenimento e controllo, gestione e condizionamento, guida. \u00c8 quindi un parametro di merito dell'intero sistema propulsivo, importante nella gestione globale di una missione aerospaziale.\nEsprimendo poi l'impulso totale come l'impulso specifico ponderale per il peso di propellente consumato, si ha\nUnit\u00e0 di misura.\nL'unit\u00e0 di misura dell'impulso specifico ponderale per il SI \u00e8 il secondo. L'impulso specifico volumetrico si esprime in [s\u00a0kg\u00a0m\u22123]. L'impulso totale in [N\u00a0s].\n\u00c8 inoltre unanimemente condiviso il fatto che sarebbe stata una scelta pi\u00f9 opportuna definire l'impulso specifico ponderale come spinta per unit\u00e0 di portata massica anzich\u00e9 portata ponderale (mancherebbe il termine \"g0\"): in questo caso l'unit\u00e0 di misura sarebbe analoga alla velocit\u00e0, e nel caso di ugello adattato l'impulso specifico sarebbe proprio la velocit\u00e0 di espulsione dei gas combusti relativa al veicolo.\nValori tipici.\nL'impulso specifico rappresenta una caratteristica importante dei razzi. Dipende strettamente dal propellente utilizzato dal motore:"}
{"id": "513609", "revid": "1982", "url": "https://it.wikipedia.org/wiki?curid=513609", "title": "Arcidiocesi di Santiago de Chile", "text": ""}
{"id": "513610", "revid": "1123126", "url": "https://it.wikipedia.org/wiki?curid=513610", "title": "Diocesi di Morogoro", "text": "La diocesi di Morogoro (in latino: \"Dioecesis Morogoroensis\") \u00e8 una sede della Chiesa cattolica in Tanzania suffraganea dell'arcidiocesi di Dar-es-Salaam. Nel 2019 contava 735.570 battezzati su 1.738.225 abitanti. \u00c8 retta dal vescovo Lazarus Vitalis Msimbe, S.D.S.\nTerritorio.\nLa diocesi comprende parte delle regioni di Morogoro e di Pwani in Tanzania.\nSede vescovile \u00e8 la citt\u00e0 di Morogoro, dove si trova la cattedrale di San Patrizio.\nIl territorio \u00e8 suddiviso in 63 parrocchie.\nStoria.\nIl vicariato apostolico di Zanguebar centrale fu eretto l'11 maggio 1906, ricavandone il territorio dal vicariato apostolico di Zanzibar (oggi diocesi).\nIl 21 dicembre dello stesso anno cambi\u00f2 nome in favore di vicariato apostolico di Bagamoyo.\nIl 13 settembre 1910 e il 28 gennaio 1935 cedette porzioni del suo territorio a vantaggio dell'erezione rispettivamente del vicariato apostolico del Kilimanjaro (oggi diocesi di Moshi) e della prefettura apostolica di Dodoma (oggi diocesi).\nIl 25 marzo 1953 il vicariato apostolico \u00e8 stato elevato a diocesi con il nome attuale, in virt\u00f9 della bolla \"Quemadmodum ad Nos\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.738.225 persone contava 735.570 battezzati, corrispondenti al 42,3% del totale."}
{"id": "513612", "revid": "92723", "url": "https://it.wikipedia.org/wiki?curid=513612", "title": "Diocesi di Moshi", "text": "La diocesi di Moshi (in latino: \"Dioecesis Moshiensis\") \u00e8 una sede della Chiesa cattolica in Tanzania suffraganea dell'arcidiocesi di Arusha. Nel 2019 contava 689.170 battezzati su 1.051.840 abitanti. \u00c8 retta dal vescovo Ludovick Joseph Minde, O.S.S.\nTerritorio.\nLa diocesi comprende i distretti di Rombo, Hai, Moshi rurale e Moshi urbano nella parte settentrionale della regione del Kilimanjaro in Tanzania.\nSede vescovile \u00e8 la citt\u00e0 di Moshi, dove si trova la cattedrale di Cristo Re. A Kibosho opera un seminario maggiore filosofico, dedicato a Nostra Signora degli Angeli.\nIl territorio \u00e8 suddiviso in 68 parrocchie.\nStoria.\nIl vicariato apostolico del Kilimanjaro fu eretto il 13 settembre 1910 con il breve \"In hoc summo\" di papa Pio X, ricavandone il territorio dal vicariato apostolico di Bagamoyo (oggi diocesi di Morogoro).\nIl 28 gennaio 1935, il 14 aprile 1943 e il 18 aprile 1950 cedette porzioni del suo territorio a vantaggio dell'erezione rispettivamente delle prefetture apostoliche di Dodoma, di Mbulu e di Tanga (oggi tutt'e tre diocesi).\nIl 25 marzo 1953 il vicariato apostolico \u00e8 stato elevato a diocesi con il nome attuale, in virt\u00f9 della bolla \"Quemadmodum ad Nos\" di papa Pio XII. Originariamente era suffraganea dell'arcidiocesi di Dar-es-Salaam.\nNel 1963, il 1\u00ba marzo e il 10 dicembre, ha ceduto altre porzioni di territorio a vantaggio dell'erezione rispettivamente della diocesi di Arusha (oggi arcidiocesi) e della prefettura apostolica di Same (in seguito elevata a diocesi).\nIl 16 marzo 1999 \u00e8 entrata a far parte della provincia ecclesiastica dell'arcidiocesi di Arusha.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.051.840 persone contava 689.170 battezzati, corrispondenti al 65,5% del totale."}
{"id": "513613", "revid": "92723", "url": "https://it.wikipedia.org/wiki?curid=513613", "title": "Diocesi di Mpanda", "text": "La diocesi di Mpanda (in latino: \"Dioecesis Mpandensis\") \u00e8 una sede della Chiesa cattolica in Tanzania suffraganea dell'arcidiocesi di Tabora. Nel 2019 contava 355.200 battezzati su 656.200 abitanti. \u00c8 retta dal vescovo Eusebius Alfred Nzigilwa.\nTerritorio.\nLa diocesi comprende parte della regione del Rukwa in Tanzania.\nSede vescovile \u00e8 la citt\u00e0 di Mpanda, dove si trova la cattedrale dell'Immacolata Concezione.\nIl territorio \u00e8 suddiviso in 16 parrocchie.\nStoria.\nLa diocesi \u00e8 stata eretta il 23 ottobre 2000, ricavandone il territorio dalla diocesi di Sumbawanga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 656.200 persone contava 355.200 battezzati, corrispondenti al 54,1% del totale."}
{"id": "513614", "revid": "260676", "url": "https://it.wikipedia.org/wiki?curid=513614", "title": "Torre De Regibus", "text": "La Torre De Regibus \u00e8 una torre della citt\u00e0 di Asti. \u00c8 situata alla confluenza tra via Roero e corso Alfieri, a poche centinaia di metri da Piazza san Martino.\nIl nome e le origini.\nTutta l'area circostante la torre apparteneva alla famiglia Re o De Regibus. L'architettura della torre, di stile gotico, permette di ipotizzarne un'origine nel Duecento. \nNel Medioevo la torre era descritta come \"rotonda\" ed \u00e8 infatti l'unico esempio di torre di forma ottagonale esistente in citt\u00e0. \nIl Bera presuppone che la forma sia stata influenzata dalla vicina Torre Rossa, anch'essa poligonale.\nL'architettura.\nIn origine la torre si dipartiva in una canna liscia, per terminare con tre piani modulari, delimitati da marcapiani in pietra arenaria, ognuno con quattro finestre a bifora, molto simili alla Torre Troyana. In cima terminava con una merlatura ghibellina. \n\u00c8 oggi alta circa 27 m, a causa dell'abbassamento subito nel Settecento, con l'abbattimento di tre dei nove piani originari.\nLa torre apparteneva ad un complesso difensivo pi\u00f9 articolato per la presenza di altre due torri. Una torre detta di Uberto De Regibus (o Torre Quartero), oggi abbassata al piano dei tetti circostanti, e l'altra, scomparsa, pi\u00f9 piccola e descritta nel 1589 come \"torretta\". \nL'area per tale motivo ancora oggi \u00e8 definita \"l'angolo dei tre Re\".\nLa famiglia Re.\nLa famiglia Re era una famiglia nobile ghibellina, che svilupp\u00f2 principalmente il commercio ed il prestito a Metz, in Lorena e nel territorio piemontese. La famiglia fu sempre stanziata nel complesso dei \"tre Re\", di cui si possono ancora ammirare tre edifici medievali di epoca comunale. \nEustachio de Regibus fu funzionario comunale nel 1135, Giacomo, Rettore della Societ\u00e0 dei Militi nel 1281, e Uberto, sapiens nel 1291. In et\u00e0 moderna la famiglia \"italianizz\u00f2\" il cognome in Re."}
{"id": "513615", "revid": "1123126", "url": "https://it.wikipedia.org/wiki?curid=513615", "title": "Diocesi di Mtwara", "text": "La diocesi di Mtwara (in latino: \"Dioecesis Mtuarana\") \u00e8 una sede della Chiesa cattolica in Tanzania suffraganea dell'arcidiocesi di Songea. Nel 2019 contava 114.580 battezzati su 905.595 abitanti. \u00c8 retta dal vescovo Titus Joseph Mdoe.\nTerritorio.\nLa diocesi comprende la parte centro-orientale della regione di Mtwara in Tanzania.\nSede vescovile \u00e8 la citt\u00e0 di Mtwara, dove si trovano la cattedrale di Tutti i Santi e la chiesa abbaziale, gi\u00e0 cattedrale, di Nostra Signora Aiuto dei Cristiani.\nIl territorio \u00e8 suddiviso in 18 parrocchie.\nStoria.\nL'abbazia territoriale di Ndanda fu eretta il 22 dicembre 1931 con il breve \"In Tanganikensi Africae\" di papa Pio XI, ricavandone il territorio dalla diocesi di Lindi (l'odierna arcidiocesi di Songea).\nIl 5 agosto 1963 cedette una porzione del suo territorio a vantaggio dell'erezione della diocesi di Nanchingwea (l'odierna diocesi di Lindi).\nIl 18 dicembre 1972 per effetto della bolla \"Cum omnibus perspectum\" di papa Paolo VI l'abbazia territoriale \u00e8 stata elevata a diocesi e ha assunto il nome attuale. Originariamente era suffraganea dell'arcidiocesi di Dar-es-Salaam.\nIl 18 novembre 1987 \u00e8 entrata a far parte della provincia ecclesiastica dell'arcidiocesi di Songea.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 905.595 persone contava 114.580 battezzati, corrispondenti al 12,7% del totale."}
{"id": "513616", "revid": "92723", "url": "https://it.wikipedia.org/wiki?curid=513616", "title": "Diocesi di Musoma", "text": "La diocesi di Musoma (in latino: \"Dioecesis Musomensis\") \u00e8 una sede della Chiesa cattolica in Tanzania suffraganea dell'arcidiocesi di Mwanza. Nel 2019 contava 343.130 battezzati su 1.564.580 abitanti. \u00c8 retta dal vescovo Michael George Mabuga Msonganzila.\nTerritorio.\nLa diocesi comprende l'intera regione del Mara ad eccezione del distretto di Bunda, nel nord della Tanzania.\nSede vescovile \u00e8 la citt\u00e0 di Musoma, dove si trova la cattedrale di Santa Maria Madre di Dio.\nIl territorio \u00e8 suddiviso in 35 parrocchie.\nStoria.\nIl vicariato apostolico di Musoma e Mwanza fu eretto l'11 aprile 1946 con la bolla \"Quo in Tanganikensi\" di papa Pio XII, ricavandone il territorio dal vicariato apostolico di Mwanza (oggi arcidiocesi).\nIl 24 giugno 1950 si divise in forza della bolla \"Christiano Nomini\" di papa Pio XII, dando origine al vicariato apostolico di Maswa (oggi diocesi di Shinyanga) e alla prefettura apostolica di Musoma.\nQuest'ultima \u00e8 stata elevata a diocesi il 5 luglio 1957 con la bolla \"Quam pollicitationem\" dello stesso papa Pio XII. Originariamente era suffraganea dell'arcidiocesi di Tabora.\nIl 18 novembre 1987 \u00e8 entrata a far parte della provincia ecclesiastica dell'arcidiocesi di Mwanza.\nIl 27 novembre 2010 ha ceduto una porzione del suo territorio a vantaggio dell'erezione della diocesi di Bunda.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.564.580 persone contava 343.130 battezzati, corrispondenti al 21,9% del totale."}
{"id": "513618", "revid": "1935652", "url": "https://it.wikipedia.org/wiki?curid=513618", "title": "Arcidiocesi di Mwanza", "text": "Larcidiocesi di Mwanza (in latino: \"Archidioecesis Mvanza\u00ebnsis\") \u00e8 una sede metropolitana della Chiesa cattolica in Tanzania. Nel 2019 contava 478.367 battezzati su 3.050.823 abitanti. \u00c8 retta dall'arcivescovo Renatus Leonard Nkwande.\nTerritorio.\nL'arcidiocesi si trova nella parte settentrionale della Tanzania, affacciandosi sulla sponda meridionale del Lago Vittoria e si estende sui distretti centro-orientali della regione di Mwanza.\nSede arcivescovile \u00e8 la citt\u00e0 di Mwanza, capoluogo della regione, dove si trova la cattedrale dell'Epifania.\nIl territorio \u00e8 suddiviso in 41 parrocchie.\nStoria.\nIl vicariato apostolico di Victoria-Nyanza meridionale fu eretto il 13 luglio 1894 con il breve \"Ex hac beati\" di papa Leone XIII, ricavandone il territorio dal vicariato apostolico di Victoria-Nyanza (oggi arcidiocesi di Kampala).\nIl 12 dicembre 1912 cedette una porzione del suo territorio a vantaggio dell'erezione del vicariato apostolico di Kivu (oggi arcidiocesi di Gitega).\nIl 15 gennaio 1915 in forza del decreto \"Ad preces\" della Congregazione di Propaganda Fide cambi\u00f2 nome in favore di vicariato apostolico di Victoria-Nyanza.\nL'8 aprile 1929 cedette un'altra porzione di territorio a vantaggio dell'erezione del vicariato apostolico di Bukoba (oggi diocesi di Rulenge-Ngara).\nIl 10 aprile 1929 per effetto del breve \"Litteris Apostolicis Nostris\" di papa Pio XI cedette una porzione di territorio al vicariato apostolico di Tabora (oggi arcidiocesi) e contestualmente assunse il nome di vicariato apostolico di Mwanza.\nL'11 aprile 1946 cedette ancora una porzione di territorio a vantaggio dell'erezione del vicariato apostolico di Musoma e Maswa (oggi diocesi di Musoma).\nIl 25 marzo 1953 il vicariato apostolico fu elevato al rango di diocesi in forza della bolla \"Quemadmodum ad Nos\" di papa Pio XII. Originariamente era suffraganea dell'arcidiocesi di Tabora.\nL'8 novembre 1984 cedette un'altra porzione di territorio a vantaggio dell'erezione della diocesi di Geita.\nIl 18 novembre 1987 la diocesi \u00e8 stata elevata al rango di arcidiocesi metropolitana con la bolla \"Universae Ecclesiae\" di papa Giovanni Paolo II.\nIl 27 novembre 2010 ha ceduto un'ulteriore porzione di territorio a vantaggio dell'erezione della diocesi di Bunda.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.050.823 persone contava 478.367 battezzati, corrispondenti al 15,7% del totale."}
{"id": "513619", "revid": "110157", "url": "https://it.wikipedia.org/wiki?curid=513619", "title": "Diocesi di Shinyanga", "text": "La diocesi di Shinyanga (in latino: \"Dioecesis Shinyanga\u00ebnsis\") \u00e8 una sede della Chiesa cattolica in Tanzania suffraganea dell'arcidiocesi di Mwanza. Nel 2017 contava 834.760 battezzati su 2.733.850 abitanti. \u00c8 retta dal vescovo Liberatus Sangu.\nTerritorio.\nLa diocesi comprende i distretti di Kishapu, Shinyanga rurale e Shinyanga urbano nella parte centro-orientale della regione di Shinyanga e i distretti di Bariadi, Maswa, Meatu nella regione del Simiyu in Tanzania.\nSede vescovile \u00e8 la citt\u00e0 di Shinyanga, dove si trova la cattedrale di Maria Mater Misericordiae.\nIl territorio \u00e8 suddiviso in 31 parrocchie.\nStoria.\nIl vicariato apostolico di Maswa fu eretto il 24 giugno 1950 con la bolla \"Christiano Nomini\" di papa Pio XII, ricavandone il territorio dalla divisione del vicariato apostolico di Musoma-Maswa (l'altra parte dar\u00e0 origine alla diocesi di Musoma).\nIl 25 marzo 1953 il vicariato apostolico fu elevato a diocesi con la bolla \"Quemadmodum ad Nos\" dello stesso papa Pio XII. Originariamente era suffraganea dell'arcidiocesi di Tabora.\nIl 9 agosto 1956 ha assunto il nome attuale in forza del decreto \"Ad aptius catholicam\" della Sacra Congregazione de Propaganda Fide.\nIl 18 novembre 1987 \u00e8 entrata a far parte della provincia ecclesiastica dell'arcidiocesi di Mwanza.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.733.850 persone contava 834.760 battezzati, corrispondenti al 30,5% del totale."}
{"id": "513620", "revid": "110157", "url": "https://it.wikipedia.org/wiki?curid=513620", "title": "Diocesi di Singida", "text": "La diocesi di Singida (in latino: \"Dioecesis Singida\u00ebnsis\") \u00e8 una sede della Chiesa cattolica in Tanzania suffraganea dell'arcidiocesi di Dodoma. Nel 2017 contava 178.205 battezzati su 1.704.400 abitanti. \u00c8 retta dal vescovo Edward Mapunda.\nTerritorio.\nLa diocesi comprende l'intera regione di Singida e la parte meridionale della regione di Tabora in Tanzania.\nSede vescovile \u00e8 la citt\u00e0 di Singida, dove si trova la cattedrale dello Spirito Santo.\nIl territorio si estende su 49.345\u00a0km\u00b2 ed \u00e8 suddiviso in 24 parrocchie.\nStoria.\nLa diocesi \u00e8 stata eretta il 25 marzo 1972 con la bolla \"In primaeva Ecclesiae\" di papa Paolo VI, ricavandone il territorio dalle diocesi di Dodoma (oggi arcidiocesi), di Mbeya (oggi arcidiocesi) e di Mbulu e dall'arcidiocesi di Tabora.\nOriginariamente suffraganea dell'arcidiocesi di Tabora, il 6 novembre 2014 \u00e8 entrata a far parte della provincia ecclesiastica dell'arcidiocesi di Dodoma.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.704.400 persone contava 178.205 battezzati, corrispondenti al 10,5% del totale."}
{"id": "513621", "revid": "110157", "url": "https://it.wikipedia.org/wiki?curid=513621", "title": "Arcidiocesi di Songea", "text": "Larcidiocesi di Songea (in latino: \"Archidioecesis Songeana\") \u00e8 una sede metropolitana della Chiesa cattolica in Tanzania. Nel 2017 contava 313.723 battezzati su 579.300 abitanti. \u00c8 retta dall'arcivescovo Damian Denis Dallu.\nTerritorio.\nL'arcidiocesi comprende i distretti di Songea e Namtumbo nella regione del Ruvuma nel sud della Tanzania.\nSede arcivescovile \u00e8 la citt\u00e0 di Songea, dove si trova la cattedrale di San Mathias Mulumba Kalemba.\nIl territorio \u00e8 suddiviso in 32 parrocchie.\nStoria.\nLa prefettura apostolica di Lindi fu eretta il 12 novembre 1913 con il decreto \"Ut ad orientales\" di Propaganda Fide, ricavandone il territorio dal vicariato apostolico di Dar-es-Salaam (oggi arcidiocesi). Essa fu affidata alle cure dei benedettini della Congregazione di Sant'Ottilia.\nIl 15 novembre 1927 con il breve \"Non sine magna\" di papa Pio XI la prefettura apostolica fu elevata ad abbazia territoriale.\nIl 22 dicembre 1931 cedette una porzione del suo territorio a vantaggio dell'erezione dell'abbazia territoriale di Ndanda (oggi diocesi di Mtwara).\nIl 23 dicembre dello stesso anno in forza del breve \"Ex orientali parte\" dello stesso papa Pio XI assunse il nome di abbazia territoriale di Peramiho.\nIl 16 febbraio 1968 cedette un'altra porzione di territorio a vantaggio dell'erezione della diocesi di Njombe.\nIl 6 febbraio 1969, in forza della bolla \"Quod sancta\" di papa Paolo VI, l'abbazia territoriale fu elevata a diocesi, assunse il nome di diocesi di Songea e divenne suffraganea dell'arcidiocesi di Dar-es-Salaam.\nIl 22 dicembre 1986 cedette un'ulteriore porzione di territorio a vantaggio dell'erezione della diocesi di Mbinga.\nIl 18 novembre 1987 \u00e8 stata elevata al rango di arcidiocesi metropolitana con la bolla \"Christi Domini\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 579.300 persone contava 313.723 battezzati, corrispondenti al 54,2% del totale."}
{"id": "513622", "revid": "110157", "url": "https://it.wikipedia.org/wiki?curid=513622", "title": "Diocesi di Sumbawanga", "text": "La diocesi di Sumbawanga (in latino: \"Dioecesis Sumbavangensis\") \u00e8 una sede della Chiesa cattolica in Tanzania suffraganea dell'arcidiocesi di Mbeya. Nel 2017 contava 805.388 battezzati su 1.323.080 abitanti. \u00c8 retta dal vescovo Beatus Christian Urassa, O.S.S.\nTerritorio.\nLa diocesi comprende la parte meridionale della Regione del Rukwa in Tanzania.\nSede vescovile \u00e8 la citt\u00e0 di Sumbawanga, dove si trova la cattedrale dei Re Magi.\nIl territorio \u00e8 suddiviso in 21 parrocchie.\nStoria.\nIl vicariato apostolico di Karema fu eretto il 10 maggio 1946 con la bolla \"Quo maiora\" di papa Pio XII, ricavandone il territorio dal vicariato apostolico del Tanganica (oggi diocesi di Kigoma).\nIl 25 marzo 1953 il vicariato apostolico fu elevato a diocesi con la bolla \"Quemadmodum ad Nos\" dello stesso papa Pio XII. Originariamente la diocesi era suffraganea dell'arcidiocesi di Tabora.\nIl 24 ottobre 1969 ha assunto il nome attuale.\nIl 23 ottobre 2000 ha ceduto una porzione del suo territorio a vantaggio dell'erezione della diocesi di Mpanda.\nIl 21 dicembre 2018 \u00e8 entrata a far parte della provincia ecclesiastica dell'arcidiocesi di Mbeya.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.323.080 persone contava 805.388 battezzati, corrispondenti al 60,9% del totale."}
{"id": "513623", "revid": "767487", "url": "https://it.wikipedia.org/wiki?curid=513623", "title": "Santuario di Suwa (Sohonsha)", "text": "Il \u00e8 uno dei pi\u00f9 antichi santuari shintoisti del Giappone. \u00c8 menzionato nell'antico testo \"Kojiki\", risalente all'VIII secolo. \u00c8 composto da quattro santuari separati, divisi in due gruppi: con il termine \"Kamisha\" \u4e0a\u793e (santuario superiore) ci si riferisce ai due santuari che si trovano vicino alle colline, che sono il \"Maemiya\" \u524d\u5bae (vecchio santuario) e lo \"Honmiya\" \u672c\u5bae (santuario principale); con \"Shimosha\" \u4e0b\u793e (santuario inferiore), invece, ci si riferisce allo \"Harumiya\" \u6625\u5bae (santuario della primavera) e all'\"Akimiya\" \u79cb\u5bae (santuario dell'autunno).\nI complessi del santuario sono collocati a Suwa e Shimosuwa, nei pressi del lago Suwa nella prefettura di Nagano, in Giappone. Il santuario organizza il famoso festival \"Onbashira\", che si tiene ogni sei anni.\nStoria.\nCome molti degli antichi \"jinja\" giapponesi, Suwa Taisha non ha un \"honden\", il tempietto che ospita lo spirito del \"kami\" protettore del santuario. I maggiori oggetti di venerazione, detti \"shintai\", del Suwa Taisha sono la montagna sul quale \u00e8 stato costruito il \"Kamisha\" e l' del \"Shimosha\".\nFu nominato tempio shintoista principale (\"ichinomiya\"), dell'antica Provincia di Shinano.\n Dal 1871 al 1946, Suwa fu designato ufficialmente un , ovvero un santuario di rango imperiale, il pi\u00f9 alto secondo il sistema di classificazione dei santuari giapponesi caduto in disuso dopo l'occupazione americana del dopoguerra."}
{"id": "513626", "revid": "4506", "url": "https://it.wikipedia.org/wiki?curid=513626", "title": "D\u00e1l Riata", "text": ""}
{"id": "513627", "revid": "395393", "url": "https://it.wikipedia.org/wiki?curid=513627", "title": "Salone nautico di Genova", "text": "Il Salone nautico internazionale di Genova \u00e8 una delle principali fiere mondiali dedicate alla nautica da diporto.\nSi svolge nel capoluogo ligure con cadenza annuale nel mese di settembre, mentre in precedenza si svolgeva nel mese di ottobre, e ai suoi inizi a febbraio. \u00c8 una manifestazione riconosciuta dall'IFBSO, la Federazione Internazionale degli Organizzatori di Esposizioni di Barche.\nStoria.\nNata nel gennaio del 1962 come una piccola esposizione articolata su una superficie espositiva di 30.000 metri quadrati, attraverso le successive edizioni ha raggiunto oltre 200\u00a0mila metri quadri di spazi a terra, cui si aggiunge uno specchio acqueo di altri 100\u00a0mila\u00a0metri quadri. \nDal 1966 il Salone nautico di Genova \u00e8 organizzato in partenariato con Confindustria Nautica, l'associazione italiana delle industrie nautiche da diporto.\nPrevedeva fino al 2012 uno sviluppo sull'intera area fieristica (compreso il Padiglione S - Palasport). A partire dal 2013 (53\u00aa edizione) l'area espositiva comprende il padiglione B e le aree delle Marine, con una prevalenza di imbarcazioni in acqua."}
{"id": "513630", "revid": "307923", "url": "https://it.wikipedia.org/wiki?curid=513630", "title": "Salone nautico", "text": ""}
{"id": "513636", "revid": "92723", "url": "https://it.wikipedia.org/wiki?curid=513636", "title": "Vicariato apostolico di Izabal", "text": "Il vicariato apostolico di Izabal (in latino: \"Vicariatus Apostolicus Izabalensis\") \u00e8 una sede della Chiesa cattolica in Guatemala immediatamente soggetta alla Santa Sede. Nel 2020 contava 233.700 battezzati su 486.576 abitanti. La sede \u00e8 vacante.\nTerritorio.\nIl vicariato apostolico comprende il dipartimento di Izabal, in Guatemala.\nSede del vicariato \u00e8 la citt\u00e0 di Puerto Barrios, dove si trova la cattedrale dell'Immacolata Concezione.\nIl territorio \u00e8 suddiviso in 18 parrocchie.\nStoria.\nL'amministrazione apostolica di Izabal fu eretta il 30 aprile 1968 con il decreto \"Cum territorium\" della Congregazione per i Vescovi, ricavandone il territorio dalla diocesi di Zacapa.\nIl 12 marzo 1988 l'amministrazione apostolica \u00e8 stata elevata a vicariato apostolico con la bolla \"Qui arcano\" di papa Giovanni Paolo II.\nLo stesso giorno, con la lettera apostolica \"Manifesta iam diu\", papa Giovanni Paolo II ha proclamato la Beata Maria Vergine, venerata con il titolo dell'Immacolata Concezione, patrona principale del vicariato apostolico.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2020 su una popolazione di 486.576 persone contava 233.700 battezzati, corrispondenti al 48,0% del totale."}
{"id": "513637", "revid": "110157", "url": "https://it.wikipedia.org/wiki?curid=513637", "title": "Diocesi di Jalapa", "text": "La diocesi di Jalapa (in latino: \"Dioecesis Ialapensis in Guatimala\") \u00e8 una sede della Chiesa cattolica in Guatemala suffraganea dell'arcidiocesi di Santiago di Guatemala. Nel 2019 contava 422.044 battezzati su 496.522 abitanti. \u00c8 retta dal vescovo Jos\u00e9 Benedicto Moscoso Miranda.\nTerritorio.\nLa diocesi comprende i dipartimenti guatemaltechi di Jalapa e di El Progreso.\nSede vescovile \u00e8 la citt\u00e0 di Jalapa, dove si trova la cattedrale di Nostra Signora \"de la Expectaci\u00f3n\".\nIl territorio \u00e8 suddiviso in 21 parrocchie.\nStoria.\nLa diocesi \u00e8 stata eretta il 10 marzo 1951 con la bolla \"Omnium in catholico\" di papa Pio XII, ricavandone il territorio dall'arcidiocesi di Santiago di Guatemala.\nIl 25 gennaio 2016 ha ceduto una porzione di territorio a vantaggio dell'erezione della diocesi di San Francisco de As\u00eds de Jutiapa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 496.522 persone contava 422.044 battezzati, corrispondenti all'85,0% del totale."}
{"id": "513638", "revid": "322321", "url": "https://it.wikipedia.org/wiki?curid=513638", "title": "Diocesi di Solol\u00e1-Chimaltenango", "text": "La diocesi di Solol\u00e1-Chimaltenango (in latino: \"Dioecesis Sololensis-Chimaltenangensis\") \u00e8 una sede della Chiesa cattolica in Guatemala suffraganea dell'arcidiocesi di Los Altos, Quetzaltenango-Totonicap\u00e1n. Nel 2017 contava 713.047 battezzati su 1.243.243 abitanti. \u00c8 retta dal vescovo Domingo Buezo Leiva.\nLa santa patrona della diocesi \u00e8 la Vergine Addolorata (\"Nuestra Se\u00f1ora de los Dolores\").\nTerritorio.\nLa diocesi comprende 2 dipartimenti guatemaltechi: Solol\u00e1 e Chimaltenango.\nSede vescovile \u00e8 la citt\u00e0 di Solol\u00e1, dove si trova la cattedrale dell'Assunzione di Maria Vergine. A Chimaltenango sorge la concattedrale di Sant'Anna.\nIl territorio si estende su 3.024\u00a0km\u00b2 ed \u00e8 suddiviso in 39 parrocchie.\nStoria.\nLa diocesi di Solol\u00e1 fu eretta il 10 marzo 1951 con la bolla \"Omnium in catholico\" di papa Pio XII, ricavandone il territorio dalla diocesi di Los Altos (oggi arcidiocesi di Los Altos, Quetzaltenango-Totonicap\u00e1n) e dall'arcidiocesi di Santiago di Guatemala, di cui era originariamente suffraganea.\nIl 18 agosto 1960, con la lettera apostolica \"Christiani populi\", papa Giovanni XXIII ha proclamato la Beata Vergine Maria dei Sette Dolori (\"Beata Maria Virgo Septem Dolorum\") patrona principale della diocesi.\nIl 27 aprile 1967 cedette una porzione del suo territorio a vantaggio dell'erezione della diocesi di Santa Cruz del Quich\u00e9 (oggi diocesi di Quich\u00e9).\nIl 13 febbraio 1996 \u00e8 entrata a far parte della provincia ecclesiastica dell'arcidiocesi di Los Altos, Quetzaltenango-Totonicap\u00e1n.\nIl 31 dicembre dello stesso anno ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.243.243 persone contava 713.047 battezzati, corrispondenti al 57,4% del totale."}
{"id": "513639", "revid": "110157", "url": "https://it.wikipedia.org/wiki?curid=513639", "title": "Diocesi di Suchitep\u00e9quez-Retalhuleu", "text": "La diocesi di Suchitep\u00e9quez-Retalhuleu (in latino: \"Dioecesis Suchitepequensis-Retalhulensis\") \u00e8 una sede della Chiesa cattolica in Guatemala suffraganea dell'arcidiocesi di Los Altos, Quetzaltenango-Totonicap\u00e1n. Nel 2017 contava 599.000 battezzati su 834.000 abitanti. \u00c8 retta dal vescovo Pablo Vizcaino Prado.\nTerritorio.\nLa diocesi comprende i dipartimenti guatemaltechi di Suchitep\u00e9quez e di Retalhuleu.\nSede vescovile \u00e8 la citt\u00e0 di Mazatenango, dove si trova la cattedrale di San Bartolomeo.\nIl territorio \u00e8 suddiviso in 21 parrocchie.\nStoria.\nLa diocesi \u00e8 stata eretta il 31 dicembre 1996 con la bolla \"Ad aptius consulendum\" di papa Giovanni Paolo II, ricavandone il territorio dall'arcidiocesi di Los Altos, Quetzaltenango-Totonicap\u00e1n.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 834.000 persone contava 599.000 battezzati, corrispondenti al 71,8% del totale."}
{"id": "513640", "revid": "2182759", "url": "https://it.wikipedia.org/wiki?curid=513640", "title": "Santuario di Atsuta", "text": "Il \u00e8 un santuario shintoista (jinja) ad Atsuta-ku (Nagoya), dedicato principalmente al dio Atsuta-no-\u014dkami.\nStoria.\nConosciuto come il secondo pi\u00f9 importante santuario shintoista del Giappone (il pi\u00f9 importante \u00e8 il Grande Santuario di Ise), \u00e8 consacrato alla spada \"Kusanagi\" (\u8349\u8599\u795e\u5263, \"la spada sacra\"), uno dei tre Sacri Tesori del Giappone. Celebra circa settanta festival (matsuri) all'anno, possiede inoltre circa tesori nazionali accumulati nei suoi 2000 anni di storia."}
{"id": "513642", "revid": "219110", "url": "https://it.wikipedia.org/wiki?curid=513642", "title": "Apache Ant", "text": "Apache Ant \u00e8 un software per l'automazione del processo di build. \u00c8 simile a make, ma scritto in Java ed \u00e8 principalmente orientato allo sviluppo in Java. Ant \u00e8 un progetto Apache, open source, ed \u00e8 distribuito sotto licenza Apache.\nEsempio di file codice_1.\nEsso si basa su script in formato XML di cui segue un esempio:\n&lt;?xml version=\"1.0\"?&gt;\n&lt;project name=\"Hello\" default=\"compile\"&gt;\n &lt;target name=\"clean\" description=\"remove intermediate files\"&gt;\n &lt;delete dir=\"classes\"/&gt;\n &lt;/target&gt;\n &lt;target name=\"compile\" description=\"compile the Java source code to class files\"&gt;\n &lt;mkdir dir=\"classes\"/&gt;\n &lt;javac srcdir=\".\" destdir=\"classes\"/&gt;\n &lt;/target&gt;\n &lt;target name=\"jar\" depends=\"compile\" description=\"create a Jar file for the application\"&gt;\n &lt;jar destfile=\"hello.jar\"&gt;\n &lt;fileset dir=\"classes\" includes=\"**/*.class\"/&gt;\n &lt;manifest&gt;\n &lt;attribute name=\"Main-Class\" value=\"HelloProgram\"/&gt;\n &lt;/manifest&gt;\n &lt;/jar&gt;\n &lt;/target&gt;\n&lt;/project&gt;\nOgni build file definisce un \"project\" composto da \"target\" in cui sono elencati i \"task\", le istruzioni da eseguire. Nel progetto possono essere definite delle \"properties\", coppie nome e valore immodificabili nel resto del progetto. I \"target\" possono avere delle dipendenze da altri \"target\".\nPortabilit\u00e0.\nLa principale caratteristica di ant \u00e8 la portabilit\u00e0; per esempio comandi strettamente dipendenti dalla piattaforma comecodice_2nell'esempio precedente sono semplicemente eseguiti indipendentemente dalla piattaforma dal comandocodice_3\nUna discrepanza comune tra le varie piattaforme \u00e8 il modo in cui il \"path\" delle directory \u00e8 specificato. UNIX usa un \"forward slash\" (/) per delimitare i componenti di un path, a differenza di Microsoft Windows che usa un \"backslash\" (\\). La sintassi ant lascia libero l'autore del codice di usare una convenzione qualsiasi, back/forward slash per le directory, punto e virgola o due punti (; o:) per i separatori dei path (classpath). Ant converte tutto nella forma pi\u00f9 appropriata alla piattaforma corrente.\nUso.\nAnt viene eseguito da riga di comando e la sintassi del comando \u00e8 sempre a disposizione eseguendo il comando:codice_4\nTipicamente viene usato nel modo seguente:codice_5\nNote"}
{"id": "513645", "revid": "1115371", "url": "https://it.wikipedia.org/wiki?curid=513645", "title": "European Challenge Cup 2006-2007", "text": "La European Challenge Cup 2006-07 (; ) fu l'11\u00aa edizione della European Challenge Cup, competizione per club di rugby a 15 organizzata da European Rugby Cup come torneo cadetto della Heineken Cup.\n provenienti da 7 federazioni (, , , , Italia, e ).\nIl torneo fu vinto dal , alla sua seconda affermazione nella competizione (la prima, nel 1998-99, fu con il nome di ); i francesi interruppero sei anni di egemonia inglese nel torneo, battendo il nella finale londinese con il punteggio di 22-16.\nFormula.\nLa formula del torneo, fissata nel 2005 con il ritorno alla fase a gironi, prevedeva che le 20 squadre fossero divise in 5 gironi da quattro squadre ciascuno.\nIn ognuno di tali gironi ogni squadra dovette affrontare in gara di andata e ritorno tutti gli altri avversari.\nPassarono ai quarti di finale la prima classificata di ciascuno dei cinque gruppi pi\u00f9 le migliori seconde in ordine di punteggio.\nLe migliori otto accedettero ai quarti di finale, e le vincitrici si affrontarono per le semifinali.\nLa finale si tenne, come l'anno precedente, al Twickenham Stoop Stadium di Londra, in Inghilterra."}
{"id": "513647", "revid": "787565", "url": "https://it.wikipedia.org/wiki?curid=513647", "title": "Alfredo Pizzoni", "text": "Biografia.\nStudi ed esperienze militari e politiche.\nNacque a Cremona il 20 febbraio 1884, figlio del futuro generale Paolo e di Emma Fanelli. Nel 1908 si trasfer\u00ec a Pavia, dove complet\u00f2 gli studi liceali, e nel 1911 and\u00f2 a studiare ingegneria ed economia a Oxford . Venne chiamato a prestare servizio militare nel Regio Esercito nell'autunno del 1914, a prima guerra mondiale gi\u00e0 iniziata, assegnato al corpo dei bersaglieri. Dopo l'entrata in guerra del Regno d'Italia, avvenuta il 24 maggio 1915, nel luglio dello stesso anno raggiunse la zona di operazioni come sottotenente di complemento, in forza al VII Battaglione bersaglieri ciclisti come comandante di plotone. Si distinse particolarmente durante la battaglia degli Altipiani, dove il suo battaglione venne inviato insieme ad altre truppe per cercare di fermare l'avanzata delle truppe austro-ungariche. Il suo plotone entr\u00f2 in combattimento nella notte del 23 maggio in localit\u00e0 Monte Meatta, e due giorni dopo, accerchiato dalle truppe nemiche che gli intimavano la resa and\u00f2 all'attacco al grido \"I bersaglieri d'Italia non si arrendono mai!\", uccidendo un ufficiale nemico in un combattimento corpo a corpo a colpi di baionetta. Per questo fatto fu poi decorato con una Medaglia d'argento al valor militare. Fatto prigioniero di guerra, dopo un periodo nei campi di prigionia di Sigmundsherberg, in Austria, poco dopo tent\u00f2, senza successo, di fuggire. Trasferito a quello di Hajmasketabor, in Ungheria, nel corso del 1917 si fece passare per pazzo, e sua madre chiese, ed ottenne, che fosse inserito in un scambio di prigionieri avvenuto tramite la Croce Rossa. Sebbene la convenzione di Ginevra vietasse agli ex prigionieri di ritornare in prima linea, egli cerc\u00f2, senza successo, di rientrarvi. Prese parte al Corpo di spedizione internazionale in Palestina come ufficiale di collegamento, e poi all'impresa di Fiume al seguito di Gabriele D'Annunzio.\nSi laure\u00f2 in giurisprudenza a Pavia il 20 luglio 1920, e subito dopo venne assunto al Credito Italiano di Milano, dove inizi\u00f2 una brillante carriera bancaria. Spos\u00f2 nel 1922 la signorina Barbara Longa, detta Nin\u00ec, dalla quale avrebbe avuto cinque figli: Paolo, Franca, Emma, Maria Grazia e Pietro. Dopo l'avvento al potere del fascismo si avvicin\u00f2 dapprima al movimento \"Italia Libera\", sciolto nel 1925, e successivamente ai gruppi \"Giustizia e Libert\u00e0\". Trasferito a Trieste, nascose nella propria abitazione l'avvocato socialista ricercato Franco Clerici, aiutandolo successivamente a passare la frontiera. A partire dal 1930 sub\u00ec gravi discriminazioni sul lavoro, venendo licenziato per ragioni politiche, ma fu poi riassunto nella sede periferica di Biella stante la sua riconosciuta competenza che i vertici della banca non volevano perdere. A Biella rimase comunque un sorvegliato speciale, in quanto l'OVRA aveva sequestrato a Riccardo Bauer un appunto in cui si parlava di lui come di un aderente a \"Giustizia e Libert\u00e0\". Nel 1933, su pressione della moglie, e intercessione della madre presso il generale Emilio de Bono, prese la tessera del Partito Nazionale Fascista ritornando pertanto nella sede centrale del Credito Italiano a Milano. Nel 1936 venne promosso e trasferito dapprima a Venezia e poi a Genova.\nNel 1940, dopo l'entrata dell'Italia nella seconda guerra mondiale, pur essendo esonerato dalla chiamata alle armi per la sua posizione in banca, e la numerosa prole, decise di arruolarsi volontario nell'estate del 1941. Il 4 dicembre dello stesso anno ritorn\u00f2 in servizio con il grado di maggiore, assegnato al 12\u00ba Reggimento bersaglieri come comandante del XXXVI Battaglione. Il 22 gennaio 1942 si imbarc\u00f2 sulla motonave \"Victoria\" per raggiungere l'Africa settentrionale italiana. Durante la traversata del canale di Sicilia la nave fu attaccata ad alcuni aerosiluranti, e colpita da un siluro rimanendo ferma. Mentre si cercava di applicare un piano di evacuazione, il colonnello comandante del reggimento fugg\u00ec a bordo di un motoscafo d'emergenza, subito seguito dall\u2019equipaggio civile imbarcatosi sulle superstiti scialuppe di salvataggio. Mantenendo calmi i suoi uomini, fece loro indossare i giubbotti di salvataggio in attesa dell'arrivo dei soccorsi. Quando il cacciatorpediniere \"Ascari\" si avvicin\u00f2 per tentare il trasbordo degli uomini ancora presenti bordo della motonave, quest'ultima venne colpita da un secondo siluro. Quando la nave incominci\u00f2 ad affondare, egli comand\u00f2 ai suoi uomini \"bersaglieri in mare\", e fu l'ultimo a gettarsi fuoribordo. Per questo fatto fu decorato di una Medaglia di bronzo al valor militare, ma nella lunga permanenza in acqua, circa due ore prima di essere tratto in salvo dalle unit\u00e0 di scorta, riport\u00f2 danni fisici tali che dovette abbandonare la vita militare. Ricoverato in Libia fu operato di ernia, e quindi rimpatriato riprendendo il lavoro in banca a Milano nel mese di ottobre.\nLa guida del CLNAI.\nNella primavera del 1943, con il deteriorarsi inesorabile della situazione bellica italiana, riprese i contatti con gli antifascisti, iniziando a frequentare il liberale Giustino Arpinati e il socialista Roberto Verrati.\nDopo la caduta del fascismo, avvenuta il 25 luglio, inizi\u00f2 a frequentare le prima riunioni del neocostituito Comitato delle opposizioni.\nSubito dopo l'armistizio dell'8 settembre 1943, entr\u00f2 nel Comitato di Liberazione Nazionale di Milano, e pur non appartenendo ad alcun partito politico, fu successivamente scelto, su proposta di Girolamo Li Causi, per divenirne presidente. Nel febbraio 1944 il CLN assunse la denominazione di CLNAI. Le sue esperienze lo rendevano in effetti un uomo particolarmente adatto a quel ruolo, in quanto univa, al sicuro antifascismo e all'esperienza militare, una profonda conoscenza degli ambienti bancari e finanziari lombardi (essenziale per organizzare il finanziamento interno della guerra partigiana) e una dimestichezza con la lingua e la cultura inglese, che favoriva i rapporti con i rappresentanti delle forze alleate. Per due anni con il nome di battaglia di \"Pietro Longhi\", coordin\u00f2 uomini, denaro e strutture dei partigiani. Svolse due missioni in Svizzera (29 marzo-5 aprile 1944, e 23 ottobre) per coordinare con gli emissari Alleati l'invio di una rappresentanza del CNLAI nell'Italia del sud. Guidata da lui, una delegazione composta da Ferruccio Parri, Giancarlo Pajetta ed Edgardo Sogno, giunse nell\u2019Italia liberata il 14 novembre e fu subito impegnata in numerosi colloqui con esponenti dei servizi segreti, dei comandi militari e del governo italiano.\nIl 7 dicembre del 1944, nella Sala Reale del Grand Hotel di Roma, firm\u00f2 con il SACMED (Comando Alleato Supremo per il Mediterraneo), rappresentato dal generale Henry Maitland Wilson, un primo accordo nel quale gli Alleati riconoscevano al CLNAI il ruolo di guida del nella movimento partigiano. Il giorno successivo firmava a Caserta un ulteriore accordo con cui gli Alleati finanziavano la guerra partigiana con un prestito di 160 milioni di lire al mese (prestito che sar\u00e0 poi rimborsato dal Governo Italiano a partire dal gennaio del 1945). Tali accordi sancivano la piena collaborazione con gli alleati e la subordinazione militare del CLNAI alle forze alleate, garantivano la sopravvivenza della Resistenza italiana e le condizioni per una sua affermazione politica ancor pi\u00f9 che militare. Riusc\u00ec anche nell'intento di fare ritirare il famoso proclama del generale Harold Alexander che invitava i partigiani a sciogliere le loro formazioni durante l'inverno, per riprendere la lotta in primavera.\nIl ritorno alla vita privata.\nIl 25 aprile 1945, data della liberazione, stava effettuando la sua seconda missione al sud, dove incontr\u00f2 il ministro plenipotenziario inglese Harold Macmillan, che aveva il compito di rappresentare il suo Paese nel Mediterraneo durante la fase definitiva del conflitto. Prima del suo ritorno, il giorno 19, vi era stata una riunione dei rappresentanti del CLNAI che aveva sancito la sua rimozione dalla presidenza, a la sua sostituzione con un rappresentante di partito comunista o socialista. Particolarmente critico nei suoi confronti fu Sandro Pertini, che egli giudicava un \"fanatico senza equilibrio\". Il giorno 27 ci fu l'ultima riunione sotto la sua presidenza, e una volta illustrati i risultati della missione venne subito attaccato dal comunista Emilio Sereni, e quindi sostituito alla guida del CLNAI da Rodolfo Morandi, nominato in rappresentanza del PSIUP. Fino al giugno dello stesso anno ricopr\u00ec l'incarico di presidente della Commissione finanziaria del CLNAI. Nel corso del 1945 venne insignito della Bronze Star Medal, consegnatagli direttamente dal generale americano Mark Wayne Clark, divenendo successivamente membro della Consulta nazionale.\nTorn\u00f2 al suo lavoro in banca, divenendo presidente del Credito Italiano il 6 dicembre 1945. Dopo la fine del conflitto fu anche membro dei consigli di amministrazione di diverse societ\u00e0 tra le quali la Vizzola, la SIP e il Banco Italo-Belga, presidente della casa editrice Selezione dal Reader's Digest e del comitato provinciale milanese della Croce Rossa Italiana, per il quale fu insignito della Medaglia d'oro dei benemeriti del Comune di Milano.\nAnche se insignito nel 1948 della Medal of Freedom statunitense, il suo contributo alla Resistenza fu rapidamente dimenticato. Tra il 1945 e il 1948 scrisse le sue memorie, che lasci\u00f2 ai figli con la disposizione che non fossero pubblicate prima di venticinque anni dalla sua morte. L'opera conteneva giudizi durissimi sulla moralit\u00e0 della Resistenza, su Cesare Merzagora e su Sandro Pertini. Il 2 giugno 1953 fu insignito della Gran croce dell'Ordine al merito della Repubblica Italiana, ma colpito da un tumore alla gola si spense a Milano il 3 gennaio 1958. Secondo le sue ultime volont\u00e0 il suo corpo venne messo in una semplice cassa composta da quattro assi di legno grezzo, avvolto nella sua mantellina da bersagliere che risaliva alla grande guerra. La bara fu portata a spalla dai bersaglieri che si trovavano con lui al momento dell'affondamento del \"Victoria\".\nLe memorie di Pizzoni furono stampate da Einaudi con prefazione di Renzo De Felice nel 1993: le 3.000 copie, per\u00f2, non furono mai immesse sul mercato. Quando i giornali rivelarono che l'opera giaceva nei magazzini senza essere distribuita, l'Einaudi piuttosto che immetterla sul mercato, la cedette alla casa editrice il Mulino. Il libro usc\u00ec nel 1995 per i tipi dell'editore bolognese."}
{"id": "513648", "revid": "767487", "url": "https://it.wikipedia.org/wiki?curid=513648", "title": "Surplus del consumatore", "text": "Il surplus (o rendita) del consumatore \u00e8 la differenza positiva fra il prezzo che un individuo \u00e8 disposto a pagare per ricevere un determinato bene o servizio e il prezzo di mercato dello stesso bene. \nIl massimo che un consumatore \u00e8 disposto a pagare viene detto \"prezzo di riserva\".\nAd esempio: se un individuo \u00e8 disposto a pagare 100 euro per un determinato bene, ma ottiene infine lo stesso bene a 70 euro, avr\u00e0 un surplus (totalmente psicologico) di 30 euro.\nCon riferimento all'intero mercato, per estensione, si chiama surplus del consumatore la somma totale dei surplus individuali.\nIn generale, la domanda di un bene diminuisce all'aumentare del prezzo (fanno eccezione i beni ad elasticit\u00e0 nulla e i beni di Giffen). La curva di domanda ha quindi un andamento decrescente.\nLa curva di offerta (corrispondente, in microeconomia, al tratto crescente della curva del costo marginale), ha invece un andamento crescente, in quanto un aumento del prezzo induce un aumento dell'offerta.\nRappresentando le due curve con due rette, come nella figura a lato, domanda e offerta si incontrano nel punto \"E\". A sinistra di tale punto, il consumatore \u00e8 disposto a pagare il prezzo formula_1 per la prima quantit\u00e0 del bene, poi prezzi via via minori per quantit\u00e0 successive. Finch\u00e9 la curva di domanda si trova sopra quella di offerta, il consumatore \u00e8 disposto a pagare un prezzo superiore a quello offerto dall'impresa; l'impresa quindi aumenta la sua offerta, chiedendo un prezzo via via pi\u00f9 alto, fino ad offrire la quantit\u00e0 formula_2 al prezzo formula_3. A destra del punto di equilibrio, invece, l'impresa offre maggiori quantit\u00e0 del bene, ma, per poterlo fare, deve aumentare il prezzo ad un livello superiore a quello che il consumatore \u00e8 disposto a pagare (la curva di domanda si trova sotto quella di offerta); la domanda quindi diminuisce e l'impresa riduce la sua offerta fino alla quantit\u00e0 formula_2.\nDa ci\u00f2 segue che, quando si raggiunge l'equilibrio, il consumatore paga il prezzo di equilibrio formula_5 per tutta la quantit\u00e0 consumata del bene, anche per quelle \"dosi\" che sarebbe stato disposto a pagare ad un prezzo pi\u00f9 alto. Il suo surplus, \"SC\", \u00e8 quindi pari all'area del triangolo formula_6:\nNel caso pi\u00f9 generale, in cui le curve di domanda e offerta non sono rette, il surplus del consumatore \u00e8 pari alla differenza tra l'integrale definito della funzione di domanda inversa formula_8 sull'intervallo formula_9 e l'integrale della funzione costante formula_10 sullo stesso intervallo, pari all'area formula_11 del rettangolo formula_12:\nModo alternativo di misurare il surplus del consumatore \u00e8 quello di calcolare l'integrale definito della funzione di domanda tra formula_3 e formula_1:\nDa Dupuit a Marshall.\nIl concetto di surplus del consumatore rimonta a Jules Dupuit ed \u00e8 stato perfezionato da Alfred Marshall.\nPrendere la differenza tra il prezzo che il consumatore sarebbe disposto a pagare piuttosto che rinunciare al bene (prezzo massimo) e il prezzo pagato \u00e8 il surplus del consumatore solo se l'utilit\u00e0 marginale del reddito \u00e8 costante. Infatti, sia \"q\"=\"q\"(\"p\",\"y\") la funzione di domanda, dove \"p\" \u00e8 il prezzo (o il vettore dei prezzi) e \"y\" il reddito. Il surplus del consumatore quando il prezzo passa da \"p\"0 (per esempio, il prezzo massimo) a \"p\"1 (per esempio, il prezzo d'equilibrio) \u00e8:\nSia \"v\"(\"p\",\"y\") la funzione di utilit\u00e0 indiretta (l'utilit\u00e0 massima del consumatore quando i prezzi sono \"p\" e il reddito \"y\"). Possiamo scrivere cos\u00ec l'identit\u00e0 di Roy:\ndove formula_20 \u00e8 l'utilit\u00e0 marginale del reddito.\nIl surplus del consumatore diventa quindi:\nSe l'utilit\u00e0 marginale del reddito \u00e8 costante, come suggerito da Marshall, possiamo scrivere:\nIl termine a destra (tra parentesi) rappresenta la variazione dell'utilit\u00e0. L'utilit\u00e0 marginale del reddito trasforma questa grandezza, che non pu\u00f2 essere misurata, in un valore monetario (il termine a sinistra). Infatti la superficie sotto la curva di domanda \u00e8 il prodotto di un prezzo con una quantit\u00e0. Abbiamo dunque un metodo operazionale per calcolare la variazione dell'utilit\u00e0.\nTuttavia, l'ipotesi di un'utilit\u00e0 marginale del reddito costante \u00e8 un'ipotesi restrittiva e poco realista. Se il consumatore deve pagare un prezzo pi\u00f9 alto per le prime unit\u00e0 di un bene, avr\u00e0 un montante pi\u00f9 piccolo per pagare le altre unit\u00e0. L'utilit\u00e0 marginale non \u00e8 costante. Marshall suppone allora un'utilit\u00e0 marginale del reddito approssimativamente costante dicendo che la somma pagata per l'acquisto di un bene rappresenta una piccola parte del reddito.\nLa variazione compensata e la variazione equivalente.\nNel caso generale di un'utilit\u00e0 marginale variabile, si pu\u00f2 calcolare il \"vero\" surplus del consumatore nel modo seguente. Supponiamo che il prezzo del pane diminuisca da \"p\"0 a \"p\"1. La sua utilit\u00e0 aumenta, poich\u00e9 pu\u00f2 comperare il pane ad un prezzo inferiore. Il \"vero\" surplus del consumatore \u00e8 allora il reddito che bisogna sottrarre al consumatore affinch\u00e9 la sua utilit\u00e0 non cambi. Questa somma \u00e8 chiamata la variazione compensativa (o variazione compensata).\nPu\u00f2 essere definita utilizzando la funzione di spesa, che \u00e8 la spesa minima per ottenere un certo livello di utilit\u00e0 (\"u\"0):\nLa variazione compensativa \u00e8 allora:\nSi potrebbe anche considerare il livello di utilit\u00e0 dopo il ribasso del prezzo (\"u\"1). Supponiamo che il governo voglia impedire la diminuzione del prezzo del pane allo scopo di garantire il reddito degli agricoltori. La somma da dare al consumatore per compensare il ribasso che non c'\u00e8 stato \u00e8 chiamata variazione equivalente:\nSecondo il lemma di Shephard, derivando la funzione di spesa rispetto al prezzo si ottiene la funzione di \"domanda condizionale\" (o \"compensata\"), o domanda hicksiana, in onore di John Hicks: \nLa domanda usuale \u00e8 invece chiamata domanda walrasiana (o \"marshalliana\"), in onore di L\u00e9on Walras e Alfred Marshall.\nSe prendiamo la superficie sotto la domanda compensata si ottiene la variazione compensata:\nSiccome questa superficie \u00e8 sovente pi\u00f9 piccola di quella sotto la domanda marshalliana, il surplus del consumatore sopravvaluta la variazione dell'utilit\u00e0, anche se sovente la differenza non \u00e8 grande. Per il calcolo della variazione compensata si pu\u00f2 effettuare un'integrazione numerica della funzione di spesa. Inoltre, se abbiamo la funzione di domanda usuale \u00e8 facile ottenere la funzione di spesa."}
{"id": "513649", "revid": "1318658", "url": "https://it.wikipedia.org/wiki?curid=513649", "title": "Arrondissement di Saint-Girons", "text": "L\"arrondissement\" di Saint-Girons \u00e8 un \"arrondissement\" dipartimentale della Francia situato nel dipartimento dell'Ari\u00e8ge, nella regione Occitania.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 82 comuni raggruppati in 6 cantoni:"}
{"id": "513651", "revid": "92723", "url": "https://it.wikipedia.org/wiki?curid=513651", "title": "Diocesi di Coimbra", "text": "La diocesi di Coimbra (in latino: \"Dioecesis Colimbricensis\") \u00e8 una sede della Chiesa cattolica in Portogallo suffraganea dell'arcidiocesi di Braga. Nel 2019 contava 494.950 battezzati su 543.500 abitanti. \u00c8 retta dal vescovo Virgilio do Nascimento Antunes.\nTerritorio.\nLa diocesi comprende tutto il distretto di Coimbra (ad eccezione della frazione di S\u00e3o Gi\u00e3o di Oliveira do Hospital); il comune di Mealhada, nel distretto di Aveiro; Mort\u00e1gua, nel distretto di Viseu; Alvai\u00e1zere, Ansi\u00e3o, Castanheira de Pera, Figueir\u00f3 dos Vinhos, Pedr\u00f3g\u00e3o Grande e parte di Pombal nel distretto di Leiria; e Ferreira do Z\u00eazere, nel distretto di Santar\u00e9m.\nSede vescovile \u00e8 la citt\u00e0 di Coimbra, dove si trovano la cattedrale del Santissimo Nome di Ges\u00f9 e l'ex cattedrale dell'Assunzione di Maria Vergine.\nIl territorio si estende su 5.300\u00a0km\u00b2 ed \u00e8 suddiviso in 270 parrocchie, raggruppate in 24 arcipresbiterati, a loro volta raggruppati in 4 zone pastorali.\nStoria.\nLa diocesi di Conimbriga, corrispondente all'odierna Condeixa-a-Velha, fu eretta gi\u00e0 in epoca romana, bench\u00e9 non siano noti nomi di vescovi, suffraganea dell'arcidiocesi di Augusta Emerita, sede metropolitana della provincia romana della Lusitania. Quando la citt\u00e0 fu conquistata dagli Suebi nel 468, inizi\u00f2 un periodo di decadenza, che culmin\u00f2 con il trasferimento della sede vescovile nella vicina \"Aeminium\" (Em\u00ednio). I vescovi continuarono a mantenere il titolo di \"episcopi Conimbriensis\", e questo port\u00f2 a modificare il nome della citt\u00e0 di Aeminium in Conimbriga, che in epoca araba divenne Colimbria, da cui il moderno nome di Coimbra.\nI primi vescovi storicamente accertati di questa sede risalgono solo alla seconda met\u00e0 del VI secolo. Il primo \u00e8 Luc\u00eancio, che prese parte nel 561 e nel 572 ai concili provinciali di Braga, a cui Coimbra apparteneva come suffraganea durante il periodo svevo. Quando la regione fu conquistata e sottomessa dai Visigoti, la diocesi ritorn\u00f2 a far parte della provincia ecclesiastica dell'arcidiocesi di Augusta Emerita (verso il 650). In questo periodo si assiste ad una certa organizzazione della diocesi: \u00e8 attestato che nella prima met\u00e0 del VII secolo, la cattedrale \"sancte Marie colimbrie\" aveva un primicerio, un arcidiacono ed un arciprete. Ultimo vescovo conosciuto di questa prima fase della storia di Coimbra \u00e8 Emila, che partecip\u00f2 al 14\u00ba concilio di Toledo nel 693.\nIl territorio della diocesi fu conquistato dagli arabi nel 712, che lo mantennero con una piccola interruzione fino al 1064. In questo periodo, la diocesi continu\u00f2 a mantenere le sue strutture ecclesiastiche e sono noti i nomi di diversi vescovi, il primo dei quali \u00e8 Nausto menzionato a partire dall'867.\nCoimbra fu riconquistata agli Arabi nel 1064, e subito si oper\u00f2 per la riorganizzazione della diocesi. Una controversia tra i metropoliti di Braga e di Compostela fu risolta definitivamente nel 1199 da papa Innocenzo III, che assoggett\u00f2 la diocesi di Coimbra alla provincia ecclesiastica di Braga. Nel 1086 il vescovo Paterno istitu\u00ec il capitolo e fond\u00f2 la scuola della cattedrale per la formazione dei chierici. Con i vescovi Maurice Bourdin e Bernardo (\u2020 1147) fu introdotta la liturgia romana in sostituzione della liturgia mozarabica, abolita nel concilio di Burgos del 1080. Fra il 1140 e il 1180 fu ricostruita l'antica cattedrale di \"Aeminium\", che rest\u00f2 cattedrale della diocesi fino al 1772, anno in cui l'antica chiesa dei Gesuiti divenne la nuova cattedrale diocesana. Nel 1240 si celebr\u00f2 il primo sinodo diocesano conosciuto, indetto dal vescovo Tib\u00farcio.\nTra la fine del XIII secolo e il XIV secolo, la diocesi visse un momento di grande fervore religioso. Il vescovo Am\u00e9rico Ebrard (\u2020 1295) introdusse la festa del \"Corpus Domini\", mentre Raimundo Ebrard I (\u2020 1324) introdusse la solennit\u00e0 dell'Immacolata Concezione. Diversi furono i monasteri ed i conventi fondati o rifondati in questo periodo, tra cui quelli di Lorv\u00e3o e di Vacari\u00e7a, presso Coimbra, e quello cittadino di Santa Chiara. Nel 1308 fu fondata la famosa universit\u00e0 di Coimbra, per il trasferimento della sede universitaria da Lisbona.\nIl 25 settembre 1472 il re Alfonso V, per il prezioso contributo dato dal vescovo nella campagna militare in Nordafrica, concesse al vescovo Jo\u00e3o Galv\u00e3o e ai suoi successori il titolo di conte di Arganil, titolo che si mantenne fino a Ernesto Sena de Oliveira nel Novecento.\nIl 22 maggio 1545 cedette una porzione del suo territorio a vantaggio dell'erezione della diocesi di Leiria (oggi diocesi di Leiria-F\u00e1tima).\nVerso la met\u00e0 del XVII secolo la diocesi affront\u00f2 una travagliata situazione, perch\u00e9 la Santa Sede non riconosceva il re Giovanni IV e le sue nomine vescovili non furono confermate. La vacanza della sede si protrasse dal 1646 al 1670; un altro periodo di sede vacante si attu\u00f2 nel Settecento per complessivi 23 anni.\nDurante l'episcopato di Miguel da Anuncia\u00e7\u00e3o (1740-1779) fu fondato il seminario diocesano.\nIl 12 aprile 1774 cedette un'altra porzione del suo territorio a vantaggio dell'erezione della diocesi di Aveiro.\nCon la riorganizzazione territoriale del 30 settembre 1881 le diocesi di Leiria e di Aveiro furono soppresse e il loro territorio fu aggregato alla diocesi. Nella stessa occasione la diocesi di Coimbra cedette una porzione del suo territorio a vantaggio della diocesi di Guarda.\nIl 17 gennaio 1918 e il 24 agosto 1938 furono ristabilite rispettivamente le diocesi di Leiria e di Aveiro, ricavandone il territorio dalla diocesi di Coimbra.\nNel 1971, con il concorso delle diocesi di Leiria e di Beja, \u00e8 stato istituito a Coimbra l'Istituto Superiore di Studi Teologici, affiliato dal 1991 con la facolt\u00e0 di teologia dell'Universit\u00e0 cattolica portoghese.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 543.500 persone contava 494.950 battezzati, corrispondenti al 91,1% del totale."}
{"id": "513652", "revid": "92723", "url": "https://it.wikipedia.org/wiki?curid=513652", "title": "Diocesi di Set\u00fabal", "text": "La diocesi di Set\u00fabal (in latino: \"Dioecesis Setubalensis\") \u00e8 una sede della Chiesa cattolica in Portogallo suffraganea del patriarcato di Lisbona. Nel 2020 contava 544.820 battezzati su 782.000 abitanti.\nTerritorio.\nLa diocesi comprende 9 dei 13 comuni del distretto di Set\u00fabal: Set\u00fabal, Alcochete, Almada, Barreiro, Moita, Montijo, Palmela, Seixal, Sesimbra, nonch\u00e9 alcune frazioni dei comuni di Alc\u00e1cer do Sal e di Gr\u00e2ndola.\nSede vescovile \u00e8 la citt\u00e0 di Set\u00fabal, dove si trova la cattedrale di Santa Maria delle Grazie.\nIl territorio si estende su 1.500\u00a0km\u00b2 ed \u00e8 suddiviso in 57 parrocchie, raggruppate in 7 vicariati: Almada, Barreiro-Moita, Caparica, Montijo, Palmela-Sesimbra, Seixal e Set\u00fabal.\nStoria.\nLa diocesi \u00e8 stata eretta il 16 luglio 1975 con la bolla \"Studentes Nos\" di papa Paolo VI, ricavandone il territorio dal patriarcato di Lisbona e in misura minore dall'arcidiocesi di \u00c9vora e dalla diocesi di Beja.\nIl 18 marzo 1980, con la lettera apostolica \"Cum Beatam Mariam\", papa Giovanni Paolo II ha confermato la Beata Maria Vergine, venerata con il titolo di \"Santa Maria de Gra\u00e7a\", patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 782.000 persone contava 544.820 battezzati, corrispondenti al 69,7% del totale."}
{"id": "513655", "revid": "78368928", "url": "https://it.wikipedia.org/wiki?curid=513655", "title": "Torre Solaro", "text": "La torre detta Solari \u00e8 una torre di Asti, situata all'angolo fra via Carducci e via Giobert nel Rione Cattedrale.\nLe origini.\nIn origine certamente pi\u00f9 alta, \u00e8 stata erroneamente attribuita dallo storico Niccola Gabiani alla potente famiglia guelfa dei Solaro/Solari che in quella zona aveva alcune abitazioni.\nRisulta al momento impossibile risalire agli originari proprietari della torre in epoca medievale. Secondo Bera, nel XVI secolo la torre e gli edifici adiacenti appartenevano alla famiglia Ponte. A conferma di ci\u00f2 vi sono alcuni documenti che ne attestano la propriet\u00e0 nei \"Consegnamenti dei Beni\" del XVI secolo.\nArchitettura.\nLa costruzione risale alla seconda met\u00e0 del Duecento, in stile gotico. Alla base misura 8,10 metri di lato. Appartiene alla categoria delle \"torri giganti\" del secondo periodo.\nPresenta una canna quadrata liscia con ai piani superiori finestre monofore. La presenza anche di due bifore con archi ogivali molto insolite nell'architettura astigiana di quel periodo, sono probabilmente frutto del restauro \"ricostruttivo\" del 1932."}
{"id": "513658", "revid": "110157", "url": "https://it.wikipedia.org/wiki?curid=513658", "title": "Diocesi di Santar\u00e9m", "text": "La diocesi di Santar\u00e9m (in latino: \"Dioecesis Santaremensis in Lusitania\") \u00e8 una sede della Chiesa cattolica in Portogallo suffraganea del patriarcato di Lisbona. Nel 2017 contava 235.000 battezzati su 293.500 abitanti. \u00c8 retta dal vescovo Jos\u00e9 Augusto Traquina Maria.\nTerritorio.\nLa diocesi comprende tredici dei ventuno comuni del distretto di Santar\u00e9m: Santar\u00e9m, Alcanena (tranne alcune frazioni), Almeirim, Alpiar\u00e7a, Cartaxo, Chamusca, Entroncamento, Goleg\u00e3, Rio Maior, Salvaterra de Magos, Tomar, Torres Novas e Vila Nova da Barquinha.\nSede vescovile \u00e8 la citt\u00e0 di Santar\u00e9m, dove si trova la cattedrale dell'Immacolata Concezione.\nIl territorio si estende su 3.202\u00a0km\u00b2 ed \u00e8 suddiviso in 113 parrocchie, raggruppate in 7 vicariati: Tomar, Torres Novas, Entroncamento, Almeirim, Santar\u00e9m, Alcanena e Rio Maior.\nStoria.\nLa diocesi \u00e8 stata eretta il 16 luglio 1975 con la bolla \"Apostolicae Sedis consuetudinem\" di papa Paolo VI, ricavandone il territorio dal patriarcato di Lisbona. Fu eretta a cattedrale la chiesa dell'ex collegio dei gesuiti, che dal 1780 fungeva da cappella del seminario patriarcale, annesso alla chiesa.\nNella bolla di erezione il nome ecclesiastico della diocesi era quello di \"Dioecesis Scalabitana\", in riferimento all'antico nome della citt\u00e0, Escalabis. Tuttavia, gi\u00e0 a partire dalla nomina del primo vescovo la diocesi \u00e8 chiamata \"Dioecesis Santaremensis in Lusitania\".\nSantar\u00e9m \u00e8 nota per il miracolo eucaristico avvenuto nel 1247. L'ostia miracolosa \u00e8 oggi conservata nella chiesa di Santo Stefano, chiamata anche \"Santuario del Santissimo Miracolo\" (\"Sant\u00edssimo Milagre\").\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 293.500 persone contava 235.000 battezzati, corrispondenti all'80,1% del totale."}
{"id": "513667", "revid": "92723", "url": "https://it.wikipedia.org/wiki?curid=513667", "title": "Vicariato apostolico di Camiri", "text": "Il vicariato apostolico di Camiri (in latino: \"Vicariatus Apostolicus Cuevensis\") \u00e8 una sede della Chiesa cattolica in Bolivia immediatamente soggetta alla Santa Sede. Nel 2020 contava 148.885 battezzati su 183.917 abitanti. \u00c8 retto dal vescovo Jes\u00fas Galeote Tormo, O.F.M.\nTerritorio.\nIl vicariato apostolico comprende una vasta zona dell'antico territorio del Chaco.\nConfina a nord con l'arcidiocesi di Santa Cruz de la Sierra e con la diocesi di San Ignacio de Velasco, a est con il Paraguay, a sud con la diocesi di Tarija e a ovest con l'arcidiocesi di Sucre. \nSede del vicariato \u00e8 la citt\u00e0 di Camiri, dove si trova la cattedrale di San Francesco d'Assisi.\nIl territorio \u00e8 suddiviso in 24 parrocchie.\nStoria.\nL'antico territorio del Chaco \u00e8 abitato da Chiriguanos, Tapietes, Matacos e altre trib\u00f9 guaran\u00ed, che per lungo tempo resistettero all'evangelizzazione da parte dei gesuiti, dei francescani, dei domenicani e degli agostiniani.\nLa prima missione nel territorio del presente vicariato apostolico fu stabilita dai gesuiti sulle rive del Rio Grande alla fine del XVII secolo, ma ebbe breve durata.\nDal 1771 i francescani fondarono delle missioni tra i fiumi Rio Grande e Parapet\u00ed, ma con la guerra di indipedenza i francescani furono espulsi e le missioni affidate al clero secolare di Santa Cruz de la Sierra che solo sporadicamente visitava i nativi.\nA partire dal 1854 i francescani di Tarija e di Potos\u00ed poterono stabilire nuove missioni per i nativi e cappellanie per i bianchi.\nIl vicariato apostolico del Chaco fu eretto il 22 maggio 1919 con il decreto \"Optimo sane consilio\" della Congregazione Concistoriale, ricavandone il territorio dalla diocesi di Santa Cruz de la Sierra (oggi arcidiocesi). Da allora il vicariato apostolico \u00e8 stato affidato ai francescani italiani della provincia di Toscana.\nIl 12 febbraio 1925 e l'11 marzo 1948 cedette porzioni del suo territorio a vantaggio dell'erezione rispettivamente della prefettura apostolica del Pilcomayo (oggi vicariato apostolico) e del vicariato apostolico del Chaco Paraguayo.\nL'8 febbraio 1951, in forza del decreto \"Cum in comitiis\" della Congregazione di Propaganda Fide, assunse il nome di vicariato apostolico di Cuevo, citt\u00e0 sede del vicariato apostolico.\nNel 1976 la sede del vicariato \u00e8 stata trasferita a Camiri e il 29 marzo 2003 il vicariato ha assunto la denominazione attuale, per effetto del decreto \"Excellentissimus\" della Congregazione per l'evangelizzazione dei popoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2020 su una popolazione di 183.917 persone contava 148.885 battezzati, corrispondenti all'81,0% del totale."}
{"id": "513668", "revid": "322321", "url": "https://it.wikipedia.org/wiki?curid=513668", "title": "Arcidiocesi di Cochabamba", "text": "Larcidiocesi di Cochabamba (in latino: \"Archidioecesis Cochabambensis\") \u00e8 una sede metropolitana della Chiesa cattolica in Bolivia. Nel 2019 contava 1.582.274 battezzati su 1.929.602 abitanti. \u00c8 retta dall'arcivescovo Oscar Omar Aparicio C\u00e9spedes.\nTerritorio.\nL'arcidiocesi comprende le seguenti province del dipartimento di Cochabamba in Bolivia: Arani, Esteban Arce, Arque, Ayopaya, Capinota, Cercado, Chapare, Germ\u00e1n Jord\u00e1n, Punata, Quillacollo, Tapacar\u00ed, Bol\u00edvar e parte della provincia di Tiraque.\nSede arcivescovile \u00e8 la citt\u00e0 di Cochabamba, dove si trova la cattedrale di San Sebastiano. Nella stessa citt\u00e0 sorge il santuario di Cristo de la Concordia.\nIl territorio si estende su 32.306\u00a0km\u00b2 ed \u00e8 suddiviso in 74 parrocchie, raggruppate in 5 vicariati: Cochabamba, Ayopaya-Capinota, Sacaba-Chapare, Valle Alto e Valle Bajo.\nProvincia ecclesiastica.\nLa provincia ecclesiastica di Cochabamba, istituita nel 1975, comprende due suffraganee:\nStoria.\nLa diocesi di Cochabamba fu eretta il 25 giugno 1847 con la bolla \"Ubique pateat\" di papa Pio IX, ricavandone il territorio dall'arcidiocesi di La Plata o Charcas (oggi arcidiocesi di Sucre) e dalla diocesi di Santa Cruz de la Sierra (oggi arcidiocesi).\nL'11 dicembre 1961 cedette una porzione del suo territorio a vantaggio dell'erezione della prelatura territoriale di Aiquile.\nIl 30 luglio 1975 \u00e8 stata elevata al rango di arcidiocesi metropolitana mediante la bolla \"Quo gravius\" di papa Paolo VI.\nNel 1988 Cochabamba ricevette la visita di papa Giovanni Paolo II: a ricordo dell'avvenimento fu eretta la colossale statua del Cristo de la Concordia, una delle statue del Cristo pi\u00f9 alte del mondo, che domina la citt\u00e0 dalla cima del Cerro San Pedro.\nA partire dalla seconda met\u00e0 degli anni novanta, molti abitanti di Cochabamba sono emigrati a Bergamo, in cerca di occupazione. Questo flusso migratorio \u00e8 favorito dall'intensa collaborazione tra la diocesi di Bergamo e l'arcidiocesi di Cochabamba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.929.602 persone contava 1.582.274 battezzati, corrispondenti all'82,0% del totale."}
{"id": "513669", "revid": "92723", "url": "https://it.wikipedia.org/wiki?curid=513669", "title": "Prelatura territoriale di Corocoro", "text": "La prelatura territoriale di Corocoro (in latino: \"Praelatura Territorialis Corocorensis\") \u00e8 una sede della Chiesa cattolica in Bolivia suffraganea dell'arcidiocesi di La Paz. Nel 2019 contava 216.243 battezzati su 234.800 abitanti. \u00c8 retta dal vescovo Pascual Limachi Ortiz.\nTerritorio.\nLa prelatura territoriale comprende le seguenti province del dipartimento boliviano di La Paz: Aroma, Loayza, Pacajes, Inquisivi, Gualberto Villarroel e Jos\u00e9 Manuel Pando.\nSede prelatizia \u00e8 la citt\u00e0 di Corocoro, dove si trova la cattedrale di Nostra Signora dell'Assunzione.\nIl territorio \u00e8 suddiviso in 28 parrocchie.\nStoria.\nLa prelatura territoriale \u00e8 stata eretta il 25 dicembre 1949 con la bolla \"Quod christianae plebis\" di papa Pio XII, ricavandone il territorio dall'arcidiocesi di La Paz.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 234.800 persone contava 216.243 battezzati, corrispondenti al 92,1% del totale."}
{"id": "513670", "revid": "92723", "url": "https://it.wikipedia.org/wiki?curid=513670", "title": "Diocesi di Coroico", "text": "La diocesi di Coroico (in latino: \"Dioecesis Coroicensis\") \u00e8 una sede della Chiesa cattolica in Bolivia suffraganea dell'arcidiocesi di La Paz. Nel 2019 contava 180.900 battezzati su 227.900 abitanti. \u00c8 retta dal vescovo Juan Vargas Aruquipa.\nTerritorio.\nLa diocesi comprende cinque province del dipartimento boliviano di La Paz: Bautista Saavedra, Caranavi, Franz Tamayo, Larecaja e Nor Yungas.\nSede vescovile \u00e8 la citt\u00e0 di Coroico, dove si trova la cattedrale dei Santi Pietro e Paolo.\nIl territorio \u00e8 suddiviso in 10 parrocchie.\nStoria.\nLa prelatura territoriale di Coroico fu eretta il 7 novembre 1958 con la bolla \"Ex quo die\" di papa Giovanni XXIII, ricavandone il territorio dall'arcidiocesi di La Paz.\nIl 28 luglio 1983 la prelatura territoriale \u00e8 stata elevata a diocesi con la bolla \"Cum constet\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 227.900 persone contava 180.900 battezzati, corrispondenti al 79,4% del totale."}
{"id": "513671", "revid": "110157", "url": "https://it.wikipedia.org/wiki?curid=513671", "title": "Vicariato apostolico di \u00d1uflo de Ch\u00e1vez", "text": "Il vicariato apostolico di \u00d1uflo de Ch\u00e1vez (in latino: \"Vicariatus Apostolicus Niuflensis\") \u00e8 una sede della Chiesa cattolica in Bolivia immediatamente soggetta alla Santa Sede. Nel 2017 contava 141.516 battezzati su 182.941 abitanti. \u00c8 retto dal vescovo Bonifacio Antonio Reimann Panic, O.F.M.\nTerritorio.\nIl vicariato apostolico comprende due province del dipartimento boliviano di Santa Cruz: \u00d1uflo de Ch\u00e1vez e Guarayos.\nSede del vicariato \u00e8 la citt\u00e0 di \u00d1uflo de Ch\u00e1vez, dove si trova la cattedrale dell'Immacolata Concezione.\nIl territorio \u00e8 suddiviso in 17 parrocchie.\nStoria.\nIl vicariato apostolico \u00e8 stato eretto il 13 dicembre 1951 con la bolla \"Ne sacri Pastores\" di papa Pio XII, ricavandone il territorio dal vicariato apostolico di Chiquitos (oggi diocesi di San Ignacio de Velasco).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 182.941 persone contava 141.516 battezzati, corrispondenti al 77,4% del totale."}
{"id": "513672", "revid": "92723", "url": "https://it.wikipedia.org/wiki?curid=513672", "title": "Vicariato apostolico di Pando", "text": "Il vicariato apostolico di Pando (in latino: \"Vicariatus Apostolicus Pando\u00ebnsis\") \u00e8 una sede della Chiesa cattolica in Bolivia immediatamente soggetta alla Santa Sede. Nel 2020 contava 205.779 battezzati su 277.940 abitanti. \u00c8 retto dal vescovo Eugenio Coter.\nTerritorio.\nIl vicariato apostolico, situato in Bolivia, comprende i comuni (in spagnolo \"municipios\") di Guayaramer\u00edn e Riberalta (nella provincia Antonio Vaca D\u00edez del dipartimento di Beni) e tutti i comuni del dipartimento del Pando: Ingavi e Santa Rosa del Abun\u00e1 (nella provincia di Abun\u00e1); Nueva Esperanza, Villa Nueva e Santos Mercado (nella provincia di Federico Rom\u00e1n); Puerto Gonzalo Moreno, San Lorenzo e Sena (nella provincia di Madre de Dios); Filadelfia, Puerto Rico e San Pablo (nella provincia di Manuripi); Bella Flor, Bolpebra, Cobija e Porvenir (nella provincia di Nicol\u00e1s Su\u00e1rez).\nSede del vicariato \u00e8 la citt\u00e0 di Riberalta, nel dipartimento di Beni, dove si trova la cattedrale di Nostra Signora del Carmine.\nIl territorio \u00e8 suddiviso in 8 parrocchie.\nStoria.\nIl vicariato apostolico \u00e8 stato eretto il 29 aprile 1942 con la bolla \"Ex regionibus Missionalium\" di papa Pio XII, ricavandone il territorio dal vicariato apostolico di El Beni.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2020 su una popolazione di 277.940 persone contava 205.779 battezzati, corrispondenti al 74,8% del totale."}
{"id": "513673", "revid": "92723", "url": "https://it.wikipedia.org/wiki?curid=513673", "title": "Vicariato apostolico di Reyes", "text": "Il vicariato apostolico di Reyes (in latino: \"Vicariatus Apostolicus Reyesensis\") \u00e8 una sede della Chiesa cattolica in Bolivia immediatamente soggetta alla Santa Sede. Nel 2020 contava 153.564 battezzati su 203.802 abitanti. \u00c8 retto dal vescovo Waldo Rub\u00e9n Barrionuevo Ram\u00edrez, C.SS.R.\nTerritorio.\nIl vicariato apostolico, situato in Bolivia, comprende la provincia di General Jos\u00e9 Ballivi\u00e1n Segurola del dipartimento di Beni e le province di Abel Iturralde e di Sud Yungas nel dipartimento di La Paz.\nSede del vicariato \u00e8 citt\u00e0 di Reyes, dove si trova la cattedrale dei Santi Re Magi.\nIl territorio \u00e8 suddiviso in 16 parrocchie.\nStoria.\nIl vicariato apostolico \u00e8 stato eretto il 1\u00ba settembre 1942 con la bolla \"Quo Christianum Nomen\" di papa Pio XII, ricavandone il territorio dal vicariato apostolico di El Beni.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2020 su una popolazione di 203.802 persone contava 153.564 battezzati, corrispondenti al 75,3% del totale."}
{"id": "513674", "revid": "92723", "url": "https://it.wikipedia.org/wiki?curid=513674", "title": "Arcidiocesi di Sucre", "text": "Larcidiocesi di Sucre (in latino: \"Archidioecesis Sucrensis\") \u00e8 una sede metropolitana della Chiesa cattolica in Bolivia. Nel 2020 contava 588.871 battezzati su 695.940 abitanti. \u00c8 retta dall'arcivescovo Ricardo Ernesto Centellas Guzm\u00e1n.\nTerritorio.\nL'arcidiocesi comprende il dipartimento boliviano di Chuquisaca, ad eccezione di alcune localit\u00e0 delle province di Hernando Siles e di Luis Calvo, che appartengono al vicariato apostolico di Camiri.\nSede arcivescovile \u00e8 la citt\u00e0 di Sucre, dove si trovano la cattedrale di Nostra Signora di Guadalupe e la basilica minore di San Francesco.\nIl territorio si estende su 51.124\u00a0km\u00b2 ed \u00e8 suddiviso in 50 parrocchie, raggruppate in 5 vicarie episcopali: San Matteo, San Marco, San Luca, San Giovanni evangelista, Vergine di Guadalupe.\nStoria.\nLa diocesi di La Plata o Charcas (\"Platensis seu Carcassensis\") fu eretta il 27 giugno 1552 con la bolla \"Super specula militantis Ecclesiae\" di papa Giulio III, ricavandone il territorio dalla diocesi di Cusco (oggi arcidiocesi). Originariamente era suffraganea dell'arcidiocesi di Lima.\nIl 27 giugno 1561 cedette una porzione del suo territorio a vantaggio dell'erezione della diocesi di Santiago del Cile (oggi arcidiocesi).\nIl 4 e il 5 luglio 1605 cedette altre porzioni di territorio a vantaggio dell'erezione rispettivamente delle diocesi di La Paz e di Santa Cruz de la Sierra (oggi entrambe arcidiocesi).\nIl 20 luglio 1609 fu elevata al rango di arcidiocesi metropolitana con la bolla \"Onerosa pastoralis\" di papa Paolo V. In origine la provincia ecclesiastica era tanto vasta da comprendere, oltre a tutta la Bolivia, il Cile, l'Argentina e il Paraguay.\nIl seminario diocesano venne istituito nel 1595 all'epoca del vescovo Alonso Ram\u00edrez Vergara, ed assunse il nome di \"Seminario Conciliar de San Crist\u00f3bal\" nel 1681 ad opera del vescovo Crist\u00f3bal de Castilla y Zamora; uno dei maggiori riformatori del seminario fu l'arcivescovo Pedro Miguel Argando\u00f1a Pastene Salazar (1762-1775).\nIl 28 maggio 1806 cedette una porzione del suo territorio a vantaggio dell'erezione della diocesi di Salta (oggi arcidiocesi).\nIl 25 giugno 1847 ha ceduto una porzione di territorio per l'erezione della diocesi di diocesi di Cochabamba (oggi arcidiocesi). \nNel 1881 cedette un'altra porzione di territorio a vantaggio dell'erezione della missione sui iuris di Antofagasta (oggi arcidiocesi). \nL'11 novembre 1924 ha ceduto ulteriori porzioni di territorio a vantaggio dell'erezione delle diocesi di Oruro, di Potos\u00ed e di Tarija e contestualmente ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 695.940 persone contava 588.871 battezzati, corrispondenti all'84,6% del totale."}
{"id": "513675", "revid": "121117364", "url": "https://it.wikipedia.org/wiki?curid=513675", "title": "Santuario Heian", "text": "Il \u00e8 un santuario shintoista (jinja) situato nel quartiere Saky\u014d-ku di Ky\u014dto, in Giappone. Il Santuario \u00e8 classificato come \"Beppy\u014d Jinja\" () (il rango pi\u00f9 alto per i santuari) dalla Association of Shinto Shrines. \u00c8 elencato come un'importante propriet\u00e0 culturale del Giappone.\nStoria.\nNel 1895, in occasione del 1100\u00ba anniversario della costituzione di Heian-ky\u014d (il precedente nome di Kyoto), venne pianificata la costruzione di una riproduzione parziale del palazzo Heian di Heian-ky\u014d. La fiera di esposizione industriale (un'esposizione di sviluppo di culture giapponesi e straniere) si tenne a Ky\u014dto quell'anno e questa replica doveva essere il monumento principale. Tuttavia, mancando l'acquisto di un terreno sufficientemente grande per ospitare la costruzione, l'edificio fu costruito a Okazaki con scala 5/8 dell'originale. Il santuario venne costruito su progetto dell'architetto It\u014d Ch\u016bta.\nDopo l'esposizione, l'edificio \u00e8 stato mantenuto ed \u00e8 diventato un santuario dedicato alla memoria del 50\u00ba imperatore, l'imperatore Kanmu, che era sovrano quando Heian-ky\u014d divenne la capitale. Nel 1940, l'imperatore K\u014dmei, l'ultimo imperatore a risiedere a Kyoto, venne aggiunto alla lista dei destinatari del santuario.\nNel 1976, il Santuario fu incendiato e nove edifici, incluso l'honden, o santuario principale, vennero distrutti dalle fiamme. Tre anni dopo gli edifici bruciati furono ricostruiti con i soldi raccolti da donazioni pubbliche.\nArchitettura.\nL'architettura riprende quella del Ch\u014dd\u014din (il palazzo dell'imperatore nelle epoche precedenti) in scala 5/8 (in lunghezza). Il grande cancello d'ingresso rosso \u00e8 una riproduzione dell'Outenmon del Ch\u014dd\u014din. L'architettura del palazzo principale rispecchia lo stile e le caratteristiche del Palazzo imperiale di Ky\u014dto, lo stile dell'XI-XII secolo (tardo periodo Heian). Il torii del Santuario \u00e8 uno dei pi\u00f9 grandi in Giappone.\nIl giardino.\nIl giardino in stile giapponese occupa circa la met\u00e0 dell'area (circa 33060\u00a0m2). Il famoso giardiniere Ogawa Jihei VII, noto anche come Ueji, si \u00e8 dedicato alla cura del giardino per un periodo di 20 anni. L'acqua utilizzata negli stagni proviene dal Lake Biwa Canal. Specie altrimenti rare in Giappone come l\"'Acheilognathus cyanostigma\", la tartaruga palustre gialla e la tartaruga palustre del Giappone vivono intorno agli stagni. I visitatori possono nutrire i pesci e le tartarughe con il cibo venduto attorno agli stagni.\nFestivals.\nLe feste annuali celebrano la memoria dell'imperatore K\u014dmei (fine gennaio) e dell'imperatore Kanmu (inizio aprile).\nIl 22 ottobre il santuario ospita il \"Jidai Matsuri\", che \u00e8 uno dei festival pi\u00f9 importanti di Kyoto. La processione di questo festival parte dal vecchio palazzo imperiale e consiste nel trasporto tramite \"mikoshi\" (santuari portatili) degli imperatori Kanmu e K\u014dmei fino al santuario.\nIl santuario \u00e8 utilizzato anche per matrimoni tradizionali giapponesi e concerti. \u00c8 raro che un concerto moderno si svolga in un sito storico come il santuario, ma la fusione tra la moderna e la vecchia cultura di Kyoto \u00e8 diventata una tendenza.\nIntorno al santuario.\nAdiacente al santuario si trova l'Okazaki Park, dove i visitatori possono conoscere la cultura. Il santuario \u00e8 circondato dalla Kyoto Public Library, dal Kyoto Municipal Museum of Art, dal National Museum of Modern Art, Kyoto, dal Kyoto Kaikan e dallo Zoo di Kyoto."}
{"id": "513676", "revid": "2111283", "url": "https://it.wikipedia.org/wiki?curid=513676", "title": "Convenevole da Prato", "text": "Biografia.\nNotaio, maestro delle discipline del trivio (grammatica, retorica e dialettica), fu insegnante di Francesco Petrarca e del fratello Gherardo, istruendo i due ragazzi nei primi elementi della grammatica e della retorica latina poich\u00e9 il loro padre, il notaio ser Petracco di Parenzo, intendeva fare di loro due giuristi. Petrarca rimase sotto la guida di Convenevole fino al 1316, anno in cui, sempre per volere del padre, fu mandato col fratello a studiare legge a Montpellier.\nNon si hanno notizie certe sulla data di nascita del maestro, ma, secondo quanto ci dice Petrarca, nell'anno della morte doveva avere un'et\u00e0 avanzata. Bravo insegnante ma di carattere irrequieto e scombinato, poco abituato alla vita pratica, sempre secondo il Petrarca, l'opera letteraria di Convenevole spesso consisteva in componimenti iniziati e mai terminati. Pare comunque che un'opera compiuta attribuita al maestro esista: una raccolta di versi liturgici, circa 3700, intitolati \"Carmina Regia\", e dedicati al re Roberto d'Angi\u00f2. Nel libro dei Carmina Regia, l'autore non firma col proprio nome, ma si limita a scrivere \"Professor Pratensis\", il che ha creato anche un certo dibattito sull'effettiva paternit\u00e0 dell'opera. Quando il maestro mor\u00ec, agli inizi del 1338, i pratesi desideravano che il Petrarca componesse per lui un'epigrafe, ma egli rifiut\u00f2, poich\u00e9 non perdon\u00f2 mai al maestro l'avergli smarrito il libro di Cicerone dal titolo \"De Gloria\"."}
{"id": "513677", "revid": "1123126", "url": "https://it.wikipedia.org/wiki?curid=513677", "title": "Vicariato apostolico di Isiolo", "text": "Il vicariato apostolico di Isiolo (in latino: \"Vicariatus Apostolicus Isiolanus\") \u00e8 una sede della Chiesa cattolica in Kenya immediatamente soggetta alla Santa Sede. Nel 2017 contava 51.101 battezzati su 151.018 abitanti. \u00c8 retto dal vescovo Anthony Ireri Mukobo, I.M.C.\nTerritorio.\nIl vicariato apostolico comprende il distretto di Isiolo nella Provincia Orientale in Kenya.\nSede del vicariato \u00e8 la citt\u00e0 di Isiolo, dove si trova la cattedrale di Sant'Eusebio.\nIl territorio \u00e8 suddiviso in 16 parrocchie.\nStoria.\nIl vicariato apostolico \u00e8 stato eretto il 15 dicembre 1995 con la bolla \"Ad aptius\" di papa Giovanni Paolo II, ricavandone il territorio dalla diocesi di Meru.\nIl 14 luglio 2005 il vicario apostolico Luigi Locati fu ucciso a seguito di un omicidio premeditato compiuto da un commando di fondamentalisti musulmani.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl vicariato apostolico nel 2017 su una popolazione di 151.018 persone contava 51.101 battezzati, corrispondenti al 33,8% del totale."}
{"id": "513678", "revid": "267975", "url": "https://it.wikipedia.org/wiki?curid=513678", "title": "Diocesi di Muranga", "text": "La diocesi di Muranga () \u00e8 una sede della Chiesa cattolica in Kenya suffraganea dell'arcidiocesi di Nyeri. Nel 2019 contava 953.500 battezzati su 1.825.748 abitanti. \u00c8 retta dal vescovo James Wainaina Kungu.\nTerritorio.\nLa diocesi comprende le contee di Muranga, Kirinyaga e parte della contea di Thika, in Kenya.\nSede vescovile \u00e8 la citt\u00e0 di Muranga, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 47 parrocchie.\nStoria.\nLa diocesi \u00e8 stata eretta il 17 marzo 1983 con la bolla \"Quandoquidem aeternam\" di papa Giovanni Paolo II, ricavandone il territorio dalla diocesi di Nyeri (oggi arcidiocesi).\nOriginariamente suffraganea dell'arcidiocesi di Nairobi, il 21 maggio 1990 \u00e8 entrata a far parte della provincia ecclesiastica di Nyeri.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.825.748 persone contava 953.500 battezzati, corrispondenti al 52,2% del totale."}
{"id": "513681", "revid": "92723", "url": "https://it.wikipedia.org/wiki?curid=513681", "title": "Diocesi di Jacmel", "text": "La diocesi di Jacmel (in latino: \"Dioecesis Iacmeliensis\") \u00e8 una sede della Chiesa cattolica ad Haiti suffraganea dell'arcidiocesi di Port-au-Prince. Nel 2019 contava 377.000 battezzati su 575.293 abitanti. \u00c8 retta dal vescovo Glandas Marie Erick Toussaint.\nTerritorio.\nLa diocesi comprende il dipartimento del Sudest nella repubblica di Haiti.\nSede vescovile \u00e8 la citt\u00e0 di Jacmel, dove si trova la cattedrale dei Santi Filippo e Giacomo.\nIl territorio \u00e8 suddiviso in 31 parrocchie.\nStoria.\nLa diocesi \u00e8 stata eretta il 25 febbraio 1988 con la bolla \"Expeditioris evangelizationis\" di papa Giovanni Paolo II, ricavandone il territorio dall'arcidiocesi di Port-au-Prince.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 575.293 persone contava 377.000 battezzati, corrispondenti al 65,5% del totale."}
{"id": "513682", "revid": "92723", "url": "https://it.wikipedia.org/wiki?curid=513682", "title": "Diocesi di J\u00e9r\u00e9mie", "text": "La diocesi di J\u00e9r\u00e9mie (in latino: \"Dioecesis Ieremiopolitana\") \u00e8 una sede della Chiesa cattolica ad Haiti suffraganea dell'arcidiocesi di Port-au-Prince. Nel 2019 contava 444.800 battezzati su 650.000 abitanti. \u00c8 retta dal vescovo Gontran D\u00e9coste, S.I.\nTerritorio.\nLa diocesi comprende la citt\u00e0 di J\u00e9r\u00e9mie, dove si trova la cattedrale di San Luigi re di Francia.\nIl territorio \u00e8 suddiviso in 47 parrocchie.\nStoria.\nLa diocesi \u00e8 stata eretta il 20 aprile 1972 con la bolla \"Qui Beati Petri\" di papa Paolo VI, ricavandone il territorio dalla diocesi di Les Cayes.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 650.000 persone contava 444.800 battezzati, corrispondenti al 68,4% del totale."}
{"id": "513686", "revid": "606039", "url": "https://it.wikipedia.org/wiki?curid=513686", "title": "Ostrinia nubilalis", "text": "La piralide del mais (Ostrinia nubilalis ()), \u00e8 un lepidottero appartenente alla famiglia Crambidae. Considerato uno dei principali fitofagi del mais, in Italia \u00e8 diffusa soprattutto nelle regioni settentrionali e centrali, dove attacca il mais, il sorgo, canapa, luppolo, e varie altre colture ortive, come il peperone, la melanzana, fagiolo, fagiolino ed ornamentali da fiore.\nDescrizione.\nSi tratta di una farfalla notturna di medie dimensioni, con 25\u201330\u00a0mm di apertura alare; i maschi sono pi\u00f9 piccoli delle femmine e hanno le ali giallastre con variegature molto scure rispetto alle femmine. Le larve appaiono di dimensioni comprese tra i 20\u201325\u00a0mm di lunghezza, presentano una livrea di colore giallo/grigiastra e possiedono un capo e un protorace bruno scuri.\nBiologia.\nLe larve scavano gallerie nei fusti di mais e di altre piante, \u00e8 specie estremamente polifaga (oltre 250 specie di piante) cagionando gravi danni alle colture (granoturco, sorgo, peperone, fagiolini, canapa, mele, pere, ecc.) nonch\u00e9 molte piante spontanee. Le foglie vengono bucherellate quando le larve penetrano nelle foglie accartocciate (larve di prima generazione). L'azione delle larve di seconda generazione sul culmo e nel peduncolo delle spighe (pannocchie di granoturco) determina la loro caduta a terra e quindi perdita di prodotto durante la trebbiatura. Sul culmo, inoltre, \u00e8 facile individuare anche dei fori di entrata ed uscita delle larve. Le larve di 2\u00aa generazione, possono causare danni sulle spighe e sulle cariossidi, con la conseguente diminuzione della produzione e possibile sviluppo di muffe.\nLa Piralide sverna come larva matura (in diapausa) dentro i residui vegetativi o nei tutoli. I primi adulti (primo volo) compaiono in primavera (maggio giugno) e cominciano il loro ciclo che si completa con due generazioni annuali. Il secondo volo che origina la seconda generazione di larve si prolunga per tutta estate con picco di volo e ovideposizione dalle fine di luglio a tutto agosto. A volte si osserva un terzo volo in settembre che d\u00e0 luogo a una terza generazione parziale di larve.\nLe giovani piante di mais di alcuni ibridi resistenti accumulano una potente sostanza antibiotica, il DIMBOA che costituisce una difesa naturale contro un'ampia gamma di insetti fitofagi ed \u00e8 anche responsabile per la relativa resistenza del mais alla piralide del granturco che non ha raggiunto gli 80 cm circa di altezza.\nLa piralide del mais \u00e8 limitata da molti predatori (Orius ecc.) e parassitoidi (le larve sono colpite in particolare da Lydella thompsoni - Diptera, Tachinidae). Insetti oofagi sono Trichogrammatidae: Trichogramma brassicae che possono ridurre naturalmente molte ovature di piralide.\nIl mais infestato dalla Piralide, potrebbe diventare contaminato da una micotossina, la fumonisina, particolarmente pericolosa in caso di uso umano e zootecnico. \nLotta.\nLa lotta contro l\u2019\"Ostrinia nubilalis\" era obbligatoria, secondo il D.M. del 06/12/1950, poi abrogato dal D.M. 17 aprile 1998, e imponeva l'interramento, la distruzione o la sfibratura degli stocchi e dei tutoli prima del 15 aprile allo scopo di eliminare le larve in fase di svernamento.\nGli interventi possono essere: chimici, biologici ed agronomici.\nNegli interventi agronomici, innanzitutto, prevedono la scelta di variet\u00e0 resistenti anche OGM, come gli ibridi di mais nel cui genoma \u00e8 presente un gene di \"Bacillus thuringiensis\" che permette alla pianta di produrre una particolare tossina; tale tossina \u00e8 attiva solamente nell'apparato gastrointestinale di alcuni insetti, tra i quali l'ordine dei Lepidotteri, uccidendo i bruchi di Ostrinia che, nutrendosi dei tessuti della pianta transgenica, ingeriscono anche la tossina. Queste sementi di mais detto Bt-mais o Bt-corn sono impiegate per coltivazioni al di fuori del territorio nazionale. Risulta per\u00f2 che tali colture di Bt-mais non abbiano fatto registrare incrementi produttivi.\nNella lotta chimica si interviene solo in caso di superamento della soglia, che dipende dalla pianta attaccata (es. mais dolce, mais da seme, o peperone) mediante prodotti ammessi dai disciplinari di lotta integrata, mentre se si tratta di mais da granella o da silo non occorre intervenire con insetticidi che potrebbero creare problemi di insorgenza di ragnetto rosso. Oppure si pu\u00f2 anche eseguire il monitoraggio, cio\u00e8 l'uso di trappole a feromoni specifici a cono di rete con feromone e attrattivo alimentare PAA\nLa lotta biologica prevede principalmente l'uso di preparati a base di \"Bacillus thuringiensis\", ssp. \"kurstaki\"; oppure l'introduzione dell'Imenottero parassitoide oofago \"Trichogramma brassicae\" (BURGIO, MAINI, 1995)\nAttualmente i lanci 'inondativi' di questo parassitoide oofago possono essere condotti anche da mezzi aerei (deltaplano) e pi\u00f9 recentemente con droni."}
{"id": "513687", "revid": "169529", "url": "https://it.wikipedia.org/wiki?curid=513687", "title": "Contenuto ordinatorio", "text": "Per contenuto ordinatorio, contrapposto a contenuto decisorio, s'intende, nei procedimenti giudiziari ma anche in quelli amministrativi e in quello di formazione delle leggi, la natura di un atto come funzionale allo svolgimento del procedimento medesimo e non alla sua conclusione.\nL'ordinanza.\nAtto avente tipicamente contenuto ordinatorio \u00e8, nei procedimenti giudiziari (civili, penali, amministrativi e costituzionali), l'ordinanza.\nCon l'ordinanza si stabilisce, ad esempio, la sospensione di un processo per motivi quali: l'invio degli atti alla Corte costituzionale per la decisione di una questione di legittimit\u00e0 costituzionale; la riunione o lo scorporo di pi\u00f9 procedimenti; l'assenza, per legittimo impedimento, di una delle parti etc.\nPossono le ordinanze avere contenuto decisorio?\nDelle ordinanze possono, in determinati casi, avere contenuto decisorio.\n\u00c8 il caso, tipico, delle ordinanze con le quali la Corte costituzionale dichiara inammissibile una questione di legittimit\u00e0 costituzionale.\nIn tali casi, pu\u00f2 parlarsi, in gergo, di \"ordinanza con forza di sentenza\".\nNei procedimenti legislativi ed amministrativi.\nNei procedimenti legislativi, hanno contenuto ordinatorio, ad esempio, gli atti con i quali si fissa l'ordine di priorit\u00e0 per l'esame dei disegni e delle proposte di legge.\nIn quelli amministrativi, un esempio pu\u00f2 essere costituito dall'atto con il quale si fissa la data di \"apertura delle buste\" in una gara d'appalto."}
{"id": "513689", "revid": "110157", "url": "https://it.wikipedia.org/wiki?curid=513689", "title": "The Living End (H\u00fcsker D\u00fc)", "text": "The Living End, pubblicato nel 1994, \u00e8 un album live degli H\u00fcsker D\u00fc che testimonia l'attivit\u00e0 dal vivo della band durante il loro ultimo anno di attivit\u00e0 (il 1987).\nSono presenti le canzoni pi\u00f9 famose della band, pi\u00f9 una pregevole cover dei Ramones: \"Sheena Is a Punk Rocker\"."}
{"id": "513690", "revid": "102378443", "url": "https://it.wikipedia.org/wiki?curid=513690", "title": "Teorema della bisettrice", "text": "Il teorema della bisettrice dell'angolo interno di un triangolo \u00e8 un teorema della geometria elementare che \u00e8 una particolare conseguenza del teorema di Talete. \nEnunciato.\n\"In un triangolo due lati stanno fra loro come le parti in cui resta diviso il terzo lato dalla bisettrice dell'angolo interno ad esso opposto.\"\nIn altri termini: dato il triangolo ABC sia AL la bisettrice dell'angolo interno in A; sussiste allora la proporzione\nformula_1\nDimostrazione.\nSi conduca dal vertice C la parallela alla retta AL fino a incontrare il prolungamento del lato BA dalla parte di A nel punto D. Il triangolo ACD \u00e8 isoscele perch\u00e9 i suoi angoli in C e in D sono congruenti. Infatti:\nformula_2 perch\u00e9 alterni interni rispetto alle rette parallele AL e DC tagliate dalla trasversale AC;\nformula_3 perch\u00e9 corrispondenti rispetto alle rette parallele AL e DC tagliate dalla trasversale AD;\nformula_4 perch\u00e9 parti uguali dello stesso angolo.\nPer la propriet\u00e0 transitiva dell'uguaglianza \u00e8 allora\nformula_5. Si ha pertanto che i segmenti AC e AD sono congruenti.\nPer il teorema di Talete sussiste la proporzione\nformula_6\ne poich\u00e9 AC e AD sono congruenti anche\nformula_7"}
{"id": "513692", "revid": "287204", "url": "https://it.wikipedia.org/wiki?curid=513692", "title": "Gallia Narbonense", "text": "La Gallia Narbonense era una provincia romana geograficamente corrispondente, all'incirca, alle odierne regioni amministrative francesi di Linguadoca-Rossiglione e Provenza-Alpi-Costa Azzurra, situate nella Francia meridionale. Precedentemente conosciuta come Gallia Transalpina (o Gallia meridionale), prima delle campagne di Cesare era chiamata anche \"Provincia Nostra\" o semplicemente \"Provincia\". L'eco di questo termine ancora permane nel nome dell'attuale regione francese (\"Provence\" o Provenza).\nStatuto.\nLa regione divenne provincia romana nel 121 a.C., col nome originario di \"Gallia Transalpina\" (ossia \"Gallia al di l\u00e0 delle Alpi\", nota anche come \"Gallia ulterior\" e \"Gallia comata\", in contrapposizione alla Gallia cisalpina ossia \"Gallia al di qua delle Alpi\", nota anche come \"Gallia citerior\" e \"Gallia togata\"). Dopo la fondazione della citt\u00e0 di \"Narbo Martius\", o \"Narbona\", (l'attuale Narbona), nel 118 a.C., la provincia fu rinominata \"Gallia Narbonensis\", o \"Gallia bracata\", con la nuova colonia costiera come capitale.\nIn et\u00e0 imperiale, la provincia fu affidata a un proconsole dell'ordine senatorio.\nCon la riforma dioclezianea, la Gallia narbonese perse la sua parte pi\u00f9 settentrionale, che assunse il nome di \"Gallia Viennensis\". Poco dopo la provincia venne ulteriormente divisa, in Narbonensis prima (ad occidente del Rodano), e Narbonensis secunda (oriente del Rodano). Insieme all'Aquitania prima, all'Aquitania secunda, alla Novempopulana (da \"Novempopuli\" il resto del sud-ovest della Gallia) e alle Alpi Marittime and\u00f2 a formare la Diocesi denominata \"Septem Provinciae\".\nStoria.\nLa Narbonense e la Repubblica romana.\nLa prima apparizione delle insegne romane in Gallia si avr\u00e0 intorno al 150 a.C., quando l'esercito di Roma sar\u00e0 impegnato nel sud della Gallia ad ingaggiare la prima delle campagne contro le trib\u00f9 celto-liguri dei Salluvii, spina nel fianco di Massalia, l'odierna Marsiglia, colonia focea legata a Roma da amichevoli rapporti risalenti almeno all'inizio del IV secolo a.C., e meritevole della gratitudine di Roma per l'aiuto prestato nella seconda guerra punica.\nI Salluvi, che gravitavano sulla loro capitale Entremont (presso l'attuale Aix-en-Provence), furono rapidamente sconfitti e le legioni romane poterono fare immediato ritorno in patria. Una generazione dopo, Roma \u00e8 costretta a intervenire di nuovo: i Salluvi sono definitivamente sconfitti intorno al 125-124 a.C. dal console Marco Fulvio Flacco. L'oppidum di Entremont cade in mano romana mentre i superstiti beneficiano dell'ospitalit\u00e0 dei vicini e temibili Allobrogi. \u00c8 solo l'inizio di un processo che, in alcuni decenni, porter\u00e0 alla decadenza politica e al completo assoggettamento della Gallia transalpina al potere di Roma.\nL'ingerenza armata nei territori d'oltralpe, potrebbe aver fornito a Roma le prime occasioni per stringere inedite alleanze con popolazioni celtiche: fu probabilmente negli stessi anni dell'intervento contro i celto-liguri che Roma pot\u00e9 intessere i primi benevoli contatti con gli Edui, dislocati in Gallia centrale, in un territorio controllato dalla capitale Bibracte (nei pressi dell'odierna Autun). Queste relazioni sedimentarono, in breve tempo in una vera e propria alleanza, fino al conferimento agli Edui di uno \"status\" privilegiato, quello di \u00ab\"amici et socii populi Romani\"\u00bb (\u00abamici ed alleati del popolo romano\u00bb): quest'alleanza doveva rivelarsi decisiva per le successive mire di Roma nella regione, dagli anni che immediatamente seguirono, fino alle campagne militari di Cesare: poco dopo, probabilmente con la fondazione della provincia narbonense, si fecero ancor pi\u00f9 stretti i vincoli di amicizia con gli Edui, ora promossi al grado di \u00ab\"fratres populi Romani\"\u00bb.\nDalla conquista romana della Narbonense all'invasione di Cimbri e Teutoni.\nNegli anni immediatamente successivi alla sottomissione dei Salluvii e alla conquista di Entremont, si acuirono le tensioni con i popoli stanziati a est e a ovest del corso del Rodano, Allobrogi e Arverni. Roma, forte anche della sua alleanza con gli Edui, si sent\u00ec pronta a lanciare una campagna di espansione nelle regioni meridionali della Gallia e a contrastare il risorgente egemonismo arverno portato avanti dal suo leader Bituito: questi avrebbe radunato trecentomila uomini, ma i consoli che si avvicendarono in quegli anni, Quinto Fabio Massimo e Gneo Domizio Enobarbo, portarono a termine l'annessione di territori a sudest e a cavallo del Rodano. La vittoria di Enobarbo, presso la confluenza tra il Rodano e l'Is\u00e8re decise definitivamente la contesa: nel 121 a.C. venne eretta la provincia romana della Gallia Narbonensis e, tre anni dopo, venne dedotta la colonia di Narbona, capitale provinciale con il suo porto: le nuove acquisizioni territoriali rendevano possibile la frequentazione di un agevole collegamento con le province ispaniche, attraverso la Via Domitia, costruita da Gneo Domizio Enobarbo negli anni dal 121 al 117 a.C.\nNel 102 a.C. le armate romane di Gaio Mario vendicarono dieci anni di disastri romani contro i Germani: Mario aveva, infatti, provveduto a riorganizzare nel migliore dei modi la propria armata. I soldati erano stati sottoposti ad un addestramento che mai in precedenza si era visto, ed erano abituati a sopportare senza lamentarsi le fatiche delle lunghe marce di avvicinamento, dell'allestimento degli accampamenti, tanto da meritarsi il soprannome di \"muli di Mario\". Dapprima decise di affrontare i Teutoni, che si trovavano in quel momento nella provincia della \"Gallia Narbonense\" e si stavano dirigendo verso le Alpi. Mario li attir\u00f2 su di un terreno a lui congeniale nei pressi di \"Aquae Sextiae\" (l'attuale Aix en Provence), dove avvenne la prima delle due battaglie determinanti. Alcuni contingenti di Ambroni, avanguardia dell'esercito dei Germani, si lanciarono avventatamente all'attacco contro le postazioni romane, senza attendere l'arrivo dei rinforzi, e di essi rimasero uccisi. Mario schier\u00f2 poi un contingente di uomini per tendere un'imboscata al grosso dell'esercito dei Germani, che presi alle spalle e attaccati frontalmente, furono completamente sterminati e persero uomini, e quasi altrettanti ne furono catturati.\nConquista della Gallia Comata.\nQuarant'anni pi\u00f9 tardi, durante il suo consolato (59 a.C.), Cesare, con l'appoggio degli altri triumviri (Pompeo e Crasso), ottenne con la \"Lex Vatinia\" del 1\u00ba marzo il proconsolato delle province della Gallia Cisalpina e dell'Illirico per cinque anni e il comando di un esercito composto da tre legioni. Poco dopo un senatoconsulto aggiunse anche quella della Gallia Narbonense, il cui proconsole era morto all'improvviso, e il comando della X legione.\nA fornire a Cesare il pretesto per entrare in armi in Gallia fu la migrazione degli Elvezi, stanziati tra il Lago di Costanza, il Rodano, il Giura, il Reno e le Alpi Retiche. Nel 58 a.C. Cesare si trovava ancora a Roma quando venne a sapere che gli Elvezi si stavano preparando a migrare verso le regioni occidentali della Gallia, con l'intento di attraversare il territorio della Gallia Narbonense. Il passaggio di un intero popolo all'interno della provincia romana avrebbe senza dubbio procurato enormi danni e avrebbe potuto spingere gli Allobrogi, che vivevano in quell'area, a ribellarsi contro il dominio romano. Inoltre, i territori abbandonati dagli Elvezi avrebbero potuto essere occupati da popoli germanici, che sarebbero cos\u00ec divenuti pericolosi e bellicosi vicini dei possedimenti romani.\nGli Elvezi, pur senza sapere quale sarebbe stata la reazione dei Romani alla loro richiesta di trasferire l'intero popolo sul suolo romano, una volta raggiunto il Rodano indissero un'assemblea lungo la sua riva destra per decidere il da farsi. Era il 28 marzo. Cesare, informato delle loro intenzioni, si precipit\u00f2 da Roma nella Gallia Narbonense, percorrendo fino a 140-150 chilometri al giorno e raggiungendo Ginevra il 2 aprile. Come prima misura il proconsole romano diede l'ordine di distruggere il ponte sul Rodano presso Ginevra cos\u00ec da rendere pi\u00f9 difficoltoso l'attraversamento del fiume. Nella Narbonense arruol\u00f2 truppe ausiliarie e reclute, oltre a disporre che le tre legioni di stanza ad Aquileia lo raggiungessero, oltre a predisporre la formazione di due nuove legioni (la XI e la XII) nella Cisalpina.\nRiuscito a dissuaderli a non passare attraverso la provincia, Cesare desiderava per\u00f2 la guerra per fama, ricchezze e maggior potere a Roma. Il pretesto fu che, poich\u00e9 gli Elvezi volevano stanziarsi nel territorio dei Santoni, non molto distante dal territorio dei Tolosati, la cui citt\u00e0 si trova nella provincia, ci\u00f2 avrebbe causato un grave pericolo per l'intera provincia Narbonense ed anche della vicina Tarraconense. Da qui lo scontro inevitabile con gli Elvezi nella battaglia del fiume Arar ed in quella di Bibracte. La vittoria romana fu completa, determinando l'inizio della conquista dell'intera Gallia negli otto anni successivi (58-50 a.C.).\nLa Narbonense fu determinante anche nell'anno in cui Cesare si confront\u00f2 con Vercingetorige nel 52 a.C., quando, venuto a sapere dei piani del capo dei Galli e delle nuove alleanze che Lucterio era riuscito ad ottenere con Ruteni, Nitiobrogi e Gabali, si affrett\u00f2 a raggiungere la Narbonense. Qui Cesare arruol\u00f2 i suoi legionari nel corso degli otto anni di guerra gallica, sia tra i transpadani che abitavano a nord del Po (e godevano di diritto latino), sia tra i cispadani (muniti di cittadinanza romana) a sud del fiume padano e della Gallia cisalpina. Importante fu anche la novit\u00e0 apportata agli inizi del 52 a.C., quando fu costretto ad arruolare una milizia di 22 coorti tra la popolazione nativa della Gallia Narbonense, che in seguito costitu\u00ec la base della \"legio V Alaudae\". Dispose quindi presidi armati tra i Ruteni stessi, i Volci Arecomici, i Tolosati e nei dintorni della capitale, Narbona (tutti luoghi che confinavano con i territori del nemico). Ordin\u00f2, infine, che la parte rimanente delle truppe di stanza nella provincia, unitamente alle coorti dei complementi che aveva arruolato durante l'inverno in Italia e condotto con s\u00e9, fossero riuniti nel Paese degli Elvi, che confinavano con gli Arverni.\nAll'inizio della guerra civile c'erano ben tre legioni nella \"Narbonense\". La prima si trovava nei pressi della capitale Narbona, la legio \"IX\", che poco dopo fu inviata da Cesare in \"Hispania\" sotto il comando del suo legato, Gaio Fabio, prendendo parte alla vittoriosa campagna di Lerida del 49 a.C. Rientrata in Italia, si ammutin\u00f2 a Piacenza e fu in un primo tempo \"sciolta\", per essere poi riabilitata dallo stesso Cesare, in seguito alle suppliche dei suoi soldati. E dopo la battaglia di Tapso del 46 a.C. sempre la legio \"IX\" fu sciolta ed i suoi veterani inviati in Africa proconsolare, Illirico, \"Gallia Narbonense\" a \"Forum Iulii\", Campania e Piceno ad \"Ancona\". Sembra invece che la seconda legione, la legio \"VIII\", prese parte prima all'assedio di Marsiglia e poi alla successiva campagna in \"Hispania\" del 49 a.C. La terza, la legio \"XI\" si trovava, anch'essa, nei pressi di \"Narbona\" e fu inviata da Cesare in \"Hispania\" sotto il comando del suo legato, Gaio Fabio, prendendo parte alla vittoriosa campagna di Lerida del 49 a.C.\nAl tempo dell'Impero romano.\nCon la riforma augustea dell'esercito romano, la flotta fu riorganizzata (tra il 27 ed il 23 a.C.) grazie al valido collaboratore di Augusto, Marco Vipsanio Agrippa. Inizialmente fu dislocata nella Gallia Narbonense a \"Forum Iulii\", in seguito fu divisa in due flotte, le cui basi erano a Miseno (\"Classis Misenensis\"), per la difesa del Mediterraneo occidentale, e Ravenna (\"Classis Ravennatis\") per la difesa di quello orientale; ognuna delle due \"squadre navali\" era poi sottoposta ad un prefetto, dove il \"praefectus classis Misenis\" risultava pi\u00f9 alto in grado del \"praefectus classis Ravennatis\".\nVerso gli inizi del III secolo, govern\u00f2 qui come proconsole il futuro imperatore Marco Clodio Pupieno Massimo. A partire dal 260 entr\u00f2 a far parte dell'Impero delle Gallie, staccandosi dal potere \"centrale\" di Gallieno. Torn\u00f2 nella sfera d'influenza di Roma, quasi dieci anni pi\u00f9 tardi, al tempo dell'Imperatore Claudio il Gotico (268-270). L'Imperatore Marco Aurelio Caro era originario della \"Narbonense\". E ad \"Arelate\" fu posta una zecca che qui batt\u00e9 moneta dal 313 al 475.\nFine della provincia: il V secolo.\nCon la riforma dioclezianea, la Gallia Narbonense perse la sua parte pi\u00f9 settentrionale, che assunse il nome di \"Gallia Viennensis\". Poco dopo la provincia venne ulteriormente divisa, in Narbonensis prima (ad occidente del Rodano), e Narbonensis secunda (oriente del Rodano). Le due province Narbonensi entrarono a far parte della diocesi delle \"Septem provinciae\", che comprendeva la Gallia a sud della Loira.\nArelate, all'inizio del V secolo, divenne capitale della prefettura del pretorio delle Gallie, soppiantando Treviri (in Gallia settentrionale). Se alcuni studiosi (come ad esempio Halsall) sostengono che ci\u00f2 avvenne prima dell'attraversamento del Reno del 406, altri (come Heather) sostengono invece che lo spostamento della sede del prefetto ad Arelate fu conseguenza dell'invasione. Mentre nel 406 Vandali, Alani e Svevi invasero e devastarono la Gallia, nel medesimo periodo, infatti, si rivoltarono le legioni britanniche, che elessero come usurpatore Costantino III, che invase la Gallia, sottraendola al controllo di Onorio e ponendo la propria sede ad Arelate. Subito dopo aver preso il controllo della Narbonense, Costantino III dovette fronteggiare la controffensiva dell'Imperatore legittimo Onorio. Nel 407 il generalissimo Stilicone, reggente di Onorio, aveva inviato contro l'usurpatore un'armata sotto il comando del generale Saro. Quest'ultimo, attraversate le Alpi, sconfisse rapidamente nelle province della Narbonense i due generali di Costantino III, Giustiniano e Nebiogaste, e cinse d'assedio la citt\u00e0 di \"Valentia\" (Valence), dove era riparato Costantino III. Dopo sette giorni dall'inizio dell'assedio, tuttavia, accorsero in soccorso della citt\u00e0 e dell'usurpatore i rinforzi condotti da Edobico e Geronzio, che costrinsero Saro a levare l'assedio e a battere in ritirata verso le Alpi. L'attraversamento delle Alpi fu ostacolato dai briganti Bagaudi, i quali imposero all'esercito di Saro la cessione di tutto il bottino di guerra in cambio del passaggio. Sventata la controffensiva delle armate di Onorio, Costantino III tent\u00f2 di fermare gli invasori del Reno, ma con scarsi risultati. Essi invasero e saccheggiarono la Narbonense nel 408/409, attirando l'attenzione di San Girolamo, che in un'epistola del 409, scrisse che \u00able province dell'Aquitania e delle Nove Nazioni, di Lione e di Narbona sono, con l'eccezione di alcune citt\u00e0, una scena universale di desolazione\u00bb. Nel 409 gli invasori del Reno si spostarono in Spagna, che conquistarono (a parte la provincia Tarraconense).\nNel 411 la situazione politico-militare giunse finalmente ad un punto di sblocco. Geronzio, generale di Costantino III, si era rivoltato in Spagna, eleggendo usurpatore Massimo, suo amico intimo secondo Sozomeno, addirittura suo figlio secondo Olimpiodoro. Posta la propria sede a Tarragona, Geronzio, una volta fatta pace con i Vandali, gli Alani e gli Svevi che avevano invaso la penisola iberica, avanz\u00f2 con la sua armata contro Costantino III, invadendo le province Narbonensi e sconfiggendo, catturando e uccidendo a Vienne Costante II, figlio di Costantino III, associato al trono dal padre. Geronzio, raggiunta ben presto Arelate (l'odierna Arles), l'assedi\u00f2. Della situazione approfitt\u00f2 Onorio, inviando sul posto il generale Flavio Costanzo.\nQuando l'armata di Costanzo raggiunse Arelate, Geronzio lev\u00f2 precipitosamente l'assedio ritirandosi in Hispania con pochi soldati, mentre la maggior parte delle sue truppe disertava in massa unendosi all'esercito di Costanzo. Geronzio fu poi costretto al suicidio dai suoi stessi soldati, che, intenzionati a ucciderlo, assaltarono la sua casa di notte, costringendolo al suicidio, mentre Massimo abdicava rifugiandosi tra i barbari. Nel frattempo l'assedio di Arelate ad opera di Costanzo proseguiva: Costantino III oppose strenua resistenza, confidando nell'arrivo del suo generale Edobico con i suoi ausiliari franchi e alemanni reclutati da oltre Reno. Le truppe di Edobico furono per\u00f2 sconfitte al loro arrivo dall'esercito di Costanzo, coadiuvato nell'operazione da Ulfila; Costantino III, abbandonata ogni speranza, si lev\u00f2 la porpora e gli altri ornamenti imperiali, riparandosi in chiesa, dove si fece ordinare sacerdote: le guardie a difesa delle mura, avendo ricevuto garanzie che sarebbero stati risparmiati, aprirono le porte a Costanzo, che effettivamente mantenne la promessa data. Costantino III e suo figlio Giuliano furono inviati in Italia, ma Onorio, ancora pieno di risentimento nei loro confronti per l'esecuzione dei suoi cugini ispanici Vereniano e Didimo, li fece decapitare a trenta miglia da Ravenna, violando la promessa che li avrebbe risparmiati.\nGli usurpatori Massimo e Costantino furono per\u00f2 presto sostituiti da due nuovi ribelli. Nel 412 il \"comes Africae\" Eracliano si proclam\u00f2 imperatore, tagliando le forniture di grano all'Italia, mentre a nord i Burgundi e gli Alani lungo la frontiera renana, condotti rispettivamente da Gundicaro e Goar, sobillarono le legioni di stanza nella regione a proclamare imperatore a Magonza il generale Giovino, a cui tentarono di unirsi i Visigoti di Ataulfo. Ben presto, per\u00f2, Ataulfo ebbe disaccordi con Giovino, dovuti non solo all'intervento del prefetto del pretorio delle Gallie Dardano, il quale, fedele a Onorio, cerc\u00f2 di convincere Ataulfo a deporre l'usurpatore, ma anche al fatto che all'esercito di Giovino si era unito anche il suo rivale Saro, il quale aveva deciso di disertare al nemico perch\u00e9 Onorio non aveva punito con vigore l'assassinio di Belleride suo domestico; deciso a risolvere il conto in sospeso con Saro, Ataulfo lo attacc\u00f2 e lo uccise in una battaglia impari (Saro aveva solo una ventina di guerrieri con s\u00e9 contro circa guerrieri dalla parte di Ataulfo). I disaccordi si tramutarono in ostilit\u00e0 aperta quando Giovino innalz\u00f2 al rango di Augusto suo fratello Sebastiano nonostante il mancato assenso del re visigoto, il quale invi\u00f2 un messaggio ad Onorio promettendogli di inviargli le teste degli usurpatori in cambio della pace. In seguito all'assenso di Onorio, Ataulfo si scontr\u00f2 con Sebastiano, vincendolo e inviando la sua testa a Ravenna; la prossima mossa del re goto fu di assediare Valence, dove si era rifugiato Giovino; ottenuta la resa della citt\u00e0 e dell'usurpatore, Ataulfo invi\u00f2 Giovino al prefetto del pretorio delle Gallie Dardano, che, dopo averlo fatto decapitare a Narbona, invi\u00f2 la sua testa a Ravenna; essa venne poi esposta, insieme a quelle degli altri usurpatori, a Cartagine.\nLe province Narbonensi vennero a questo punto invase dai Visigoti di re Ataulfo (412). Onorio chiese a questo punto in cambio della pace la restituzione di Galla Placidia, ostaggio dei Visigoti fin dal 410. Ataulfo, tuttavia, non era disposto a restituire a Onorio sua sorella, se in cambio non veniva rispettata la condizione di fornire ai Visigoti una grossa quantit\u00e0 di grano, una cosa che i Romani avevano promesso ai Visigoti ma che non era stata finora mantenuta. Quando i Romani si rifiutarono di fornire ai Visigoti il grano promesso se prima non avveniva la restituzione di Galla Placidia, Ataulfo riprese la guerra contro Roma (413), tentando di impadronirsi di Marsiglia ma fallendo nella sortita grazie al valore del generale Bonifacio, il quale difese strenuamente la citt\u00e0, riuscendo anche nell'impresa di ferire, durante la battaglia, Ataulfo.\nNel gennaio dell'anno successivo il re dei Visigoti spos\u00f2 la sorella di Onorio, Galla Placidia, tenuta in ostaggio prima da Alarico e poi da Ataulfo stesso fin dai giorni del sacco di Roma. L'ex-usurpatore Prisco Attalo, che aveva seguito il suo popolo d'adozione fin nelle Gallie, festeggi\u00f2 l'evento decantando il panegirico in onore degli sposi. Poco tempo dopo, ai due sposi nacque un figlio, di nome Teodosio. Secondo Heather, il matrimonio di Galla Placidia con Ataulfo aveva fini politici: sposando la sorella dell'Imperatore di Roma, Ataulfo sperava di ottenere per s\u00e9 e per i Visigoti un ruolo di preponderante importanza all'interno dell'Impero, nutrendo forse anche la speranza che una volta deceduto Onorio suo figlio Teodosio, nipote di Onorio, per met\u00e0 romano e per met\u00e0 visigoto, sarebbe diventato imperatore d'Occidente in quanto Onorio non aveva avuto figli. Tuttavia, ogni tentativo di negoziazione tra i Visigoti e Roma ad opera di Ataulfo e Placidia fall\u00ec a causa dell'opposizione alla pace di Flavio Costanzo, e la morte prematura del figlioletto Teodosio dopo nemmeno un anno di et\u00e0 mand\u00f2 a monte tutti i piani di Ataulfo.\nA quel punto - era sempre il 414 - Ataulfo proclam\u00f2 nuovamente imperatore Prisco Attalo, nel tentativo di raccogliere attorno a lui l'opposizione a Onorio. Numerosi proprietari terrieri romano-gallici della Narbonense, lasciati indifesi dal governo centrale di Ravenna e non potendo correre il rischio di perdere la loro principale fonte di ricchezza, costituita dalle terre, allentarono i loro legami con l'Impero e acconsentirono a collaborare con i Visigoti, ricevendone in cambio protezione, privilegi e la garanzia di poter conservare le proprie terre. Una testimonianza di questo processo \u00e8 costituita dallo scrittore e proprietario terriero gallico Paolino di Pella, che per la sua collaborazione con il regime visigoto fu ricompensato da Attalo con la nomina a \"comes rerum privatarum\" e con l'esonero dal dover ospitare i Visigoti nelle proprie propriet\u00e0 terriere. Il suddetto scrittore attesta che altri proprietari terrieri, che furono invece costretti a dover ospitare i Goti, ricevettero da essi in cambio protezione contro eventuali minacce militari. Secondo Paolino di Pella, la cosiddetta \"pace gotica\", ovvero l'accordo di compromesso che i proprietari terrieri gallici avevano raggiunto con gli invasori Visigoti, \u00abresta a tutt'oggi una pace da non deplorare, dal momento che vediamo molti, nel nostro stato, prosperare con il favore dei Goti, mentre prima avevamo dovuto sopportare ogni sventura\u00bb.\nL'avanzata delle legioni di Flavio Costanzo costrinse per\u00f2 i Visigoti a ripiegare in Spagna, lasciando Attalo nelle mani di Onorio, che lo fece giustiziare nel 415. In quello stesso anno Ataulfo si spense nei pressi di Barcellona, e il suo successore, Vallia, si riappacific\u00f2 con l'Impero, accettando di restituire Galla Placidia a Onorio e combattere come federato i Barbari nella Spagna in cambio di un'immensa quantit\u00e0 di grano e dello stanziamento del proprio popolo in Aquitania. Galla Placidia fece cos\u00ec trionfalmente ritorno in Italia, andando in sposa, nel 417, proprio a Flavio Costanzo, che nel frattempo assumeva una posizione sempre pi\u00f9 preminente a corte.\nNel 418 i Visigoti furono stanziati come \"foederati\" in Gallia Aquitania (fatta eccezione per l'Alvernia). Nello stesso anno, inoltre, per ristabilire un'intesa e una comunanza di interessi con i proprietari terrieri gallici, alcuni dei quali, vista la latitanza del potere centrale romano, avevano mostrato tendenze filo-barbariche o filo-gotiche, il regime di Costanzo ricostitu\u00ec il consiglio delle sette province della Gallia meridionale. Il consiglio delle sette province si teneva ogni anno con lo scopo di discutere questioni di interesse generale per i proprietari terrieri della Gallia. Probabilmente la seduta del 418 riguard\u00f2 lo stanziamento dei Goti nella valle della Garonna in Aquitania (province di \"Aquitania II\" e \"Novempopulana\", che comunque per un certo periodo continuarono ad essere governate da governatori romani).\nIn quegli anni Costanzo tent\u00f2 di assumere sempre pi\u00f9 il controllo su Onorio, finch\u00e9 l'8 febbraio 421 venne proclamato co-imperatore come Costanzo III. Il suo regno fu per\u00f2 molto breve e Costanzo mor\u00ec improvvisamente e misteriosamente in quello stesso anno, dopo appena sette mesi dalla sua acclamazione. Alla sua morte inizi\u00f2 un periodo di intrighi politici a Ravenna, che minarono la capacit\u00e0 dello stato di fronteggiare le minacce esterne e che terminarono solo nel 433-435. I Visigoti, volendo approfittarne, invasero le province Narbonensi nella seconda met\u00e0 degli anni 420, assediando Arelate ma fallendo per intervento delle truppe romane condotte da Flavio Ezio (425/428). Nel 436 assediarono Narbona, tentando di ottenere per motivi strategici uno sbocco sul Mediterraneo, ma furono costretti a levare l'assedio per il sopraggiungere del generale Litorio con ausiliari unni, che portarono ciascuno un sacco di grano alla popolazione cittadina affamata. La campagna contro i Visigoti prosegu\u00ec con un certo successo: nel 438 Ezio inflisse una pesante sconfitta ai Visigoti nella battaglia di Mons Colubrarius, celebrata dal poeta Merobaude.\nLa scelta di Ezio di impiegare un popolo pagano come gli Unni contro i cristiani (seppur ariani) Visigoti trov\u00f2 per\u00f2 l'opposizione di taluni, come il vescovo di Marsiglia Salviano, autore del \"De gubernatione dei\" (\"Il governo di Dio\"), secondo il quale i Romani, adoperando i pagani Unni contro i cristiani Visigoti, non avrebbero fatto altro che perdere la protezione di Dio. Gli autori cristiani furono soprattutto scandalizzati dal fatto che Litorio permettesse agli Unni non solo di compiere sacrifici alle loro divinit\u00e0 pagane e di predire il futuro attraverso la scapulimanzia, ma anche di saccheggiare in talune circostanze lo stesso territorio imperiale. Nel 439 Litorio arriv\u00f2 alle porte di Tolosa, capitale del Regno visigoto dove si scontr\u00f2 con i Visigoti nel tentativo di annientarli definitivamente: nel corso della battaglia, per\u00f2, fu catturato dal nemico, e ci\u00f2 gener\u00f2 il panico tra i mercenari Unni, che vennero sconfitti e messi in rotta. Litorio fu giustiziato. La sconfitta e morte di Litorio spinse Ezio a firmare una pace con i Visigoti riconfermante il trattato del 418, dopodich\u00e9 torn\u00f2 in Italia, per l'emergenza dei Vandali, che proprio in quell'anno avevano conquistato Cartagine.\nNel 455 sal\u00ec al trono Avito, un gallo-romano di classe senatoria nominato \"magister militum\" da Petronio, acclamato imperatore ad \"Arelate\" con il sostegno militare dei Visigoti e che, entrato a Roma, riusc\u00ec ad ottenere il riconoscimento da parte dell'esercito romano d'Italia grazie all'imponente esercito visigoto. Avito era intenzionato a intraprendere un'azione contro gli Svevi, i quali minacciavano la Tarraconense: invi\u00f2 dunque in Spagna i Visigoti, i quali, per\u00f2, se riuscirono ad annientare gli Svevi, saccheggiarono il territorio ispanico e se ne impadronirono a scapito dei Romani. Inviso alla classe dirigente romana e all'esercito d'Italia per la sua gallica estraneit\u00e0, contro Avito si rivoltarono i generali dell'esercito italico Ricimero, nipote del re visigoto Vallia, e Maggioriano, che, approfittando dell'assenza dei Visigoti, partiti per la Spagna per combattere gli Svevi, lo sconfissero presso Piacenza nel 456 e lo deposero. Il vuoto di potere creatosi aliment\u00f2 le tensioni separatiste nei vari regni barbarici che si stavano formando.\nVenne nominato imperatore, quindi, Maggioriano che, appoggiato dal Senato, si impegn\u00f2 per quattro anni in un'attenta e decisa azione di riforma politica, amministrativa e giuridica, cercando di eliminare gli abusi e impedire la distruzione degli antichi monumenti per impiegarne i materiali per l'edificazione di nuovi edifici. Uno dei primi compiti che il nuovo imperatore si trov\u00f2 ad affrontare fu quello di consolidare il dominio sull'Italia e riprendere il controllo della Gallia, che gli si era ribellata dopo la morte dell'imperatore gallo-romano Avito; i tentativi di riconquista della Hispania e dell'Africa erano progetti in l\u00e0 nel futuro. Dopo aver assicurato la sicurezza dell'Italia sconfiggendo i Vandali, assold\u00f2 un forte contingente di mercenari barbari e lo port\u00f2 in Gallia, scacciando i Visigoti di Teodorico II da Arelate, costringendoli a ritornare nella condizione di \"foederati\" e di riconsegnare la diocesi di Spagna, che Teodorico aveva conquistato tre anni prima a nome di Avito; l'imperatore mise il proprio ex-commilitone Egidio a capo della provincia, nominandolo \"magister militum per Gallias\" e invi\u00f2 dei messi in Hispania ad annunciare la propria vittoria sui Visigoti e l'accordo raggiunto con Teodorico. Con l'aiuto dei suoi nuovi \"foederati\", Maggioriano penetr\u00f2 poi nella valle del Rodano, conquistandola sia con la forza che con la diplomazia: sconfisse infatti i Burgundi e riprese Lione dopo un assedio, condannando la citt\u00e0 a pagare una forte indennit\u00e0 di guerra, mentre i Bagaudi furono convinti a schierarsi con l'impero. L'intenzione di Maggioriano era per\u00f2 quella di riconciliarsi con la Gallia, malgrado la nobilt\u00e0 gallo-romana avesse preso le parti di Avito: significativo \u00e8 il fatto che il genero dell'imperatore gallico, il poeta Sidonio Apollinare, ottenesse di poter declamare un panegirico all'imperatore (inizio di gennaio 459); sicuramente molto pi\u00f9 efficace fu la concessione della esenzione dalle tasse alla citt\u00e0 di Lione.\nMaggioriano decise quindi di attaccare l'Africa vandalica, ma la spedizione fall\u00ec quando la sua flotta, attraccata a \"Portus Illicitanus\" (vicino ad Elche), fu distrutta per mano di traditori al soldo dei Vandali. Maggioriano, privato di quella flotta che gli era necessaria per l'invasione, annull\u00f2 l'attacco ai Vandali e si mise sulla via del ritorno: quando ricevette gli ambasciatori di Genserico, accett\u00f2 di stipulare la pace, che probabilmente prevedeva il riconoscimento romano dell'occupazione \"de facto\" della Mauretania da parte vandala. Al suo ritorno in Italia, venne assassinato per ordine di Ricimero nell'agosto 461. La morte di Maggioriano signific\u00f2 la definitiva perdita a favore dei Vandali dell'Africa, Sicilia, Sardegna, Corsica e Baleari.\nCon la morte di Maggioriano scomparve l'ultimo vero imperatore dell'Occidente. Ricimero, imparentato con le case reali burgunda e visigota, divenne il vero arbitro di questa parte dell'Impero, e per sei anni nomin\u00f2 e depose augusti sulla base delle pi\u00f9 impellenti necessit\u00e0 politiche del momento e del proprio tornaconto personale. Nel 461, Ricimero elesse come Imperatore fantoccio Libio Severo. Il \"magister militum per Gallias\" Egidio e il \"comes\" di Dalmazia Marcellino, per\u00f2, essendo fedeli a Maggioriano, si rifiutarono di riconoscere il nuovo imperatore, un fantoccio di Ricimero; quest'ultimo reag\u00ec nominando un nuovo \"magister militum per Gallias\", il suo sostenitore Agrippino. Agrippino si rivolse ai Visigoti e col loro aiuto combatt\u00e9 contro Egidio e i suoi alleati Franchi, condotti dal re Childerico I: per ottenerne il sostegno, nel 462 Agrippino diede ai Visigoti l'accesso al Mar Mediterraneo, assegnando loro la citt\u00e0 di Narbona. Egidio si trov\u00f2 a governare uno stato romano autonomo nella regione attorno a Soissons: la sua indipendenza era accentuata dal fatto che non riconosceva altra autorit\u00e0 che quella, lontana, dell'Impero romano d'Oriente. Dopo Agrippino, Ricimero nomin\u00f2 \"magister militum per Gallias\" il re burgundo Gundioco, marito di sua sorella (463). Mettendo Burgundi e Visigoti contro Egidio, Ricimero e Severo speravano di ottenere il controllo sull'ancora potente esercito della Gallia, ma Egidio sconfisse i Visigoti ad Orl\u00e9ans, nel 463. Nel 465, per\u00f2, Egidio mor\u00ec, forse avvelenato: a succedergli fu prima il \"comes\" Paolo e poi il proprio figlio Siagrio. Il Dominio di Soissons, l'ultimo baluardo romano nella Gallia settentrionale, cadde solo nel 486, allorch\u00e9 fu conquistato dai Franchi.\nNel 466 ascese al trono visigoto Eurico, il quale, desideroso di formare un regno completamente indipendente da Roma, a partire dal 469 invase i territori imperiali nella Gallia, su incitazione del prefetto del pretorio delle Gallie Arvando, il quale gli scrisse, tradendo l'Impero, incitandolo ad invadere i territori dell'Imperatore \"greco\" (Antemio, imposto da Bisanzio) e a spartirsi la Gallia meridionale con i Burgundi. Tra il 469 al 476 espanse i domini dei Visigoti in Gallia fino alla Loira, mentre nel 471 riport\u00f2 una netta vittoria sull'esercito imperiale nei pressi del Rodano. In questo scontro perse la vita anche uno dei figli di Antemio, Antemiolo. Negli anni successivi i Visigoti conquistarono anche l'Alvernia, oltre ad espugnare Arles e Marsiglia (entrambe nel 476). Il nuovo re ottenne significativi successi anche in Hispania, dove occup\u00f2 Terragona e la costa mediterranea della penisola iberica (473), che gi\u00e0 nel 476 apparteneva interamente ai Visigoti, se si esclude una piccola enclave sveva. Nel 476, anno della caduta dell'Impero, la Narbonense era caduta completamente in mani visigote, i quali, nel 475, avevano ottenuto il riconoscimento della loro completa indipendenza dell'Impero da Giulio Nepote.\nGeografia politica ed economica.\nLa \"Gallia Narbonensis\" ricopr\u00ec, fin dalla sua costituzione, un ruolo di primo piano nella struttura economica e militare della Repubblica, sia a protezione delle comunicazioni via terra con le province iberiche, conquistate dopo la seconda guerra punica, sia come presidio contro le incursioni dei Galli.\nVi fu realizzata, ancora nel secondo secolo a.C., la \"via Domizia\", una grande strada costiera tra l'Italia e l\"'Hispania\". Nel 118 a.C. fu la volta della \"Via Aquitania\", che congiungeva dopo 400 km, la colonia romana di \"Narbo Martius\" (Narbona) con l'Oceano Atlantico passando per Tolosa e \"Burdigala\" (Bordeaux).\nNel territorio della provincia, inoltre, scorreva il tratto terminale del fiume Rodano, importante via di commercio fluviale da tutto l'interno della Gallia fino al Mar Mediterraneo, con il porto di \"Massilia\", l'attuale citt\u00e0 di Marsiglia. Al termine della conquista della Gallia le merci trasportate erano, principalmente, vetro e ceramica da \"Ledosus\" (Lezoux), \"Vienna\" (Vienne) e \"Lugdunum\" (Lione) a cui si aggiungono, nel periodo imperiale, metalli quali argento, piombo, bronzi dal nord della Gallia e dalla Renania. Le produzioni della provincia stessa vennero anch'esse esportate verso Roma (soprattutto cuoio e frumento).\nMaggiori centri provinciali.\nI maggiori centri della provincia erano:\nPrincipali vie di comunicazione.\nLe principali vie di comunicazioni provinciali erano:\nArte e architettura provinciale.\nSingolari sono le caratteristiche della produzione artistica della \"Gallia Narbonensis\" (a St. Remy de Provence, Carpentras ed Orange). I monumenti di questa provincia, sulla cui datazione si \u00e8 a lungo discusso, presentano uno stile ricco, dotato di libert\u00e0 spaziale superiore perfino ai coevi monumenti di Roma, con elementi stilistici (quali il contorno delle figure evidenziato a con una linea scavata dal trapano corrente) che a Roma compaiono solo dal II secolo. Scartata l'ipotesi di una datazione pi\u00f9 tarda (II-III secolo) grazie a precise datazioni archeologiche, la spiegazione pi\u00f9 plausibile di questa fioritura \u00e8 che si abbia avuto in questa zona una pi\u00f9 diretta discendenza dall'arte ellenistica sia in pittura che scultura. Alcune conferme hanno rafforzato questa convinzione, come il rinvenimento a Glanum di uno strato di epoca ellenistica con sculture in stile pergameneo, legato probabilmente alla remota ascendenza greca di quegli insediamenti.\nRisalgono invece all'epoca di Traiano i pi\u00f9 cospicui resti di decorazioni pittoriche nelle province europee dell'Impero: Vienne."}
{"id": "513704", "revid": "287204", "url": "https://it.wikipedia.org/wiki?curid=513704", "title": "Arcidiocesi di Giacarta", "text": "Larcidiocesi di Giacarta (in latino: \"Archidioecesis Giakartana\") \u00e8 una sede metropolitana della Chiesa cattolica in Indonesia. Nel 2019 contava 511.891 battezzati su 19.795.950 abitanti. \u00c8 retta dall'arcivescovo cardinale Ignatius Suharyo Hardjoatmodjo.\nTerritorio.\nL'arcidiocesi comprende i seguenti territori nell'isola di Giava in Indonesia:\nSede arcivescovile \u00e8 la citt\u00e0 di Giacarta, dove si trova la cattedrale di Santa Maria.\nIl territorio si estende su 10.775\u00a0km\u00b2 ed \u00e8 suddiviso in 66 parrocchie, raggruppate in 8 decanati.\nLa provincia ecclesiastica di Giacarta, istituita nel 1961 comprende, come suffraganee, le diocesi di Bandung e di Bogor.\nStoria.\nNel 1807 Luigi Bonaparte divenne re d'Olanda e papa Pio VII divise in tre circoscrizioni ecclesiastiche il territorio olandese d'oltremare, di cui due nelle Antille e la terza nelle Indie orientali, con sede a Batavia, antico nome dell'odierna Giacarta. L'anno successivo nomin\u00f2 il primo prefetto apostolico, ma la prefettura apostolica di Batavia fu eretta \"de facto\" solo nel 1826, ricavandone il territorio dalla prefettura apostolica di Bourbon, nota anche come prefettura apostolica dei Mari del Sud.\nIl 3 aprile 1841 la prefettura apostolica fu elevata a vicariato apostolico.\nSuccessivamente cedette a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche:\nIl 7 febbraio 1950 assunse il nome di vicariato apostolico di Giacarta in forza del decreto \"Cum recenti\" di Propaganda Fide.\nIl 3 gennaio 1961 il vicariato apostolico \u00e8 stato elevato al rango di arcidiocesi metropolitana con la bolla \"Quod Christus\" di papa Giovanni XXIII.\nIl 22 agosto 1973 l'arcidiocesi ha assunto l'attuale nome latino in forza del decreto \"Cum propositum\" della Congregazione per l'evangelizzazione dei popoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 19.795.950 persone contava 511.891 battezzati, corrispondenti al 2,6% del totale."}
{"id": "513705", "revid": "110157", "url": "https://it.wikipedia.org/wiki?curid=513705", "title": "Diocesi di Jayapura", "text": "La diocesi di Jayapura (in latino: \"Dioecesis Iayapuraensis\") \u00e8 una sede della Chiesa cattolica in Indonesia suffraganea dell'arcidiocesi di Merauke. Nel 2019 contava 86.396 battezzati su 1.002.700 abitanti. \u00c8 retta dal vescovo Leo Laba Ladjar, O.F.M.\nTerritorio.\nLa diocesi comprende la citt\u00e0 di Jayapura, dove si trova la cattedrale di Cristo Re.\nIl territorio \u00e8 suddiviso in 27 parrocchie.\nStoria.\nLa prefettura apostolica di Hollandia fu eretta il 12 maggio 1949 con la bolla \"Melius aptiusque\" di papa Pio XII, ricavandone il territorio dal vicariato apostolico della Nuova Guinea olandese (oggi diocesi di Amboina).\nIl 24 giugno 1950 restitu\u00ec le isole di Ternate, Tidore, Halmahera e Badjan al vicariato apostolico di Amboina.\nIl 14 giugno 1954 la prefettura apostolica fu elevata a vicariato apostolico con la bolla \"Sicuti sollers\" dello stesso papa Pio XII.\nIl 19 dicembre 1959 cedette una porzione del suo territorio a vantaggio dell'erezione della prefettura apostolica di Manokwari (oggi diocesi di Manokwari-Sorong).\nIl 28 giugno 1963 assunse il nome di vicariato apostolico di Kota Baru, che abbandon\u00f2 il 12 giugno 1964 per passare al nome di vicariato apostolico di Sukarnapura, in forza del decreto \"Cum Excellentissimus\" della Congregazione di Propaganda Fide.\nIl 15 novembre 1966 il vicariato apostolico fu elevato a diocesi con la bolla \"Pro suscepto\" di papa Paolo VI.\nIl 25 aprile 1969 cambi\u00f2 nuovamente nome, assumendo quello di diocesi di Djajapura, finch\u00e9 il 22 agosto 1973 non ha assunto la denominazione attuale in forza del decreto \"Cum propositum\" della Congregazione per l'evangelizzazione dei popoli..\nIl 19 dicembre 2003 ha ceduto una porzione del suo territorio a vantaggio dell'erezione della diocesi di Timika.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.002.700 persone contava 86.396 battezzati, corrispondenti all'8,6% del totale."}
{"id": "513706", "revid": "92723", "url": "https://it.wikipedia.org/wiki?curid=513706", "title": "Diocesi di Maumere", "text": "La diocesi di Maumere (in latino: \"Dioecesis Maumerensis\") \u00e8 una sede della Chiesa cattolica in Indonesia suffraganea dell'arcidiocesi di Ende. Nel 2019 contava 294.600 battezzati su 339.600 abitanti. \u00c8 retta dal vescovo Ewaldus Martinus Sedu.\nTerritorio.\nLa diocesi comprende la reggenza di Sikka nella parte centro-orientale dell'isola indonesiana di Flores.\nSede vescovile \u00e8 la citt\u00e0 di Maumere, dove si trova la cattedrale di San Giuseppe.\nIl territorio \u00e8 suddiviso in 36 parrocchie.\nStoria.\nLa diocesi \u00e8 stata eretta il 14 dicembre 2005 con la bolla \"Verbum glorificantes Dei\" di papa Benedetto XVI, ricavandone il territorio dall'arcidiocesi di Ende.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 339.600 persone contava 294.600 battezzati, corrispondenti all'86,7% del totale."}
{"id": "513707", "revid": "110157", "url": "https://it.wikipedia.org/wiki?curid=513707", "title": "Arcidiocesi di Semarang", "text": "Larcidiocesi di Semarang (in latino: \"Archidioecesis Semarangensis\") \u00e8 una sede metropolitana della Chiesa cattolica in Indonesia. Nel 2017 contava 391.611 battezzati su 22.042.176 abitanti. \u00c8 retta dall'arcivescovo Robertus Rubiyatmoko.\nTerritorio.\nL'arcidiocesi comprende la parte orientale della provincia indonesiana di Giava Centrale e la regione speciale di Yogyakarta.\nSede arcivescovile \u00e8 la citt\u00e0 di Semarang, dove si trova la cattedrale del Santo Rosario.\nIl territorio \u00e8 suddiviso in 101 parrocchie.\nStoria.\nIl vicariato apostolico di Semarang fu eretto il 25 giugno 1940 con la bolla \"Vetus de Batavia\" di papa Pio XII, ricavandone il territorio dal vicariato apostolico di Batavia (oggi arcidiocesi di Giacarta).\nIl 3 gennaio 1961 il vicariato apostolico \u00e8 stato elevato al rango di arcidiocesi metropolitana con la bolla \"Quod Christus\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nell'anno 2017 su una popolazione di 22.042.176 persone contava 391.611 battezzati, corrispondenti all'1,8% del totale."}
{"id": "513708", "revid": "322321", "url": "https://it.wikipedia.org/wiki?curid=513708", "title": "Diocesi di Sibolga", "text": "La diocesi di Sibolga (in latino: \"Dioecesis Sibolga\u00ebnsis\") \u00e8 una sede della Chiesa cattolica in Indonesia suffraganea dell'arcidiocesi di Medan. Nel 2017 contava 199.212 battezzati su 2.623.219 abitanti. \u00c8 retta dal vescovo Fransiskus Tuaman Sinaga.\nTerritorio.\nLa diocesi comprende la citt\u00e0 di Sibolga, dove si trova la cattedrale di Santa Teresa di Lisieux.\nIl territorio \u00e8 suddiviso in 23 parrocchie.\nStoria.\nLa prefettura apostolica di Sibolga fu eretta il 17 novembre 1959 con la bolla \"Cum novas constituere\" di papa Giovanni XXIII, ricavandone il territorio dal vicariato apostolico di Medan (oggi arcidiocesi).\nIl 24 ottobre 1980 la prefettura apostolica \u00e8 stata elevata a diocesi con la bolla \"Sibolga\u00ebnses res\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.623.219 persone contava 199.212 battezzati, corrispondenti al 7,6% del totale."}
{"id": "513709", "revid": "110157", "url": "https://it.wikipedia.org/wiki?curid=513709", "title": "Diocesi di Sintang", "text": "La diocesi di Sintang (in latino: \"Dioecesis Sintangensis\") \u00e8 una sede della Chiesa cattolica in Indonesia suffraganea dell'arcidiocesi di Pontianak. Nel 2017 contava 270.114 battezzati su 1.018.483 abitanti. \u00c8 retta dal vescovo Samuel Oton Sidin, O.F.M.Cap.\nTerritorio.\nLa diocesi comprende parte dell'isola di Kalimantan.\nSede vescovile \u00e8 la citt\u00e0 di Sintang, dove si trova la cattedrale di Cristo Re.\nIl territorio \u00e8 suddiviso in 36 parrocchie.\nStoria.\nLa prefettura apostolica di Sintang fu eretta l'11 marzo 1948 con la bolla \"Ut in Archipelago\" di papa Pio XII, ricavandone il territorio dal vicariato apostolico di Pontianak (oggi arcidiocesi).\nIl 23 aprile 1956 la prefettura apostolica fu elevata a vicariato apostolico con la bolla \"Cum ingenti\" dello stesso papa Pio XII.\nIl 3 gennaio 1961 il vicariato apostolico \u00e8 stato ulteriormente elevato a diocesi con la bolla \"Quod Christus\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.018.483 persone contava 270.114 battezzati, corrispondenti al 26,5% del totale."}
{"id": "513710", "revid": "110157", "url": "https://it.wikipedia.org/wiki?curid=513710", "title": "Diocesi di Surabaya", "text": "La diocesi di Surabaya (in latino: \"Dioecesis Surabayana\") \u00e8 una sede della Chiesa cattolica in Indonesia suffraganea dell'arcidiocesi di Semarang. Nel 2017 contava 160.376 battezzati su 23.314.195 abitanti. \u00c8 retta dal vescovo Vincentius Sutikno Wisaksono.\nTerritorio.\nLa diocesi comprende parte della provincia di Giava Orientale.\nSede vescovile \u00e8 la citt\u00e0 di Surabaya, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 44 parrocchie.\nStoria.\nLa prefettura apostolica di Surabaia fu eretta il 15 febbraio 1928, ricavandone il territorio dal vicariato apostolico di Batavia (oggi arcidiocesi di Giacarta).\nIl 16 ottobre 1941 la prefettura apostolica fu elevata a vicariato apostolico con la bolla \"Magno cum gaudio\" di papa Pio XII.\nIl 3 gennaio 1961 il vicariato apostolico \u00e8 stato elevato a diocesi con la bolla \"Quod Christus\" di papa Giovanni XXIII.\nIl 22 agosto 1973 ha assunto il nome attuale in forza del decreto \"Cum propositum\" della Congregazione per l'evangelizzazione dei popoli..\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 23.314.195 persone contava 160.376 battezzati, corrispondenti allo 0,7% del totale."}
{"id": "513711", "revid": "92723", "url": "https://it.wikipedia.org/wiki?curid=513711", "title": "Diocesi di Timika", "text": "La diocesi di Timika (in latino: \"Dioecesis Timika\u00ebnsis\") \u00e8 una sede della Chiesa cattolica in Indonesia suffraganea dell'arcidiocesi di Merauke. Nel 2020 contava 119.215 battezzati su 1.095.520 abitanti. La sede \u00e8 vacante.\nTerritorio.\nLa diocesi comprende i distretti di Biak-Numfor, Yapen-Waropen, Nabire, Paniai, Puncak Jaya e Mimika nella provincia indonesiana di Papua.\nSede vescovile \u00e8 la citt\u00e0 di Timika, dove si trova la cattedrale dei Re Magi.\nIl territorio \u00e8 suddiviso in 38 parrocchie.\nStoria.\nLa diocesi \u00e8 stata eretta il 19 dicembre 2003 con la bolla \"Supernum evangelizationis\" di papa Giovanni Paolo II, ricavandone il territorio dalla diocesi di Jayapura. La notizia dell'erezione della diocesi \u00e8 stata data il 10 gennaio 2004.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.095.520 persone contava 119.215 battezzati, corrispondenti al 10,9% del totale."}
{"id": "513713", "revid": "92723", "url": "https://it.wikipedia.org/wiki?curid=513713", "title": "Arcidiocesi di Jakarta", "text": ""}
{"id": "513714", "revid": "1086846", "url": "https://it.wikipedia.org/wiki?curid=513714", "title": "Associazione Sportiva Roma 1986-1987", "text": "Questa voce raccoglie le informazioni riguardanti lAssociazione Sportiva Roma nelle competizioni ufficiali della stagione 1986-1987.\nStagione.\nIl campionato 1986-1987 \u00e8 l'ultimo anno dello svedese Sven-G\u00f6ran Eriksson sulla panchina della Roma, dimessosi a due giornate dalla fine lasciando sulla panchina il suo collaboratore Sormani. La squadra si classifica al settimo posto della Serie A, dopo un inizio deludente, per poi recuperare posizioni fino a portarsi al secondo posto a inizio marzo, sciupando per\u00f2 tutto nel finale, in cui senza pi\u00f9 vincere le ultime partite perde posizioni, restando fuori dalle coppe: a poche giornate dalla fine pes\u00f2 tremendamente sull\u2019economia della squadra la rottura del crociato del leader tecnico giallorosso Nela. Al di sotto delle aspettative anche i cammini nelle coppe, prematuramente interrotti da avversari sfavoriti dai pronostici.\nMaglie e sponsor.\nCessato il contratto con Kappa, a partire da questa stagione e per i successivi cinque anni, lo sponsor tecnico \u00e8 NR; lo sponsor ufficiale \u00e8 Barilla.\nLa prima divisa \u00e8 costituita da maglia rossa con colletto a polo giallo, pantaloncini rossi e calzettoni rossi bordati di giallo. In trasferta i Lupi usano una maglia bianca con colletto a polo rosso, pantaloncini bianchi, calzettoni bianchi bordati di giallorosso. I portieri usano una divisa costituita pantaloncini e calzettoni neri abbinati a maglie con colletto a polo azzurre con decorazioni nere. Tutte le divise presentano la coccarda della Coppa Italia cucita sul petto.\nOrganigramma societario.\nDi seguito l'organigramma societario.\nArea direttiva\nArea tecnica\nRosa.\nDi seguito la rosa.&lt;ref name=\"Rosa AS Roma - Saison 86/87\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDi seguito le statistiche dei giocatori.\nGiovanili.\nOrganigramma.\nArea tecnica"}
{"id": "513717", "revid": "1008732", "url": "https://it.wikipedia.org/wiki?curid=513717", "title": "Kit Carson", "text": "Fu un celebre \"uomo di frontiera\" statunitense del XIX secolo: fu esploratore, guida, agente indiano, cacciatore e soldato. Figura quasi leggendaria, rappresenta nell'immaginario collettivo una delle icone del Far West.\nBiografia.\nFugg\u00ec di casa all'et\u00e0 di 16 anni, girovagando fino a stabilirsi nel Colorado, dove intraprese l'attivit\u00e0 di cacciatore. Successivamente cambi\u00f2 mestiere, divenendo guida lungo la tratta che conduceva le carovane di pionieri, dall'est del continente americano verso la California. Come esploratore, Carson guid\u00f2 numerose spedizioni in California e nelle Montagne Rocciose.\nCome cacciatore, soggiorn\u00f2 a Fort Bent, una delle numerose stazioni commerciali create all'epoca della caccia al bisonte, non molto distanti dall'odierna Denver. La sua funzione era quella di procurare carne sufficiente a nutrire i visitatori e i lavoranti nella stazione. Fu proprio in quel periodo che propose la sua celeberrima sfida: uccidere sei bisonti con sei colpi.\nLe cronache narrano che riusc\u00ec, incredibilmente, a ucciderne ben sette, dopo aver recuperato uno dei sei proiettili, rimasto infilato, percettibilmente, appena sotto la pelle di uno dei bisonti colpiti.\nCombatt\u00e9 nella Guerra messicano-statunitense (1846-1848) e nella Guerra di secessione, arruolandosi nell'esercito nordista (1861-1865), dove ottenne il grado di brigadiere generale.\nAlla fine della guerra fu mandato a Fort Stanton, tra i Monti Sacramento con il compito di occuparsi delle trib\u00f9 indiane Apache e Navajo.\nIl tenente colonnello Carson si mostr\u00f2 moderato nella repressione degli indigeni e, nonostante le raccomandazioni di uccidere tutti i maschi e di catturare le donne, opt\u00f2 per la distruzione delle cose rispettando le vite umane.\nMor\u00ec il 23 maggio 1868 a Boggsville, sulla stessa tratta che aveva percorso ripetutamente in passato, come guida.\nLa sua tomba \u00e8 collocata in un memoriale a lui stesso intitolato presso Taos, Nuovo Messico.\nKit Carson e la Massoneria.\nKit Carson fu iniziato in Massoneria il 29 marzo 1854 presso la Montezuma Lodge #109; presso la stessa Loggia fu innalzato al grado di Compagno d'Arte il 17 giugno e elevato a Maestro il 26 dicembre, sempre nello stesso anno.\nIn seguito all'innalzamento a Taos delle colonne della Bent Lodge #204 (dal nome dell'amico di Carson, Charles Bent) il 15 dicembre 1859, Kit Carson vi si trasfer\u00ec, il 30 aprile del 1860, e ne assunse la carica di Secondo Sorvegliante.\nNel 1864 la Bent Lodge fu costretta ad abbassare le colonne e Carson torn\u00f2 alla Montezuma Lodge, da cui proveniva e presso la quale rimase membro attivo fino alla morte.\nA Kit Carson \u00e8 intitolata la Carson Lodge #1 del Nevada.\nAncor prima di Kit, suo fratello maggiore Moses B. Carson aveva aderito alla Massoneria, alla quale era stato iniziato presso la Franklin Union Lodge #7, nel 1826; nella stessa Loggia Moses B. Carson aveva poi ricevuto i gradi di Compagno e di Maestro, sempre nel 1826.\nInfluenza culturale.\nIl personaggio pi\u00f9 o meno romanzato di Kit Carson appare in romanzi, fumetti (Kit Carson viene immaginato come compagno d'avventure di Tex Willer), film e telefilm. Il primo film che ricostruisce la sua figura avventurosa fu un corto di 21 minuti diretto nel 1903 da Wallace McCutcheon."}
{"id": "513718", "revid": "69377", "url": "https://it.wikipedia.org/wiki?curid=513718", "title": "Terranova di Sicilia", "text": ""}
{"id": "513720", "revid": "149587", "url": "https://it.wikipedia.org/wiki?curid=513720", "title": "Jonia", "text": ""}
{"id": "513722", "revid": "599013", "url": "https://it.wikipedia.org/wiki?curid=513722", "title": "Pinkerton National Detective Agency", "text": "La Pinkerton National Detective Agency (in italiano \"agenzia investigativa nazionale Pinkerton\") \u00e8 un'agenzia di investigazione privata fondata nel 1850 negli Stati Uniti nel corso della breve presidenza di Zachary Taylor dallo scozzese Allan Pinkerton.\nStoria.\nPinkerton divenne famoso per aver scoperto il complotto per l'assassinio di Abraham Lincoln, che durante la campagna elettorale assunse gli agenti di Pinkerton come guardie del corpo durante la guerra di secessione americana. Quando il presidente fu ucciso, la sua sicurezza non era pi\u00f9 affidata a Pinkerton, ma al personale dell'esercito degli Stati Uniti. In seguito l'\"Anti-Pinkerton Act\" del 1893 limit\u00f2 i casi in cui il governo federale degli Stati Uniti potesse avvalersi di agenzie di investigazione privata.\nL'agenzia divent\u00f2 in breve tempo la pi\u00f9 importante societ\u00e0 di sicurezza negli USA; opera ancora oggi con lo stesso nome, ed \u00e8 parte della societ\u00e0 di sicurezza svedese Securitas AB.\nNella cultura di massa.\nL'agenzia o gli agenti della Pinkerton vengono menzionati in alcuni film come \"La leggenda di Zorro\", in \"L'agente speciale Pinkerton\", film del 1955 del regista Tim Whelan, e nel remake del 2007 di James Mangold, \"Quel treno per Yuma\". Un agente realmente esistito della Pinkerton si infiltra in un'organizzazione sindacale segreta ne \"I cospiratori\" (\"The Molly Maguires\"), un film del 1970 diretto da Martin Ritt e interpretato da Richard Harris e Sean Connery. Nel film \"...continuavano a chiamarlo Trinit\u00e0\" con Bud Spencer e Terence Hill, i due si spacciano per agenti Pinkerton. Nella pellicola del 1967 \"Faccia a faccia\", con \"Gian Maria Volont\u00e9\", un agente della Pinkerton svolge un ruolo fondamentale nello sviluppo della trama quando compromette i piani dei protagonisti. Gli agenti dell'agenzia Pinkerton compaiono anche nei timori di Jesse nel film \"L'assassinio di Jesse James per mano del codardo Robert Ford\", interpretato da Brad Pitt nel 2007. I fratelli Pinkerton vengono menzionati anche nel film \"Bad Girls\", diretto da Jonathan Kaplan. In \"Assassinio sull\u2019Orient Express\" uno dei personaggi aggiunti da Kenneth Branagh nel suo adattamento (non era presente nel romanzo di Agatha Christie) sostiene di far parte della Pinkerton.\nAnche nella letteratura si trovano richiami alla Pinkerton. Un esempio su tutti \u00e8 il romanzo \"La valle della paura\" di Arthur Conan Doyle, facente parte della saga delle avventure di Sherlock Holmes. Inoltre, \u00e8 l'agenzia per cui lavora Booker DeWitt, il protagonista del videogioco \"BioShock Infinite\". Altro rimando \u00e8 presente nel fumetto \"Tex\" della Sergio Bonelli Editore, nella quale il protagonista interagisce spesso con gli agenti della Pinkerton. Un fumetto con vita breve (\"Judas\", sempre della Bonelli, all'epoca Daim Press) aveva per protagonista un ex bandito che diventava agente della Pinkerton. Inoltre nel videogioco \"Red Dead Redemption\" il protagonista John Marston ha un debito con due spietati agenti della FBI, uno dei quali (Edgar Ross, il principale antagonista) \u00e8 inizialmente membro dell'agenzia. L'agenzia compare anche nel prequel \"Red Dead Redemption II\".\nNel romanzo \"Il tallone di ferro\" di Jack London, Ernest Everhard afferma \"Ho conosciuto uomini che nelle loro diatribe contro la guerra invocavano il nome del dio della pace, intanto che distribuivano fucili ai Pinkerton per abbattere quelli che scioperavano nelle loro stesse fabbriche\". Nella nota al testo dell'autore i Pinkerton sono cos\u00ec definiti: \"In origine erano dei detective privati; ma divennero ben presto sostenitori salariati dei capitalisti e poi finirono per essere i mercenari dell'oligarchia\". Un agente Pinkerton compare anche nel fumetto \"Ken Parker\" di Berardi e Milazzo (\"Omicidio a Washington\", vol. n. 4), uscito nel settembre del 1977.\nPinkerton \u00e8 anche il nome del \"super smacchiatore\" che ha ragione delle macchie di sangue lasciate dal fantasma nel racconto \"Il fantasma di Canterville\" di Oscar Wilde."}
{"id": "513723", "revid": "228587", "url": "https://it.wikipedia.org/wiki?curid=513723", "title": "Alfonso I del Portogallo", "text": "Origine.\nAlfonso era figlio di un nobile francese, divenuto conte del Portogallo, Enrico (\"Dom Henrique\"), e della principessa Teresa, figlia illegittima del re di Le\u00f3n e Castiglia, Alfonso VI e della sua amante, Jimena N\u00fa\u00f1ez de Lara.\nBiografia.\nNato e cresciuto a Guimar\u00e3es, dove visse fino al 1128, sotto la sorveglianza del suo tutore, uno dei nobili portoghesi, Egas Moniz.\nNel 1112, alla morte del padre ad Astorga, Alfonso divenne titolare della contea del Portogallo ma la madre, Teresa, subentr\u00f2 al marito nel titolo di Contessa del Portogallo, anzi, dal novembre del 1117, Teresa cominci\u00f2 a farsi chiamare \"regina del Portogallo\".\nNel 1122 Alfonso ricevette le armi da cavaliere, ma anche al raggiungimento della maggiore et\u00e0, nel 1123, la madre continu\u00f2 ad essere la \"regina del Portogallo\" e continu\u00f2 a governare il Portogallo assieme al suo amante, Fernando Peres.\nNel 1126, mor\u00ec la regina di Le\u00f3n e Castiglia, Urraca, sorellastra di sua madre; Teresa, la quale non ritenendosi pi\u00f9 vincolata ai patti sottoscritti nel 1121 con Urraca, non riconobbe come suo superiore il re di Galizia e nuovo re di Le\u00f3n e Castiglia, Alfonso Raimundez (Alfonso VII). Nella primavera del 1127, Alfonso VII attacc\u00f2 il Portogallo ed in sei settimane obblig\u00f2 Teresa a riconoscere la sua supremazia, mentre Alfonso Henriques era assediato a Guimar\u00e3es e dovette arrendersi. I nobili portoghesi non gradirono questa sottomissione ed iniziarono una aperta opposizione a Teresa quando, all'inizio del 1128, a Braga, il diciottenne Alfonso Henriques rese pubbliche le sue intenzioni di non riconoscersi vassallo del re di Le\u00f3n e Castiglia; tutti i nobili a sud del fiume Minho appoggiarono Alfonso, contro la madre, e si radunarono nei dintorni di Guimar\u00e3es.\nTeresa mise insieme un esercito galiziano-portoghese che si diresse verso Guimar\u00e3es e si scontrarono in una localit\u00e0 vicina a Guimar\u00e3es (battaglia di San Mamede). Teresa ed il suo amante, Fernando Peres, furono sconfitti. Alfonso Henriques vittorioso ottenne cos\u00ec la contea del Portogallo. Dopo la sconfitta, Teresa e Fernando Peres, forse catturati durante la fuga ed espulsi immediatamente dal Portogallo, ripararono nei loro domini nel regno di Galizia. Un'altra versione narra che Teresa si ritir\u00f2 in un convento a P\u00f3voa de Lanhoso; mentre una terza versione dice che il figlio l'abbia imprigionata nel castello di Lanhoso; addirittura una quarta dice che il figlio l'abbia condannata e fatta uccidere.\nLa madre Teresa mor\u00ec, molto probabilmente nei suoi possedimenti galiziani, nel 1130; dopo la morte della madre, Alfonso Henriques invase il sud della Galizia, che era feudo di Teresa, e da l\u00ec fece incursioni in Galizia con l'appoggio di parte della nobilt\u00e0 galiziana.\nNel 1135, Alfonso rifiut\u00f2 di render omaggio a suo cugino, il re di Le\u00f3n e Castiglia, Alfonso VII, e da quel momento si fece chiamare \"principe del Portogallo\".\nNel 1137, Alfonso Henriques appoggi\u00f2 una rivolta galiziana e quando, dopo la vittoria di Cerneja sulle truppe leonesi, stava per annettersi la Galizia, i Mori attaccarono il sud della contea del Portogallo, sconfiggendolo a Tomar e conquistarono la fortezza di Leiria, appena costruita nel 1135; allora il re di Le\u00f3n e Castiglia, Alfonso VII, che nel 1135 aveva assunto il titolo di Imperatore, radunato un esercito a Tui, invase il Portogallo e, con la pace di Tui, indusse il cugino e tutti i suoi baroni alla sottomissione.\nNel 1139, Alfonso Henriques, dopo aver trasferito la capitale da Guimar\u00e3es a Coimbra, ottenne una vittoria sui Mori di Santar\u00e9m e li rese suoi tributari. E dopo la vittoria sui Mori il 25 luglio, nella battaglia di Ourique, venne proclamato dalle sue truppe, il 27 luglio, re del Portogallo; nel 1140 invase ancora la Galizia e l'Imperatore, a Valdevez, gli propose una tregua, che fu accettata; da quel giorno il re di Le\u00f3n e Castiglia, Alfonso VII, l'imperatore, non annover\u00f2 pi\u00f9 il Portogallo tra i suoi possedimenti e nel 1143, a Zamora, fu sancita la pace di Zamora: di fronte al legato del papa Innocenzo II, cardinale Guido da Vico, in cambio della signoria di Astorga, Alfonso VII riconobbe al cugino, Alfonso Henriques, il titolo di re del Portogallo, che divenne cos\u00ec Alfonso I del Portogallo. Contemporaneamente Alfonso VII riconobbe il matrimonio tra il conte di Barcellona Raimondo Berengario IV e Petronilla di Aragona, erede al trono d'Aragona, accettando cos\u00ec l'unione di tutte le contee catalane con l'Aragona e di fatto un grande regno d'Aragona.\nI negoziati con la Santa Sede avevano due obiettivi, riuscire ad avere piena autonomia dalla chiesa portoghese ed avere il riconoscimento del Regno del Portogallo.\nI passi pi\u00f9 importanti furono i seguenti:\nNel 1146, tra gennaio e giugno, Alfonso Henriques spos\u00f2 Mafalda di Savoia (1125-1157), figlia secondogenita del conte di Savoia Amedeo III e di Mafalda d'Albon.\nDopo il riconoscimento a re del Portogallo, Alfonso I si dedic\u00f2 alla pacificazione e all'ingrandimento del regno che pass\u00f2 attraverso la riconquista della citt\u00e0 e del castello di Leiria nel 1142; dopo aver conquistato la citt\u00e0 di Santar\u00e9m, nel 1147, si diresse verso Lisbona dove venne in suo aiuto una flotta di 200 navi con 13000 Crociati (anglo-normanni, germani e fiamminghi) che si stava recando in Palestina; la citt\u00e0 cadde dopo quattro mesi di assedio, di conseguenza si arrese anche l'inespugnabile castello di Sintra e la guarnigione di Palmela si diede alla fuga. Dopo queste vittorie alcuni crociati si fermarono in Portogallo stabilendosi nelle zone appena liberate dai Mori.\nNel 1153 fu fondato il monastero di Alcoba\u00e7a, vicino a Leiria, che port\u00f2 al ripopolamento della zona.\nNel 1158, fu conquistata la citt\u00e0 fortificata di Alc\u00e1cer do Sal, col parziale aiuto di soldati reclutati in Inghilterra, e, nel 1159, pare che Alfonso I abbia conquistato ma subito dopo abbandonato le citt\u00e0 di Beja ed \u00c9vora.\nSebbene nel 1161 avesse subito una sconfitta da parte dell'imperatore degli almohadi del Marocco, \u201bAbd al-M\u00f9'min, dal 1162, le sue truppe continuarono, ed in pochi mesi portarono a termine, la conquista di quasi tutta la regione dell'Alentejo nel sud del Portogallo: Beja, Evora, Serpa, il castello di Juromenha (vicino a Alandroal) e poi a nord-est, C\u00e1ceres e Trujillo, nell'attuale Spagna.\nNel 1163, occup\u00f2 Salamanca per rappresaglia al ripopolamento della zona fatto dal suo futuro genero, il re del Le\u00f3n Ferdinando II, che si riprese quasi subito la rivincita sconfiggendo Alfonso I.\nNel 1168, Alfonso I interpret\u00f2 come una minaccia al suo regno il fatto che il genero Ferdinando II stava ripopolando la zona di Ciudad Rodrigo; attacc\u00f2 allora la Galizia occupando Tui ed il territorio di Xinzo de Limia, gi\u00e0 feudi di sua madre; nello stesso tempo, in al-Andalus, stava assediando il castello di Badajoz, dopo che la citt\u00e0 era caduta; l'aver diviso le forze favor\u00ec il contrattacco di Ferdinando II, che respinse i portoghesi fuori dalla Galizia e si precipit\u00f2 a Badajoz; quando Alfonso vide arrivare i leonesi cap\u00ec che la partita era persa e si diede alla fuga, a cavallo, durante la quale, attraversando una porta della citt\u00e0, si impigli\u00f2 con la coscia a due ferri sporgenti, si ruppe una gamba e fu fatto prigioniero; Alfonso I, per riottenere la libert\u00e0, offr\u00ec al genero il suo regno, ma Ferdinando, che gi\u00e0 si era premurato di mettergli a disposizione i migliori medici leonesi, gli rispose: \u00abRestituisci ci\u00f2 che mi hai tolto e riprenditi il tuo regno.\u00bb Alfonso accett\u00f2 e, nella pace siglata a Pontevedra, nel 1169, offr\u00ec al genero una grossa somma in oro e restitu\u00ec a Ferdinando II venticinque castelli, incluse le citt\u00e0 di C\u00e1ceres, Badajoz, Trujillo, Santa Cruz e Mont\u00e1nchez.\nNel 1170, quando i Mori assediarono Santar\u00e9m, il genero Ferdinando II corse in suo aiuto e riusc\u00ec a liberare la citt\u00e0.\nConstatando che, dopo l'incidente di Badajoz, la sua carriera militare era finita, il 15 agosto 1170 arm\u00f2 cavaliere suo figlio Sancho e lo introdusse nell'amministrazione e nel controllo degli affari militari.\nNel 1178 il figlio Sancho invase al-Andalus, riuscendo a raggiungere Siviglia e a dare fuoco a due sobborghi della citt\u00e0.\nL'imperatore del Marocco, Ab\u016b Ya\u2018q\u016bb Y\u016bsuf, dopo alcuni vani tentativi, nel 1184, invase il Portogallo con un esercito reclutato in Nordafrica e, nel mese di maggio, assedi\u00f2 a Santar\u00e9m Alfonso I; il figlio, Sancho, riusciva a tenere a bada gli assedianti, ma la salvezza furono i 20.000 uomini inviati dall'arcivescovo di Santiago di Compostela, a giugno, e l'esercito leonese del genero Ferdinando II, giunto a luglio, che ruppero l'assedio.\nL'imperatore del Marocco, Yusuf, mor\u00ec nel corso del 1185 ed il suo esercito fu disperso ed un secondo attacco via mare a Lisbona fall\u00ec, scongiurando definitivamente il pericolo.\nAlfonso I pot\u00e9 cos\u00ec morire in pace, a Coimbra, dove fu tumulato nel monastero della Santa Croce, dove poi fu sepolto anche il figlio Sancho I e dove le loro spoglie sono tutt'ora conservate.\nDiscendenza.\nAlfonso ebbe sette figli da Mafalda e cinque illegittimi da due amanti.\nDa Mafalda ebbe:\nDa Elvira Gualtar, figlia di un notabile alla corte del conte di Barcellona, Alfonso ebbe:\nMentre da altre donne, delle quali non si conoscono i nomi, Alfonso ebbe altri tre figli:"}
{"id": "513724", "revid": "767487", "url": "https://it.wikipedia.org/wiki?curid=513724", "title": "The Young and the Useless", "text": "The Young and the Useless \u00e8 un gruppo hardcore punk fondato a New York alla fine degli anni settanta.\nLa vita della band non dur\u00f2 a lungo. Infatti, a s\u00e9guito della partenza di Horovitz, nel 1984, il gruppo si sciolse. La sua ultima esibizione si tenne il 28 ottobre 1984, presso il celebre club CBGB di New York."}
{"id": "513725", "revid": "228587", "url": "https://it.wikipedia.org/wiki?curid=513725", "title": "Pinkerton", "text": ""}
{"id": "513726", "revid": "599013", "url": "https://it.wikipedia.org/wiki?curid=513726", "title": "Ibo", "text": ""}
{"id": "513727", "revid": "1846411", "url": "https://it.wikipedia.org/wiki?curid=513727", "title": "CBS", "text": "La CBS (acronimo del precedente nome della rete, Columbia Broadcasting System) \u00e8 un'emittente radiotelevisiva statunitense di New York, in lingua inglese, controllata da Paramount Global. \nLa societ\u00e0 ha sede presso il CBS Building di New York e importanti impianti di produzione e operazioni a New York City (presso il CBS Broadcast Center) e Los Angeles (presso il CBS Television City e il CBS Studio Center).\nA volte la CBS viene chiamata \"Eye Network\", cio\u00e8 il \"circuito dell'occhio\", in riferimento al logo della compagnia, in uso dal 1951. \u00c8 stata anche chiamata \"rete Tiffany\", alludendo alla percezione dell'alta qualit\u00e0 della programmazione CBS sotto la direzione di William S. Paley ma anche ad alcune delle prime dimostrazioni della televisione a colori del canale, svolte in un ex edificio della Tiffany &amp; Co. a New York nel 1950.\nLa rete ha origine come United Independent Broadcasters Inc., una catena di 16 stazioni radio acquistate da Paley nel 1928 e ribattezzata Columbia Brodcasting System. Sotto la guida di Paley, la CBS divenne una delle pi\u00f9 grandi reti radiofoniche degli Stati Uniti, una delle tre grandi reti televisive statunitensi e, attraverso la Columbia Records, casa discografica. Nel 1974, la CBS abbandon\u00f2 il suo nome completo e divenne nota semplicemente come CBS, Inc. La Westinghouse Electric Corporation la rilev\u00f2 nel 1994 adottando il nome di CBS Broadcasting, Inc. nel 1997 e, infine, CBS Corporation. Nel 1999 la CBS pass\u00f2 sotto il controllo di Viacom. Alla fine del 2005 Viacom si divise in due societ\u00e0 separate, ripristinando nel 2006 la CBS Corporation, sotto il suo controllo. In tempi pi\u00f9 recenti CBS Corporation \u00e8 passata a Sumner Redstone (1923-2020) attraverso National Amusements, che controlla anche l'attuale Viacom.\nLa CBS continua a gestire la rete CBS Radio, che ora fornisce principalmente notizie e contenuti per il portafoglio di stazioni radio possedute e gestite nei mercati di grandi e medi dimensioni e stazioni radio affiliate in vari altri mercati. La rete televisiva ha pi\u00f9 di 240 stazioni televisive possedute ed affiliate in tutti gli Stati Uniti.\nStoria.\nPrimi anni.\nLe origini della CBS risalgono al 27 gennaio 1927, con la creazione di una rete chiamata United Independent Broadcasters a Chicago dal talent-agent di New York Arthur Judson. La rete presto ha bisogno di ulteriori investitori, e la Columbia Phonograph Company, produttore della Columbia Records la salva nell'aprile del 1927; di conseguenza, la rete prende il nuovo nome Columbia Phonographic Broadcasting System il 18 settembre dello stesso anno. La Columbia Phonographic va in onda il 18 settembre 1927, con una presentazione della Howard L. Barlow Orchestra dalla flagship station WOR di Newark, New Jersey e una quindicina di affiliati.\nI costi operativi sono elevati, in particolare i pagamenti a AT&amp;T per l'uso delle sue linee terrestri, e verso la fine del 1927, la Columbia Phonograph vuole abbandonare. All'inizio del 1928 Judson cede la rete ai fratelli Isaac e Leon Levy, proprietari della rete affiliata di Filadelfia WCAU, e al loro socio Jerome Louchenheim. Nessuno dei tre \u00e8 interessato ad assumere la gestione quotidiana della rete, quindi mettono al comando il ricco 26enne William S. Paley, figlio di una famiglia titolari di un'importante azienda per la produzione di sigari di Filadelfia e cognato dei Levy, come presidente. Con la compagnia discografica fuori dal campo, Paley semplifica rapidamente il nome della compagnia in \"Columbia Broadcasting System\". Crede nel potere della pubblicit\u00e0 radiofonica da quando i sigari della sua famiglia \"La Palina\" hanno raddoppiato le loro vendite dopo che il giovane William ha convinto gli anziani a fare pubblicit\u00e0 alla radio. Nel settembre del 1928, Paley acquista la parte di Cchen di Louchenheim e ne diventa il proprietario di maggioranza con il 51% dell'azienda.\nSpostando la sede principale da New York a Filadelfia. La stazione si chiama WCAU.\nNel novembre del 1927 compra la WABC di Brooklyn per $ e si crea una frequenza propria sui 860 kHz. Nel 1946 la WABC diventa WCBS, mentre la CBS compra altre stazioni come la KNX, la KCBS, la KQW, la WBBM, la WJSV e la WTOP.\nNel frattempo iniziano anche le trasmissioni regolari in TV a partire dal 1\u00ba luglio 1941 alle 14:30 ora locale, circa un\u2019ora dopo la nascita di NBC.\nDurante la seconda guerra mondiale la CBS trasmette alla radio minuto per minuto tutta l'evoluzione del conflitto diventando cos\u00ec la prima radio a trasmettere la guerra in diretta. Il network trasmette anche programmi diplomatici/culturali (diplomazia culturale) in Nord e Sud America durante la guerra per promuovere la pace, panamericanismo e politica di buon vicinato. (\"Vedere Viva Am\u00e9rica\") Tra i musicisti e i compositori presenti su queste trasmissioni sono stati inclusi: Alfredo Antonini, Juan Arvizu, Nestor Mesta Chayres, Eva Garza, Elsa Miranda, Los Panchos, Miguel Sandoval, John Serry e Terig Tucci.. Pian piano la CBS si espande a livello nazionale fino a diventare fra i pi\u00f9 grandi network della televisione americana.\nNel 1954 la CBS viene acquisita dal presidente della NBC Jack Benny: la programmazione del network resta comunque invariata, mantenendo anche le stesse stazioni gi\u00e0 gestite.\nNel 1982 la CBS collabora con l'azienda di videogiochi Coleco per creare la console Colecovision.\nLa caratteristica tipica della programmazione radiofonica della CBS consiste nel mandare in onda ogni ora un notiziario sempre aggiornato sugli eventi che accadono nel mondo.\nLa KNX di Los Angeles ha una programmazione diversa da quella della WCBS di New York. A Los Angeles nasce una stazione autonoma.\nL'arrivo del colore.\nNel 1950 la CBS \u00e8 la prima televisione al mondo a introdurre il colore, ma il sistema usato non \u00e8 compatibile con i televisori in bianco e nero e ad essere effettivamente venduti sono ben pochi dei costosi esemplari di televisori prodotti con questo sistema primitivo.\nNei primi anni Settanta la CBS acquista i diritti televisivi di alcune squadre professionistiche come i New York Yankees e i Boston Celtics.\nDescrizione.\nPioniera dei network radiofonici, sin dai suoi primi anni di vita la CBS ha goduto di un'ottima reputazione come emittente di qualit\u00e0: prima dell'avvento delle televisioni via cavo, il network era uno dei tre dominatori del mercato televisivo statunitense. Precedentemente di propriet\u00e0 della Viacom, un tempo una sussidiaria della CBS stessa, \u00e8 oggi parte della nuova CBS Corporation, nata in seguito alla scissione della Viacom all'inizio del 2006.\nLa CBS Corporation e la nuova Viacom sono attualmente controllate da Sumner Redstone. In passato l'azienda era proprietaria di societ\u00e0 quali la Fender e la Columbia Pictures.\nCBS Sports.\nLa CBS Sports \u00e8 una divisione della CBS che ha il compito di trasmettere gli eventi sportivi negli Stati Uniti.\nI principali programmi della CBS Sports sono \"NFL on CBS\", \"The NFL Today\", \"Southeastern Conference Football\", \"National Collegiate Athletic Association\" di pallacanestro, il \"Pga Tour\" di golf e il tennis professionistico dell\"'ATP Tour\".\nCBS All Access.\nCBS All Access \u00e8 il servizio di streaming on demand della CBS lanciato nell'ottobre 2014. Il servizio permette agli utenti di guardare in streaming programmi televisivi passati e presenti di cui la CBS detiene i diritti. Solitamente gli episodi pi\u00f9 recenti delle serie televisive del network vengono caricati il giorno dopo la messa in onda televisiva.\nNel novembre 2015 \u00e8 stata annunciata la prima serie originale di CBS All Access, \"Star Trek: Discovery\". Nel maggio 2016 \u00e8 stato annunciato che CBS All Access trasmetter\u00e0 uno spin-off di \"The Good Wife\", \"The Good Fight\".\nDal 4 marzo del 2021 la piattaforma streaming viene rinominata Paramount+. Oltre al cambio nome, sono stati aggiunti tutti i prodotti delle controllate di ViacomCBS."}
{"id": "513730", "revid": "26891", "url": "https://it.wikipedia.org/wiki?curid=513730", "title": "URSS W6 OSSOAWIACHIM", "text": ""}
{"id": "513733", "revid": "130040", "url": "https://it.wikipedia.org/wiki?curid=513733", "title": "Sanzio I del Portogallo", "text": ""}
{"id": "513734", "revid": "287204", "url": "https://it.wikipedia.org/wiki?curid=513734", "title": "Novelle colle labbra tinte", "text": "Novelle colle labbra tinte \u00e8 una raccolta di racconti di Filippo Tommaso Marinetti, pubblicata originariamente nel 1930 dall'Arnoldo Mondadori Editore.\nIl libro \u00e8 diviso in due parti, \"Novelle simultanee\" e \"Programmi di vita con varianti a scelta\"; nella prima parte, il racconto \"Grande albergo del pericolo\" era gi\u00e0 stato pubblicato in Scatole d'amore in conserva (1927); la seconda parte invece era stata completamente pubblicata nel 1922 (con variazioni), nel volume Gli amori futuristi. \nSi tratta della pi\u00f9 importante e della meno incompleta raccolta di novelle di Marinetti. Nel 2003 \u00e8 stata ripubblicata dall'editore Vallecchi.\nI \"programmi di vita con varianti a scelta\".\nNella prefazione dell'autore (in realt\u00e0 un vero e proprio manifesto, gi\u00e0 pubblicato a parte), \"La simultaneit\u00e0 in letteratura\", Marinetti rivendica di aver inventato 11 anni prima \"i primi saggi di un nuovo genere letterario e divertimento spirituale\": il Programma di Vita con variante a scelta, \"proposta allegra, multiforme, drammatica e balzante di fatti da compiere\". \nI programmi di vita hanno in effetti caratteristiche singolari: "}
{"id": "513735", "revid": "2014155", "url": "https://it.wikipedia.org/wiki?curid=513735", "title": "Alfonso II del Portogallo", "text": "Origine.\nFiglio del re del Portogallo Sancho I e di Dolce di Barcellona (1160-1198), figlia della regina di Aragona, Petronilla e del conte di Barcellona, Raimondo Berengario IV. Dolce era quindi la sorella del sovrano della corona d'Aragona, Alfonso II.\nBiografia.\nIl cronista, Rodrigo Jim\u00e9nez de Rada, nel suo \"De Rebus Hispani\u00e6\" lo elenca tra i figli di Sancho I e Dolce di Barcellona chiamandolo Aldefonsum e specifica che succedette a suo padre.\nNel 1206, spos\u00f2 Urraca di Castiglia (1186/87-1220), figlia del re di Castiglia, Alfonso VIII e di Eleonora Plantageneta, figlia del re d'Inghilterra, Enrico II e di sua moglie la duchessa d'Aquitania, Eleonora, ex regina di Francia.\nAlfonso divenne re il 26 marzo 1212, dopo la morte del padre Sancho I.\nAlfonso convoc\u00f2 immediatamente le \"cortes\", dove fu deciso che il diritto canonico entrasse a far parte della legge del regno e che qualsiasi legge civile in contrasto con esso dovesse essere abrogata. Il clero inoltre, in quanto gestore di scuole ed ospedali, fu esentato da molte tassazioni, in cambio il clero accett\u00f2 una legge che proibiva alle corporazioni ecclesiastiche di acquistare altra terra.Papa Innocenzo III immediatamente gli conferm\u00f2 il titolo reale.\nNel luglio del 1212 Alfonso invi\u00f2 un contingente di truppe portoghesi che si un\u00ec all'esercito dei regni cristiani di Aragona, Castiglia e Navarra, che sconfisse le truppe musulmane degli Almohadi nella battaglia di Las Navas de Tolosa.\nDopo la morte del padre, le sorelle di Alfonso, Teresa, Sancha e Mafalda avevano ricevuto in eredit\u00e0 tre castelli, unitamente alle rispettive citt\u00e0, con le relative rendite. Ma Alfonso II, rifiutava di consegnare loro citt\u00e0 e castelli, in quanto temeva che, una volta riconosciuto il diritto di propriet\u00e0 alle sorelle, eventuali eredi avrebbero poi potuto succedere loro e spezzare l'unit\u00e0 del regno.Da questo fatto nacque una disputa tra il re e le tre sorelle, che avevano l'appoggio del fratello Pietro e di buona parte della nobilt\u00e0; la disputa port\u00f2 ad un conflitto che vide il re del Le\u00f3n, schierato dalla parte della ex moglie, ed il re di Castiglia, schierato con Alfonso (per riconoscenza delle truppe inviate a Las Navas de Tolosa), che, nel 1217, risult\u00f2 vincitore sui nobili ribelli, anche per l'arbitrato favorevole di Innocenzo III.Il fratello Pietro dovette lasciare il Portogallo e si rifugi\u00f2 in Le\u00f3n, dove la sorella Teresa era stata regina.\nNel 1217, una flotta crociata, al comando dei conti d'Olanda, aiut\u00f2 le truppe portoghesi, senza la presenza del re, a porre l'assedio ad Alc\u00e1cer do Sal, che cadde dopo due mesi, il 18 ottobre.\nNel 1218, sorse una disputa tra il cancelliere del re ed il vescovo di Lisbona, circa la supremazia del potere civile sul clero, ed il re appoggi\u00f2 il suo cancelliere.\nLa legge contro la \"manomorta\", che avrebbe impedito alla terra di passare nella mano del clero, a detrimento delle risorse dello stato, non era mai stata applicata e allora Alfonso cominci\u00f2 a violare le immunit\u00e0 della chiesa e i privilegi garantiti al clero dalle \"cortes\" nel 1211.L'arcivescovo di Braga convoc\u00f2 un'assemblea di prelati e, dopo aver condannato l'operato pubblico e la condotta adultera di Alfonso, scomunic\u00f2 lui ed i suoi ministri.\nDopo il 1220, papa Onorio III, intervenuto in favore dell'arcivescovo, non avendo ottenuto alcun risultato, minacci\u00f2 Alfonso di sciogliere i suoi sudditi dall'obbligo di fedelt\u00e0; Alfonso allora si sent\u00ec minacciato e fece pace con la chiesa.\nDopo qualche mese, nel 1223, Alfonso mor\u00ec.Il cronista, Rodrigo Jim\u00e9nez de Rada, nel suo \"De Rebus Hispani\u00e6\", racconta che Alfonso fu inumato nel Monastero di Alcoba\u00e7a.\nAlla sua morte gli succedette il figlio Sancho II.\nComunque Alfonso II fu il re che per primo attese alla sistematica compilazione delle leggi portoghesi.\nDiscendenza.\nAlfonso ed Urraca ebbero cinque figli:\nAlfonso ebbe anche un figlio naturale da un'amante di cui non si conosce il nome:"}
{"id": "513738", "revid": "130040", "url": "https://it.wikipedia.org/wiki?curid=513738", "title": "Sanzio II del Portogallo", "text": ""}
{"id": "513740", "revid": "2014155", "url": "https://it.wikipedia.org/wiki?curid=513740", "title": "Alfonso III del Portogallo", "text": "Origine.\nSuo padre era Alfonso II, re di Portogallo, e sua madre Urraca, figlia di Alfonso VIII re di Castiglia e di Eleonora Plantageneta, quest'ultima a sua volta figlia di Enrico II Plantageneto re d'Inghilterra e di Eleonora d'Aquitania.\nBiografia.\nIl cronista Rodrigo Jim\u00e9nez de Rada, nel suo \"De Rebus Hispani\u00e6\", lo elenca tra i figli di Alfonso II e Urraca di Castiglia, chiamandolo \"Aldefonsum\" e specificando che succedette a suo fratello Sancio, \"Sancius Regem Portugalli\u00e6 successorem\".\nInoltre Alfonso \u00e8 citato nelle cronache di Pedro, conte di Barcelos, come Alfonsus, figlio di Alfonso II e sua moglie Urraca di Castiglia.\nEssendo Alfonso il figlio secondogenito ed essendo stato ereditato, nel 1223, alla morte del padre, il trono del Portogallo dal fratello Sancho II, appena maggiorenne lasci\u00f2 il Portogallo per trasferirsi in Francia, dove, nel 1226, la sorella di sua madre, Bianca di Castiglia, alla morte del marito, il re di Francia, Luigi VIII, divenne reggente del regno in quanto tutrice del figlio minorenne Luigi il Santo e, anche quando Luigi divenne maggiorenne, Bianca rimase la sua principale consigliera.Dato che nel 1234 la cognata di Bianca, la contessa di Boulogne, Matilde, era rimasta vedova di Filippo di Francia, fratello di suo marito Luigi VIII, la zia Bianca, per Alfonso, combin\u00f2 il matrimonio con sua cognata.\nAlfonso spos\u00f2 Matilde nel 1235, divenendo conte consorte di Boulogne e conte effettivo dal 1238.\nVerso il 1240, il vescovo di Oporto, Martino Rodrigues, fece al papa Gregorio IX un rapporto molto negativo sul regno di Sancho II del Portogallo, proponendo di sostituirlo con il fratello, Alfonso, conte di Boulogne.Solo con l'elezione al soglio pontificio di papa Innocenzo IV, dopo 19 mesi di sede vacante, nel giugno del 1243, il partito della destituzione cominci\u00f2 ad offrire ad Alfonso la corona e a proporlo come salvatore della patria.\nAlfonso si mosse solo dopo il Concilio di Lione del 1245 in cui, secondo i vescovi di Oporto e di Coimbra, il re Sancho si rifiut\u00f2 di riparare le offese fatte e persistette nel suo atteggiamento; il papa Innocenzo IV allora proclam\u00f2 Alfonso tutore del reame ed invit\u00f2 tutte le autorit\u00e0 ad obbedirgli, pur lasciando a Sancho il titolo di re.\nNel settembre dello stesso anno, Alfonso, a Parigi, accett\u00f2 le condizioni dell'arcivescovo di Braga e, all'inizio del 1246, marci\u00f2 su Lisbona, che gli apr\u00ec le porte.\nSancho si difese ed accett\u00f2 l'aiuto del re di Castiglia e Le\u00f3n Ferdinando III, che gli invi\u00f2 delle truppe al comando del figlio Alfonso; alla fine dovette soccombere e, nel corso del 1247, and\u00f2 in esilio a Toledo, dove mor\u00ec l'anno dopo.\nAlfonso, pur governando il regno dal 1247, divenne re il 4 gennaio 1248 dopo la morte del fratello Sancho II.\nDato che una parte dell'Algarve era rimasto sotto il controllo delle truppe castigliane, Alfonso, tramite gli ordini militari, recuper\u00f2 i territori tra il 1249 ed il 1250.\nDivenuto re di Castiglia, Alfonso X, nel 1253, invase il Portogallo e si appropri\u00f2 della regione dell'Algarve.Alfonso III cedette ma, pur essendo ancora sposato con Matilde, riusc\u00ec ad ottenere la mano della figlia illegittima di Alfonso X, Beatrice, con la clausola che quando il primo figlio della coppia avrebbe compiuto sette anni, l'Algarve sarebbe tornato al Portogallo.Alfonso III divorzi\u00f2 da Matilde, rinunciando ai suoi possedimenti francesi, e nello stesso anno spos\u00f2 Beatrice.\nNel 1263, non senza alcune resistenze (forse perch\u00e9 l'erede era il terzogenito ed aveva solo due anni), Alfonso X di Castiglia consegn\u00f2 l'Algarve all'erede, il principe Dionigi, a condizione che Alfonso III del Portogallo lo avesse seguito in battaglia con cinquanta lancieri.\nNello stesso anno 1263, dopo che la contessa di Boulogne, Matilde, era morta nel 1259, il papa Urbano IV convalid\u00f2 il matrimonio tra Alfonso e Beatrice.\nNel 1267, con la convenzione di Badajoz, fu risolto definitivamente il problema dell'Algarve e come confine tra il Portogallo e la Castiglia fu stabilito il fiume Guadiana.\nIn politica interna, nei primi anni di regno ottemper\u00f2 al giuramento fatto a Parigi nel 1246 ma, nel 1254, convoc\u00f2 le \"cortes\" a Leiria e per la prima volta vi furono ammessi i rappresentanti delle citt\u00e0; la disposizione dell'assemblea che i tributi fossero pagati in denaro e non in natura, andava a vantaggio del popolo e la disposizione di fare l'elenco delle propriet\u00e0 della corona (portato a termine nel 1258) and\u00f2 a vantaggio del re, perch\u00e9 cos\u00ec si conobbe quante propriet\u00e0 della corona erano state alienate anche in modo fraudolento.Nel 1261 le \"cortes\" abrogarono il diritto del re di deprezzare, ogni sette anni, la moneta onde permettere alla corona di procurarsi denaro; in sua vece Alfonso dovette accettare una tassa fissa quinquennale, stabilendo cos\u00ec il principio che ogni futura tassa dovesse avere il consenso del parlamento.Nel 1265 fu avviato il recupero delle terre che i beneficiari avevano venduto con conseguente perdita dei diritti della corona; le terre incolte vennero confiscate, le altre erano recuperate allo stesso prezzo con cui erano state acquistate dagli attuali proprietari. Inoltre fu stabilito che i beneficiari delle terre della corona dovevano pagare i tributi (con questa norma anche gli ordini religiosi, nel futuro, avrebbero pagato).\nTutte queste disposizioni furono applicate solo in parte e male (il gran siniscalco ed il cancelliere del regno furono molto rapaci per s\u00e9 stessi), ma contribuirono a danneggiare sia il clero sia la nobilt\u00e0, per cui cinque vescovi si recarono a Roma presentando lagnanze sul comportamento del re, che rispose presentando una dichiarazione delle citt\u00e0 in suo favore; inoltre Alfonso assicur\u00f2 al papa Clemente IV che era pronto ad aderire alla crociata promossa dal papa stesso nel 1267.\nNel 1273 il papa Gregorio X fece pressione su Alfonso perch\u00e9 ottemperasse, con un giuramento, agli obblighi contratti a Parigi e alle risoluzioni contenute nelle bolle dei papi Onorio III e Gregorio IX, e nel 1275 lo minacci\u00f2 di scomunica poich\u00e9 non aveva ancora prestato giuramento.\nLa morte del papa il 10 gennaio del 1276 lo favor\u00ec, perch\u00e9 i due papi successivi, Innocenzo V e Adriano V, regnarono pochi mesi e non diedero seguito alla minaccia; solo con l'elezione del portoghese Pedro Juli\u00e3o, conosciuto come Pedro Hispano, eletto nel settembre del 1276, come papa Giovanni XXI, un delegato apostolico pubblic\u00f2 a Lisbona la bolla e intim\u00f2 i provvedimenti al re. Non essendovi alcun pretendente al trono all'infuori dell'erede, il principe Dionigi, che era gi\u00e0 coinvolto nell'amministrazione del regno, Alfonso non reag\u00ec.\nSolo sul letto di morte, nel gennaio del 1279, quando sul soglio pontificio vi era Nicola III, Alfonso prest\u00f2 il giuramento richiesto senza riserve.Alfonso mor\u00ec a Lisbona e fu sepolto nel Monastero di Alcoba\u00e7a, dove gi\u00e0 era sepolto suo padre.\nAlla sua morte gli successe il figlio Dionigi.\nDiscendenza.\nAlfonso e Matilde ebbero due figli:\nAlfonso e Beatrice ebbero otto figli:\n&lt;br&gt;Alfonso ebbe anche diversi figli illegittimi:\n&lt;br&gt;due da Mariana Pirez de Enxara, di cui non si conoscono le ascendenze:\n&lt;br&gt;due da Maddalena Gil, figlia di Alvando Muniz:\n&lt;br&gt;uno da Elvira Estevez, di cui non si conoscono le ascendenze:\n&lt;br&gt;altri cinque da amanti di cui non si conoscono le generalit\u00e0:"}
{"id": "513741", "revid": "1305772", "url": "https://it.wikipedia.org/wiki?curid=513741", "title": "Zune", "text": ""}
{"id": "513742", "revid": "2014155", "url": "https://it.wikipedia.org/wiki?curid=513742", "title": "Dionigi del Portogallo", "text": "Origine.\nEra il figlio terzogenito (secondo maschio) del re del Portogallo e dell'Algarve Alfonso III \"il Restauratore\" e della principessa castigliana Beatrice, figlia illegittima del re di Castiglia Alfonso X \"il Saggio\" e di Maior Guillen de Guzman.\nBiografia.\nDionigi ed il fratello Alfonso del Portogallo (\"D. Dionis, D. Alonso\") sono citati nelle cronache di Pietro, conte di Barcelos, come figli del re Alfonso (\"D. Alonso\u2026Rey de Portugal\") e di sua moglie Beatrice (\"D. Beatriz\"). Secondo alcune fonti, come il \"Breve Chronicon Alcobacense\", Matilde II di Boulogne, la prima moglie di suo padre, era ancora in vita al momento della sua nascita, per cui Dionigi al momento della nascita era illegittimo.\nNel 1262, alla morte del suo fratello maggiore, Ferdinando, Dionigi divenne il successore designato di Alfonso III.\nNel 1263 il principe Dionigi, erede al trono del Portogallo, non senza alcune resistenze (forse perch\u00e9 l'erede era il terzogenito ed aveva solo due anni), ricevette, come da promessa fatta dieci anni prima, il regno dell'Algarve, che veniva riunito al regno del Portogallo, dal nonno, il re di Castiglia, Alfonso X.\nNel 1277, su ordine del neopapa Giovanni XXI, un delegato apostolico pubblic\u00f2 a Lisbona la bolla ed intim\u00f2 i provvedimenti di interdetto per il regno e di scomunica e di decadenza dal trono per il re Alfonso III, se non avesse mantenuto fede agli impegni presi a Parigi nel 1245; Dionigi, che era gi\u00e0 coinvolto nell'amministrazione del regno, rimase fedele al re suo padre, ignorando la bolla papale.\nDionigi divenne re il 16 febbraio 1279 alla morte del padre Alfonso III.\nSiccome si mantenne fedele alla politica del padre, l'interdetto sul regno del Portogallo rimase.Nel 1280 inizi\u00f2 una trattativa con papa Niccol\u00f2 III, poi proseguita con papa Martino IV e papa Onorio IV e finalmente conclusa con papa Niccol\u00f2 IV nel 1289, che port\u00f2 ad un concordato che, con un giusto compromesso, regol\u00f2 le relazioni tra la corona ed il clero.\nNel 1282 Dionigi spos\u00f2 la principessa aragonese Isabella, detta \"la Santa\", figlia del re d'Aragona Pietro III e della principessa sveva Costanza, figlia del re di Sicilia Manfredi (quindi nipote dell'imperatore Federico II di Svevia) e di Beatrice di Savoia (1223-1259). \nNel 1290, per rimediare alla mancanza di scuole universitarie nel regno del Portogallo, Dionigi, forse appoggiandosi al collegio fondato nel 1286 dal suo tutore Dom Domingo Jardo, fond\u00f2 a Lisbona la prima Universit\u00e0 (con gli insegnanti pagati dal clero). In seguito ad attriti tra studenti e cittadini di Lisbona, l'Universit\u00e0, nel 1308, fu trasferita a Coimbra.\nNel 1295, approfittando della giovane et\u00e0 del nuovo re di Castiglia, Ferdinando IV, dichiar\u00f2 guerra alla Castiglia, che si affrett\u00f2 a restituire le citt\u00e0 di Serpa e Moura ed inoltre a cedere al Portogallo le citt\u00e0 di Aroche ed Aracena.L'anno seguente invase ed annesse il distretto di Ribac\u00f4a (che oggi comprende i comuni di Almeida, Figueira de Castelo Rodrigo, Pinhel e Sabugal), compreso tra i fiumi C\u00f4a e Duero.Nel 1297 fu siglato il trattato di Alca\u00f1ices, dove Dionigi e il cugino, Ferdinando IV, riconosciuto il Ribac\u00f4a al Portogallo, sancivano una pace della durata di quarant'anni, che prevedeva amicizia e mutua difesa.\nNel 1309 Dionigi, a seguito dell'armonia ritrovata con la Castiglia, and\u00f2 in aiuto di Ferdinando IV per la conquista, a cui parteciparono anche truppe aragonesi, di Gibilterra (che per\u00f2, nel 1333, fu nuovamente perduta).\nQuando papa Clemente V, il 3 aprile del 1312, soppresse l'ordine dei templari, Dionigi cerc\u00f2 di incorporare le propriet\u00e0 dei templari nelle propriet\u00e0 della corona, ma il papa si oppose; allora si giunse all'accordo che tali propriet\u00e0 dovessero essere trasferite ad un nuovo ordine, l\"Ordem de Cristo (Ordine del Cristo)\", che fu fondato nel 1319 e che sar\u00e0 molto importante per i futuri viaggi di esplorazione.\nImitando suo nonno, Alfonso X di Castiglia, Dionigi sostitu\u00ec il portoghese al latino nelle procedure giudiziarie e fece tradurre il codice reale castigliano, \"las Siete Partidas\", in portoghese.\nLa corte portoghese ai tempi di Dionigi, come gi\u00e0 ai tempi di suo padre, Alfonso III, che aveva vissuto molti anni in Francia, fu uno dei centri letterari pi\u00f9 importanti della penisola iberica e Dionigi, oltre a essere un protettore delle lettere, lasci\u00f2 un gran numero di poemi lirici, che sono contenuti nei \"Cancioneiros (Canzonieri)\".\nSi prodig\u00f2 per l'agricoltura (da cui il suo soprannome) con azioni dirette:\noppure indirette (frazionando le grandi propriet\u00e0 e riformando le propriet\u00e0 dei terreni agricoli):\nInoltre Dionigi riorganizz\u00f2 la flotta sotto la guida del genovese Emanuele Pezagno, cosa che permetter\u00e0 al suo successore di dare inizio ai viaggi oceanici e di raggiungere le Canarie.\nGli ultimi anni di regno di Dionigi furono amari sia per la malattia che per il comportamento dell'erede al trono, il futuro Alfonso IV, che vedendo l'affetto che legava il vecchio re ai suoi figli illegittimi, specialmente ad Alfonso Sanchez (1289-1326), e pensando che tramassero per diseredarlo, si ribell\u00f2, minacciando di fare guerra al padre; non si arriv\u00f2 allo scontro aperto solo per l'intervento di sua madre, Isabella, la regina santa, che nell'ottobre del 1323 si frappose tra i due eserciti gi\u00e0 schierati in ordine di battaglia, ad Alvalade, alla periferia di Lisbona.(Pare che l'intervento fu miracoloso: al passaggio della regina una barriera luminosa divise i due eserciti.)\nDionigi mor\u00ec a Santar\u00e9m il 7 gennaio 1325 e fu sepolto nel monastero di San Dionigi, a Odivelas, fatto costruire dallo stesso Dionigi. Gli successe il figlio Alfonso IV.\nDiscendenza.\nDionigi ed Isabella ebbero due figli:\nDionigi ebbe otto figli illegittimi, da otto diverse amanti:"}
{"id": "513747", "revid": "2014155", "url": "https://it.wikipedia.org/wiki?curid=513747", "title": "Alfonso IV del Portogallo", "text": "Origine.\nFiglio secondogenito ed unico maschio del re del Portogallo e dell'Algarve, Dionigi \"l'Agricoltore\" e della principessa aragonese Isabella di Aragona, detta \"la Santa\", figlia del re d'Aragona, Pietro III e della principessa sveva Costanza, figlia del re di Sicilia Manfredi (quindi nipote dell'imperatore Federico II di Svevia) e di Beatrice di Savoia (?-1258).\nBiografia.\nAlfonso e la sorella Costanza (\"D. Alonso, D. Constan\u00e7a\") sono citati nel Nobiliario del loro fratellastro, Pietro, conte di Barcelos come figli del re Dionigi (\"D. Dionis\u2026Rey de Portugal\") e della moglie, Isabella di Aragona (\"D. Isabel\").Il \"Chronicon Conimbricensi\" inoltre riporta che Alfonso, figlio di Dionigi e Isabella (\"D\u00f1s Alfonsus filius\u2026D\u00f1i Dionisii Regis Portug. et Algarbii et Regin\u00e6 Do\u00f1\u00e6 Elizabeth\") nacque nel febbraio del 1291.\nIl 12 settembre del 1309, si spos\u00f2 a Lisbona con Beatrice di Castiglia, figlia del re di Castiglia e Le\u00f3n, Sancho IV l'Ardito e di Maria di Molina, figlia di Alfonso di Molina (figlio del re del Le\u00f3n, Alfonso IX e della regina di Castiglia, Berenguela) e della sua terza moglie, Mayor T\u00e9llez di Meneses.Il matrimonio \u00e8 citato nel Nobiliari del fratellastro Pietro.\nNegli ultimi anni di regno del padre Dionigi, che gi\u00e0 era ammalato, Alfonso, erede al trono, vedendo l'affetto che legava il vecchio re a tutti i suoi fratellastri illegittimi, ed in modo particolare a Afonso Sanchez, e pensando che tramassero per diseredarlo, si ribell\u00f2 e, tra il 1319 ed il 1323, fece guerra al padre; non si arriv\u00f2 allo scontro aperto solo per l'intervento di sua madre, Isabella, la regina santa, che, nell'ottobre del 1323 si frappose tra i due eserciti gi\u00e0 schierati in ordine di battaglia, ad Alvalade, alla periferia di Lisbona.(Pare che l'intervento fu miracoloso: al passaggio della regina una barriera luminosa divise i due eserciti.)\nAlla morte del padre, avvenuta a Santar\u00e9m, il 7 gennaio 1325, Alfonso divenne Re del Portogallo e dell'Algarve ed il suo primo provvedimento fu quello di spogliare il fratellastro, Alfonso Sanchez, di tutti i feudi e gli onori che aveva ricevuto dal padre e di condannarlo all'esilio.Alfonso Sanchez si rifugi\u00f2 in Castiglia, dove era conte di Albuquerque e da l\u00ec cominci\u00f2 a tramare complotti e ad organizzare tentativi per rientrare in patria e farsi eleggere re al posto di Alfonso IV. Dopo alcuni tentativi di invasione, falliti, intervenne la regina madre, Isabella la Santa (Sant'Elisabetta), che riusc\u00ec a fare incontrare figlio e figliastro, che nel 1326, siglarono una pace che fu duratura.\nNel 1328, per migliorare i rapporti col regno di Castiglia, diede sua figlia, Maria del Portogallo, in moglie al re di Castiglia, Alfonso XI; ma molto presto il rapporto tra i coniugi si raffredd\u00f2 a causa dell'infatuazione di Alfonso XI per Eleonora di Guzm\u00e1n, e anche i rapporti tra Portogallo e Castiglia peggiorarono e divennero pessimi, quando dopo la nascita dell'erede al trono di Castiglia, Pietro Alfonso XI releg\u00f2 la moglie Maria ed il figlioletto a vivere nell'Alc\u00e1zar di Siviglia.Tra il 1336 ed il 1339 Castiglia e Portogallo furono in guerra senza ottenere risultati tangibili da ambo le parti.\nQuando per\u00f2, nel 1339, i Merinidi del Nordafrica, con l'appoggio del regno di Granada, gli ultimi musulmani di al-Andalus, tentarono l'invasione dell'Andalusia, messi da parte i rancori, per l'intervento della stessa Maria, fu siglata la pace di Siviglia e Alfonso IV su richiesta di aiuto del proprio genero, Alfonso XI di Castiglia, invi\u00f2 l'esercito portoghese che, nel 1340, il 4 aprile, prese parte alla vittoriosa battaglia del Rio Salado.\nSuo figlio Pietro, nel 1339, aveva sposato la principessa castigliana Costanza Manuel, ma dopo aver conosciuto una delle sue dame di compagnia, In\u00e9s de Castro, se ne era innamorato perdutamente, e con lei, aveva iniziato una relazione, trascurando la moglie ed il figlio legittimo ed erede al trono, Ferdinando.A nulla valsero le raccomandazioni e gli ammonimenti di Alfonso IV al figlio; non solo la relazione prosegu\u00ec ma i figli della de Castro, sani e forti, erano tenuti in conto pi\u00f9 dell'erede al trono, debole e malaticcio e l\"'entourage\" castigliano della donna acquisiva ogni giorno sempre pi\u00f9 potere.Alla morte di Costanza, Pietro rifiut\u00f2 qualsiasi partito che non fosse In\u00e9s de Castro, anzi i due si sposarono in segreto.\nAlfonso IV, sempre pi\u00f9 preoccupato per la sorte del nipote e per l'invadenza dei castigliani, per risolvere la situazione, nel 1355, diede l'ordine di assassinare In\u00e9s de Castro.Pietro, non solo non accett\u00f2 il fatto compiuto ma, in preda all'ira, armato un esercito scaten\u00f2 una breve guerra civile, nel nord del regno tra i fiumi Duero e Minho, che si esaur\u00ec nel corso del 1356 e all'inizio del 1357, fece pace col padre.\nAlfonso IV mor\u00ec il 29 maggio del 1357 e fu tumulato nella Cattedrale di Lisbona, in portoghese \"S\u00e9 de Lisboa\". Il \"Chronicon Conimbricensi\" riporta che Alfonso IV (\"Rey D. Alfonso \u00f2 quarto, e filho do\u2026Rey D. Denis\") mor\u00ec il 29 maggio 1357 a Lisbona (\"Cidade de Lizboa\") e fu tumulato nella Cattedrale di Lisbona (\"See de ditta Cidade\").Alla sua morte gli successe il figlio Pietro.\nIn politica interna Alfonso IV continu\u00f2 sulla strada paterna di limitare l'occupazione delle terre reali da parte dei nobili ed a contenere l'espandersi delle propriet\u00e0 della chiesa, continu\u00f2 altres\u00ec a potenziare la flotta, soprattutto quella commerciale: durante il suo regno furono scoperte le Isole Canarie.Pur essendo stato il suo regno abbastanza pacifico fu ricordato come soldato valoroso e soprannominato \"l'Ardito (o bravo)\".\nDiscendenza.\nAlfonso IV e Beatrice ebbero sette figli:\nAlfonso IV da un'amante di cui non si conoscono n\u00e9 il nome n\u00e9 gli ascendenti, ebbe una figlia: Maria del Portogallo, che spos\u00f2 Fernando Alfonso di Valencia, signore di Valencia de Campos e Gran Maestro dell'Ordine di Santiago."}
{"id": "513748", "revid": "287204", "url": "https://it.wikipedia.org/wiki?curid=513748", "title": "Bicci di Lorenzo", "text": "Biografia.\nEsponente di una delle principali botteghe familiari fiorentine, Bicci \u00e8 un esempio che ben rappresenta il reale panorama del mestiere artistico a Firenze fra Tre e Quattrocento (suo padre era Lorenzo di Bicci, mentre suo figlio fu Neri di Bicci, entrambi pittori). Egli fu un prolifico esponente dello stile gotico internazionale, influenzato da Lorenzo Monaco e Gentile da Fabriano.\nUna delle prime opere nel quale si ritiene che abbia collaborato con il padre \u00e8 il grande Tabernacolo del Madonnone, in zona San Salvi a Firenze (affreschi oggi staccati e sostituiti da copie).\nSubentr\u00f2 al padre nella direzione della bottega attorno al 1405, quando nella Firenze di quegli anni essa rappresent\u00f2 un punto di permanenza di stilemi tradizionali rispetto alle nuove invenzioni che il Rinascimento andava via via manifestando, facendo da approdo a persone e istituti dal gusto pi\u00f9 tradizionalista, magari pi\u00f9 provinciale, che necessitavano opere devozionali per chiese, conventi e anche abitazioni private. Accanto a questa produzione pi\u00f9 di mestiere, che ancora oggi troviamo spesso nelle parrocchie originali, non mancarono committenti di indubbio prestigio pubblici e privati, per i quali cre\u00f2 alcuni dei suoi capolavori di raffinatezza sempre maggiore: i Medici, per i quali dipinse un ciclo di \"Uomini Illustri\" ad affresco, gi\u00e0 nel Palazzo Medici (distrutto, testimoniato solo dal Vasari), Niccol\u00f2 da Uzzano (affreschi e una tavola per la chiesa di Santa Lucia dei Magnoli, documentati ma perduti, e altre opere), l'Opera del Duomo di Firenze (affreschi degli \"Apostoli\" del 1434), l'Ospedale di Santa Maria Nuova (affresco un tempo sulla facciata della chiesa di Sant'Egidio oggi nell'ospedale). La sua prima opera datata \u00e8 il bel trittico con \"Annunciazione e Santi\" di S. Lorenzo a Porciano (ora Stia, Prepositura di S. Maria Assunta) del 1414. Di circa un decennio posteriori sono una \"Madonna in trono e Santi\" del Metropolitan Museum di New York e un'altra \"Madonna in trono\" conservata presso la Collegiata di Empoli. Alla Galleria dell'Accademia di Firenze si conservano due sue opere su tavola: un \"Matrimonio mistico di santa Caterina\", databile al 1423 - 1425 ca., e un \"San Lorenzo\" del 1428 circa. E dello stesso periodo \u00e8 \"L'Incoronazione della Vergine,\" ora in Santa Trinita a Firenze, uno dei suoi capolavori che pi\u00f9 lo avvicina a Lorenzo Monaco. Altre sue opere significative sono la \"Madonna in Trono\" (1433) della Galleria Nazionale di Parma, le \"Tre storie di San Niccol\u00f2\", il \"Trittico del Duomo di Fiesole\" del 1450 circa e la \"Nativit\u00e0\" (1435) per la chiesa di San Giovannino dei Cavalieri a Firenze. Tra gli affreschi, suoi sono quelli sull'arco di entrata della Cappella Compagni nella chiesa di Santa Trinita a Firenze, chiesa per la quale aveva dipinto anche la pala per l'altare maggiore, con \"Storie di S. Giovanni Gualberto\" oggi in Westminster Abbey a Londra. Lavor\u00f2 molto anche nei dintorni di Firenze; come ad Empoli (\"San Niccol\u00f2 da Tolentino protegge Empoli dalla peste\", Collegiata di Sant'Andrea) e a Lastra a Signa, da alcuni indicati come probabili luoghi d'origine della famiglia. La tavola con \"San Gerolamo\" (1433) ora si trova al Museo civico Amedeo Lia di La Spezia, mentre di poco posteriore \u00e8 una bella \"Madonna della Cintola\" nella chiesa di Felice in Piazza a Firenze e un'altra \"Nativit\u00e0\", del 1430-1435, \u00e8 conservata nel Wallraf-Richartz Museum di Colonia. \nAl Museo di arte sacra di Montespertoli \u00e8 esposta la \"Madonna col Bambino tra i santi Taddeo e Simone\" (1440 circa), tavola, proveniente dalla chiesa di Sant'Andrea a Botinaccio. Di recente, con solidi argomenti, gli \u00e8 stato anche restituito (Rossi 2012) un bel paliotto con \"La Madonna in trono, angeli e Santi,\" conservato presso il Museo di Palazzo Venezia di Roma con la generica attribuzione a Maestro toscano del XV secolo.\nA lui era stata anche affidata la decorazione ad affresco della chiesa di San Francesco ad Arezzo, ma riusc\u00ec a completare solo le vele nella volta, prima di decedere. L'opera venne poi portata a termine da Piero della Francesca, con le \"Storie della Vera Croce\", uno dei cicli pittorici pi\u00f9 celebri del Rinascimento.\nLa sua bottega, situata nei pressi di piazza Tasso in Oltrarno e della quale ci resta una preziosissima documentazione di tutte le attivit\u00e0 organizzative, finanziarie e artistiche, redatta dal figlio Neri, fu luogo di formazione di alcuni importanti pittori come Lo Scheggia e forse Masaccio (anche se la sua partecipazione \u00e8 incerta e rifiutata da una parte della critica). Lorenzo \u00e8 poi diventato negli anni una sorta di etichetta di comodo cui attribuire molte opere di qualit\u00e0 mediocre che assolutamente non sono sue, come conferma il fatto che delle circa 18 tavole messe all'asta negli ultimi vent'anni con l'attribuzione al pittore, solo poco pi\u00f9 della met\u00e0 gli appartengono."}
{"id": "513750", "revid": "125877305", "url": "https://it.wikipedia.org/wiki?curid=513750", "title": "Pietro I del Portogallo", "text": "Origine.\nEra il figlio quartogenito del re del Portogallo Alfonso IV e della Principessa di Castiglia, Beatrice di Castiglia.\nBiografia.\nPietro e la sorella Maria (\"Don Pedro, D. Maria\") sono citati nel Nobiliario del loro zio, Pietro, conte di Barcelos come figli del re Alfonso IV (\"D. Alonso\u2026Rey\") e della moglie, Beatrice di Castiglia (\"D. Beatriz\").\nLa nascita di Pietro, nel \"Chronicon Conimbricensi\", \u00e8 datata 18 aprile 1320.&lt;br&gt;Pur essendo il maschio terzogenito, alla nascita Pietro fu designato come erede al trono in quanto i suoi fratelli, Alfonso e Dionigi, erano gi\u00e0 morti.\nAd Alfayete, nel 1325, all'et\u00e0 di circa cinque anni, fu sposato con la principessa castigliana, Bianca di Castiglia (circa 1315-Burgos 1375), figlia di Pietro di Castiglia e di Maria d'Aragona. Il matrimonio, per la giovane et\u00e0 di Pietro, non fu mai consumato e fu annullato nel 1330.\nPietro il 24 agosto 1339, a Lisbona, spos\u00f2 la principessa castigliana Costanza Manuel (1318/1323 \u2013 1345).&lt;br&gt;Il matrimonio \u00e8 confermato nel Nobiliario dello zio, Pietro, conte di Barcelos.&lt;br&gt; Costanza Manuel era al suo secondo matrimonio, infatti nel 1325 era stata sposata con Alfonso XI di Castiglia ma, data la giovanissima et\u00e0 della sposa, il matrimonio non fu mai consumato e nel 1327 Costanza era stata ripudiata e il matrimonio era stato annullato.\nDopo il matrimonio, Pietro aveva conosciuto una dama di compagnia della moglie, la giovane galiziana In\u00e9s de Castro e se ne era innamorato perdutamente, e, pur cercando di non ostentare la relazione, trascurava la moglie e i figli; dopo la nascita dell'erede al trono Ferdinando e la conseguente morte della moglie a seguito del parto nel 1346, la relazione divenne nota a tutti.Dopo la morte della moglie Costanza, Pietro rifiut\u00f2 qualsiasi partito che non fosse In\u00e9s de Castro, anzi sembra che in quello stesso anno (1346) Pietro la spos\u00f2 in segreto.A nulla valsero le raccomandazioni e gli ammonimenti del padre Alfonso IV; non solo la relazione prosegu\u00ec ma i figli della de Castro, sani e forti, erano tenuti in conto pi\u00f9 dell'erede al trono, debole e malaticcio, e l\"'entourage\" castigliano della donna acquisiva ogni giorno sempre pi\u00f9 potere, e trascinava il Portogallo nelle lotte interne al regno di Castiglia.\nDopo che Pietro a Braganza, nel 1354, aveva sposato apertamente In\u00e9s, Alfonso IV, sempre pi\u00f9 preoccupato per la sorte del nipote e per l'invadenza dei castigliani, per risolvere la situazione, nel gennaio 1355, diede l'ordine di assassinare la nuora.&lt;br&gt;Il \"Chronicon Conimbricensi\" riporta che fu Alfonso IV a dare l'ordine di uccidere Ines.Pietro reag\u00ec immediatamente e, in preda all'ira per l'omicidio della moglie, armato un esercito, scaten\u00f2 una breve guerra civile contro il padre, nel nord del regno tra i fiumi Duero e Minho, che si esaur\u00ec nel corso del 1356. All'inizio del 1357 fece pace col padre, che lo costrinse a perdonare gli assassini.\nAlfonso IV mor\u00ec il 28 maggio 1357 e alla sua morte Pietro gli successe sul trono.Appena salito sul trono Pietro si vendic\u00f2 degli assassini dell'amata facendoli giustiziare e, nel 1360, rese ufficiale il suo matrimonio con In\u00e9s de Castro, considerandola regina del Portogallo, anche se postuma.\nIn politica interna si dedic\u00f2 alla rigorosa amministrazione della giustizia, riuscendo a ottenere l'uguaglianza di tutti gli uomini davanti alla legge, increment\u00f2 i redditi della corona e continu\u00f2 a contrastare i troppi benefici della chiesa.\nIn politica estera Pietro mantenne il Portogallo in una situazione di neutralit\u00e0, se si eccettua un intervento, subito dopo essere salito sul trono, a favore di Pietro IV di Aragona, nella \"guerra dei due Pietri\" combattuta tra il regno di Castiglia e il regno di Aragona; non intervenne nella guerra civile di Castiglia.\nMor\u00ec nell'Alentejo il 18 gennaio 1367, e fu sepolto nel Monastero di Alcoba\u00e7a.Il \"Chronicon Conimbricensi\" riporta la morte di Pietro (\"Do\u00f1us Petrus Rex Portugalensis, filius Do\u00f1i Alfonsi et Regin\u00e6 Do\u00f1\u00e6 Beatricis\u2026apud Stremoz\") il 18 gennaio 1367 e la sua sepoltura nel Monastero di Alcoba\u00e7a (\"Alcobacia\"). &lt;br&gt;Alla sua morte gli successe il figlio Ferdinando.\nDiscendenza.\nPietro e Costanza ebbero tre figli:\nDa In\u00e9s de Castro ebbe quattro figli:\nDall'amante Teresa Louren\u00e7o, dopo la morte di In\u00e9s de Castro, Pietro ebbe almeno un figlio:"}
{"id": "513751", "revid": "198277", "url": "https://it.wikipedia.org/wiki?curid=513751", "title": "Associazione Sportiva Roma 1985-1986", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1985-1986.\nStagione.\nAgevolata dalla mancanza di impegni continentali, la formazione capitolina supera senza problemi la fase eliminatoria della Coppa Italia per poi dare vita in campionato a una \u00abcorsa scudetto\u00bb con la . A far pendere l'ago della bilancia in favore dei bianconeri sono la vittoria nello scontro diretto (3-1) nonch\u00e9 il vantaggio fatto registrare al giro di boa, ovvero un distacco di 8 punti: i giallorossi sono terzi in compagnia dell', a \u22122 dal .\nUn generoso tentativo di rimonta, caratterizzato dalle reti di Pruzzo, riaccende le speranze: la Roma \"restituisce\", inoltre, ai bianconeri un 3-0 nella sfida di ritorno. Il successivo crollo dei piemontesi in quel di Firenze comporta l'aggancio, alla quota di 41 punti, a tre giornate dalla conclusione. Gli equilibri del campionato sono minati dalla penultima domenica, in cui l'Olimpico deve assistere all'inopinata sconfitta (la prima casalinga di questo torneo) per 2-3 contro un gi\u00e0 retrocesso : nello stesso turno, la Juventus piega il riprendendo il comando solitario. Perdendo anche sul terreno del , i giallorossi finiscono a 4 punti dai bianconeri che proprio a Lecce vincono il loro 22\u00ba tricolore.\nIl fatto che i salentini prima battano la Roma e poi perdano con la Juventus nella gara decisiva fa gridare i pi\u00f9 allo scandalo (tesi rafforzata dallo scoppio del Totonero-bis proprio nel 1986), ma le indagini non rilevano alcun elemento riconducibile a tentativi di \"combine\". Svanito il possibile scudetto, la tifoseria pu\u00f2 consolarsi con la vittoria della coppa nazionale: il trofeo \u00e8 strappato agli stessi detentori, la , grazie al risultato complessivo di 3-2 in una finale caratterizzata dalle assenze di svariati giocatori a causa del mondiale di calcio in Messico.\nMaglie e sponsor.\nLo sponsor tecnico \u00e8 Kappa, mentre lo sponsor ufficiale \u00e8 Barilla. La prima divisa \u00e8 costituita da maglia rossa con colletto a polo giallo, pantaloncini rossi e calzettoni rossi bordati di giallo. In trasferta i Lupi usano una maglia bianca con colletto a polo rosso, pantaloncini bianchi, calzettoni bianchi bordati di rosso. I portieri usano divise costituite pantaloncini e calzettoni neri abbinati a maglie con colletto a polo azzurre e grigie con decorazioni nere e rosse.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 85/86\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de L'Unit\u00e0 e de La Stampa."}
{"id": "513753", "revid": "547992", "url": "https://it.wikipedia.org/wiki?curid=513753", "title": "Luigi Petroselli", "text": "Biografia.\nPrimi anni.\nNacque a Viterbo dai coniugi Giulio Petroselli, un tipografo e militante comunista, ed Eufemia Fratini, casalinga e fervente cattolica, come primo di quattro figli. Dopo la scuola primaria e prima della fine del ciclo di studi, inizi\u00f2 a frequentare, con il benestare dei genitori, il seminario con l'intenzione di entrare nel sacerdozio senza per\u00f2 rinnegare l'ideologia comunista. Scelse tuttavia di abbandonare il progetto studiando presso un liceo classico e iscrivendosi alla facolt\u00e0 di lettere dell'Universit\u00e0 degli Studi di Roma \"La Sapienza\".\nInizi\u00f2 ad interessarsi alla politica in giovane et\u00e0 come diffusore del giornale \"l'Unit\u00e0\" nell'ambito della campagna elettorale per le elezioni politiche del 1948, e due anni dopo si iscrisse al Partito Comunista Italiano (PCI) divenendo a distanza di un anno attivista provinciale. Durante la sua militanza si occup\u00f2 principalmente della lotta per l'attuazione della riforma agraria, in particolare per l'occupazione dei terreni lasciati incolti nella tenuta della famiglia Colonna a Bomarzo; per questa ragione fu arrestato nell'ottobre 1951 e condannato a dieci mesi di reclusione per \"aver istigato l'invasione di terre di propriet\u00e0 altrui\". La condanna sembr\u00f2 comunque accrescere la sua fama sia tra i contadini che nella dirigenza del partito entrando a far parte sia della dirigenza provinciale che del comitato federale del PCI.\nNel 1953 si rec\u00f2 a Bologna per affinare la sua formazione politica presso la scuola Anselmo Marabini, in seno al PCI, venendo scelto come responsabile organizzativo del partito a Viterbo. Le sue posizioni sul comunismo gli costarono tuttavia una sempre maggiore emarginazione all'interno della dirigenza viterbese, allora guidata dal senatore Enrico Minio, e lo portarono da un lato a contribuire alla fondazione dell'Unione provinciale degli artigiani (affiliata alla Confederazione nazionale dell'artigianato), mentre dall'altro riprese il lavoro di corrispondente per conto de \"l'Unit\u00e0\".\nCarriera politica.\nLa prima carica politica alla quale fu chiamato fu quella di consigliere comunale a Viterbo che gli permise di rientrare nella dirigenza del partito diventando prima responsabile della commissione agraria e della commissione culturale della Federazione provinciale del PCI per poi arrivare alla guida della Federazione comunista di Viterbo nel 1962. Rimase segretario provinciale del partito fino al 1970 e fu nel frattempo eletto al comitato centrale durante l'XI Congresso nazionale svoltosi nel 1966. In qualit\u00e0 di segretario provinciale si interess\u00f2 con particolare attenzione al piano regolatore cittadino e promosse la municipalizzazione dei servizi idrici.\nNell'agosto 1968 fece prendere alla Federazione viterbese una posizione molto dura nei confronti dell'Unione Sovietica in seguito all'invasione della Cecoslovacchia senza aspettare che il partito a livello nazionale prendesse una posizione ufficiale. Nel 1969 fu chiamato a Roma per dirigere il comitato regionale del Lazio al posto di Enrico Berlinguer, diventato nel frattempo vicesegretario del PCI, e fu eletto l'anno successivo segretario della Federazione comunista della capitale.\nDa segretario della Federazione romana si impegn\u00f2 sempre nelle politiche urbanistiche, portando l'attenzione sulla delicata situazione delle borgate romane con l'intenzione di ridurre il divario della qualit\u00e0 di vita tra centro e periferia. Petroselli offr\u00ec il proprio appoggio al sindaco democristiano Clelio Darida al fine di affrontare i molti problemi di Roma con un piano istituzionale per la citt\u00e0; tuttavia al benestare del sindaco fece fronte il rifiuto del suo partito. Inoltre contribu\u00ec attivamente alla designazione dello storico dell'arte Giulio Carlo Argan sindaco della capitale, retta a partire dal secondo dopoguerra dalla DC.\nSindaco di Roma.\nAlle dimissioni di Argan, rassegnate per motivi di salute, Petroselli fu eletto dal consiglio comunale alla carica di sindaco, venendo riconfermato alle elezioni del 1981 dove ricevette 130000 voti di preferenza. La stampa rimase comunque diffidente nei confronti del sindaco, visto come un \"oscuro funzionario di partito\". La sua attivit\u00e0 politica fu particolarmente caratterizzata dall'ascolto della cittadinanza e dal contatto diretto con il popolo a partire dai ceti meno fortunati e dai lavoratori, che furono cos\u00ec avvicinati all'istituzione comunale.\nDa sindaco port\u00f2 avanti il progetto di risanamento delle periferie interessandosi contestualmente alla riduzione del traffico privato nel centro citt\u00e0, con le prime pedonalizzazioni festive di via dei Fori Imperiali, e alla salvaguardia delle aree verdi. Insieme ad Antonio Cederna realizz\u00f2 un progetto di riorganizzazione dell'area archeologica del Foro Romano, portando ad un'unificazione dell'area compresa tra il Colosseo e il Campidoglio. Firm\u00f2 un protocollo d'intesa con le principali imprese edili al fine di favorire l'economia pur mantenendo un criterio nell'espansione della citt\u00e0 e alto il numero di aree verdi nel territorio comunale. Nonostante ci\u00f2 fu prestata scarsa attenzione al fenomeno dell'abusivismo edilizio e alcuni progetti iniziati durante il suo mandato non furono portati a termine dai successori.\nDopo numerosi ritardi nei lavori di realizzazione, il 16 febbraio 1980 inaugur\u00f2 la seconda linea della metropolitana, ribattezzata linea A, che collegava Ottaviano, nei pressi di Citt\u00e0 del Vaticano nel rione Prati, a Cinecitt\u00e0, nei pressi degli omonimi studi cinematografici.\nNel corso del suo mandato dovette anche far fronte alla crescente fronda dei socialisti che attaccarono a pi\u00f9 riprese le iniziative culturali promosse tramite l'Estate romana, ideata pochi anni prima dall'assessore alla cultura Renato Nicolini. Petroselli riteneva infatti fondamentale un'alleanza tra le forze di sinistra e proprio durante un'assemblea del PCI romano fu colto da un infarto che ne comport\u00f2 la prematura morte. Alla carica di sindaco gli succedette il suo vice, Pierluigi Severi, che resse l'ufficio per pochi giorni fino all'elezione di Ugo Vetere.\nMor\u00ec a Roma il 7 ottobre 1981 per un improvviso malore, dopo aver tenuto un discorso con il comitato centrale del PCI in una sala conferenza di via delle Botteghe Oscure.\nAl suo funerale, che si tenne a Roma, presero parte anche il Presidente della Repubblica Sandro Pertini, il cardinale Ugo Poletti e il sindaco di Parigi Jacques Chirac. Le orazioni funebri furono del capogruppo del PCI al Senato Edoardo Perna e del sindaco Ugo Vetere. Nel 1982 la giunta comunale gli ha dedicato una strada nel centro di Roma tra via del Teatro di Marcello e piazza della Bocca della Verit\u00e0.\nVita privata.\nSi spos\u00f2 con Aurelia Sergi, un'insegnante di matematica e scienze di origini siciliane, il 5 febbraio 1966 sul Campidoglio a Roma. Nel 2017 sar\u00e0 proprio la moglie a donare l'archivio personale al Campidoglio, che per l'occasione allest\u00ec una mostra nella sala Santa Rita di piazza di Campitelli."}
{"id": "513754", "revid": "124650367", "url": "https://it.wikipedia.org/wiki?curid=513754", "title": "Ferdinando I del Portogallo", "text": "Origine.\nFiglio secondogenito (secondo maschio, ma al momento della nascita, erede al trono, in quanto il primogenito Luigi era gi\u00e0 morto) del re del Portogallo e dell'Algarve, Pietro I e della sua seconda moglie, Costanza Manuel, figlia primogenita dello scrittore e uomo politico, Giovanni Emanuele di Castiglia (discendente di Ferdinando III di Castiglia, che era suo nonno, mentre Alfonso X di Castiglia era suo zio) e della sua seconda moglie, Constanza d'Aragona (1300-1327), figlia del re d'Aragona Giacomo II.\nBiografia.\nIl \"Chronicon Conimbricensi\" riporta che Ferdinando, figlio di Pietro e Costanza (\"Infante D. Ferrando filho do Infante D. Pedro de Portugal \u00e8 Infanta Do\u00f1a Constanza\") nacque nella sera che precede il giorno dei Santi (\"vespera de todos los Santos\") del 1345.\nFerdinando assieme alla sorella Maria (\"D. Fernando, D. Maria\") \u00e8 citata nel Nobiliario di suo zio, Pietro Alfonso, conte di Barcelos, come figlio di Pietro, re del Portogallo (\"D. Pedro Rey de Portugal\") e della sua seconda moglie Costanza Manuel (\"D. Constan\u00e7a\").\nFerdinando, dopo la morte del padre Pietro I, sal\u00ec al trono del Portogallo, il 18 gennaio 1367, come Ferdinando I.\nIn quel periodo il regno di Castiglia era in piena guerra civile tra il re Pietro I il Crudele ed il fratellastro Enrico II di Trastamara.Alla morte di Pietro il Crudele, nel 1369, Ferdinando divenne pretendente al trono di Castiglia, perch\u00e9, venuta a mancare con la morte di Pietro il Crudele la discendenza diretta (i figli di Pietro furono considerati tutti illegittimi, mentre i suoi fratellastri erano tutti illegittimi), dei nipoti del re di Castiglia, Sancho IV l'Ardito lui, Ferdinando del Portogallo era il nipote maggiore e quindi l'avente diritto al trono.Di conseguenza Enrico II di Trastamara, che, dopo la morte del fratellastro, era divenuto re di Castiglia, per mantenere il trono dovette combattere una guerra, non solo contro il pretendente, Ferdinando, sostenuto dal re d'Aragona, Pietro IV il Cerimonioso ma anche contro il re di Navarra, Carlo II il Malvagio, che durante la guerra civile castigliana, si era appropriato di alcuni territori ed infine Giovanni di Gand, duca di Lancaster, figlio di Edoardo III d'Inghilterra aspirante, anche lui, al trono di Castiglia, dopo aver sposato, nel 1371, Costanza, figlia del defunto Pietro I, e quindi legittima erede al trono. Nel 1369, Ferdinando invase la Galizia, ma alla prima resistenza galiziana si ritir\u00f2, mentre Enrico II di Trastamara entrava in Portogallo e occupava diverse posizioni strategiche tra cui Braganza; nel 1370 una flotta portoghese entr\u00f2 nel Guadalquivir e attacc\u00f2 Siviglia ma dovette ritirarsi con gravi perdite; la pace, anche per l'intervento pacificatore di papa Gregorio XI, fu siglata ad Alcoutim (1371), dove Ferdinando rinunci\u00f2 al trono di Castiglia; in quella sede fu concordato il matrimonio tra Ferdinando e la figlia di Enrico II, Eleonora di Trastamara.\nPer\u00f2 in quel periodo Ferdinando si era invaghito di Eleonora Telles de Menezes, moglie di un nobile della sua corte e con lei aveva iniziato una relazione, per cui il progettato matrimonio non fu mai celebrato ed Eleonora di Trastamara fu promessa al figlio del re di Navarra, a Carlo il Nobile e Ferdinando, essendo riuscito a fare annullare, per consanguineit\u00e0, il precedente matrimonio di Eleonora Telles de Menezes, pot\u00e9 cos\u00ec, nel marzo del 1372, nel monastero di Le\u00e7a do Balio, a Matosinhos, sposare la sua amante, Eleonora Telles de Menezes, figlia di Martino Alfonso Telles de Menezes (fratello di primo conte di Our\u00e9m, Giovanni Alfonso Telles de Menezes e discendente dal re del Le\u00f3n Fruela II) e di Aldonza Anes de Vasconcelos, discendente dalla regina consorte del Le\u00f3n Teresa del Portogallo, figlia illegittima del re del Portogallo Sancho I.\nLe ostilit\u00e0 ripresero e, sempre nel 1372, Ferdinando, influenzato dalla moglie, si alle\u00f2 col duca di Lancaster, Giovanni di Gand, che, per diritto di matrimonio, ambiva alla corona di Castiglia; Enrico II allora, per prevenire un attacco congiunto anglo-portoghese alla Castiglia, invase il Portogallo e, all'inizio del 1373, raggiunse Lisbona, mentre Ferdinando era bloccato a Santarem, in attesa dell'aiuto inglese che non giunse mai e, nel marzo del 1373, dovette accettare il Trattato di Santarem, imposto da Enrico II in cui, oltre a espellere dal Portogallo tutti gli ex sostenitori di Pietro I il Crudele, rompeva l'alleanza con l'Inghilterra e cedeva alla Castiglia sei citt\u00e0 portoghesi come garanzia. Inoltre, a garanzia dell'accordo, fu sancito il fidanzamento della sorellastra di Ferdinando, Beatrice del Portogallo (1347-1381), col fratello di Enrico II, Sancho d'Alburquerque, figlio illegittimo d'Alfonso XI di Castiglia e di Eleonora di Guzm\u00e1n.\nIn seguito a questa sconfitta, in due anni, costru\u00ec una nuova cerchia di mura intorno a Lisbona, e si prepar\u00f2 ad una nuova guerra con la Castiglia.\nPer quanto riguarda il grande scisma, aperto dalla doppia elezione di papa Urbano IV e antipapa Clemente VII, entrambi eletti nel corso del 1378, Ferdinando alla fine del 1379, fece una dichiarazione contro Urbano IV, ma l'alleato inglese fece talmente tali e tante pressioni che alla fine, il 29 agosto 1381, dovette ritrattare. \nTemendo il potere crescente del regno di Castiglia, dopo la morte di Enrico II di Tastamare (1379), Ferdinando si alle\u00f2 nuovamente con Giovanni di Gand, e, nel luglio 1380, fidanz\u00f2 sua figlia, Beatrice con Edoardo, figlio del fratello di Giovanni, Edmondo di Langley, stabilendo di invadere la Castiglia congiuntamente.\nFerdinando allora attacc\u00f2 il nuovo re di Castiglia, Giovanni I di Trastamara e in aiuto dei portoghesi arrivarono delle truppe inglesi comandate da Edmondo di Langley, conte di Cambridge e zio del re d'Inghilterra, Riccardo II; Giovanni invi\u00f2 la flotta castigliana alla foce del Tago e, nel marzo del 1382, pose l'assedio a Lisbona. La citt\u00e0 resistette e, nell'agosto dello stesso anno, a Elvas, fu siglata una pace, all'insaputa di Edmondo, che in settembre, dovette rientrare in Inghilterra, che ribalt\u00f2 le alleanze e a garanzia dell'accordo, l'erede al trono del Portogallo, Beatrice veniva promessa in sposa a Ferdinando, il pi\u00f9 giovane dei figli di Giovanni I; essendo per\u00f2, il 13 agosto, morta la moglie di Giovanni I, Eleonora d'Aragona, Giovanni I sostitu\u00ec il figlio, nel contratto di matrimonio.\nIl contratto di matrimonio prevedeva la clausola che finch\u00e9 un figlio di Beatrice non avesse raggiunto l'et\u00e0 di 14 anni, in caso di morte di Ferdinando la reggenza sarebbe stata della regina, Eleonora Telles de Menezes.\nBeatrice del Portogallo, futura regina del Portogallo spos\u00f2 Giovanni I di Trastamara, nell'aprile del 1383, nella cattedrale di Badajoz.\nFerdinando mor\u00ec a Lisbona, il 29 ottobre 1383. La salma fu traslata a Santarem, dove fu tumulata nel convento di San Francesco.\nNell'ottobre del 1383, alla morte di Ferdinando del Portogallo, come da accordi prematrimoniali, la regina Eleonora assume la reggenza del regno del Portogallo per conto della figlia, Beatrice. Ma in Portogallo non tutti accettarono la situazione in quanto la reggente aveva fama di adultera (con il conte di Our\u00e9m, Giovanni Fernandez Andeiro) ed inoltre se Beatrice fosse premorta a Giovanni di Castiglia, si sarebbero trovati un re straniero.\nUn gruppo di nobili, tra cui Nuno \u00c1lvares Pereira, nel dicembre del 1383, proclam\u00f2 Giovanni di Aviz, un figlio illegittimo del re Pietro il Giustiziere, quindi fratellastro di Ferdinando, \"difensore del regno\", che, decretata l'esecuzione, assassin\u00f2 il filocastigliano Andeiro, anche per la sua scandalosa condotta con la reggente.\nInizi\u00f2 una guerra civile che dur\u00f2 fino 6 aprile 1385 quando fu proclamato Re il cognato della reggente, Giovanni I di Aviz.\nIn politica interna per\u00f2 il governo di Ferdinando fu buono e svilupp\u00f2 sia l'agricoltura che la navigazione e specialmente per quest'ultima garant\u00ec privilegi per i costruttori ed i compratori di navi agevolando anche una compagnia di assicurazione marittima.\nSecondo il cronista Fernando Lopez, da 400 a 500 navi, molte delle quali dedite all'esportazione del sale e del vino, sostavano contemporaneamente nella rada di Lisbona.\nRispetto a suo padre accentu\u00f2 il potere regale, infatti Ferdinando eman\u00f2 i suoi decreti con la formula \"\u00abla nostra conoscenza e assoluto potere\u00bb\" quando il padre usava \"\u00abla nostra libera volont\u00e0 e certa conoscenza\u00bb\" ed inoltre non convoc\u00f2 mai le \"Cortes\" per dichiarare guerra alla Castiglia.\nDiscendenza.\nFerdinando ed Eleonora ebbero tre figli:\nPrima del matrimonio Ferdinando ebbe una figlia illegittima, da un'amante di cui non si conoscono n\u00e9 il nome n\u00e9 gli ascendenti:"}
{"id": "513758", "revid": "1522738", "url": "https://it.wikipedia.org/wiki?curid=513758", "title": "Niccol\u00f2 di Pietro Gerini", "text": "Biografia e opere.\nProlifico seguace del revival della scuola giottesca di fine secolo, oper\u00f2 nella tradizione di Taddeo Gaddi e dell'Orcagna. La sua opera si colloca nel periodo in cui a Firenze l'arte manifest\u00f2 una certa stanchezza e calo di inventiva delle innovazioni introdotte da Giotto, verso un gusto pi\u00f9 arcaizzante ed una produzione pi\u00f9 seriale.\nFu pittore molto attivo, soprattutto nella decorazione ad affresco secondo il gusto allora predominante. Fra le prime opere di Niccol\u00f2 Gerini conosciute:\nDipinse l'\"Incoronazione della Vergine\" (1380-1385) nella lunetta del Tabernacolo di Santa Maria della Tromba (che ospita una tavola di Jacopo del Casentino); e inoltre nel circondario fiorentino l'affresco visibile nel tabernacolo di Rimaggino, nell'omonima localit\u00e0 del comune di Bagno a Ripoli, e quello nel tabernacolo di Rovezzano.\nTra il 1390 e il 1395 lavor\u00f2 a Prato, dove affresc\u00f2 il Palazzo Datini e la sala capitolare (o \"Cappella Migliorati\") della chiesa di San Francesco (insieme a Lorenzo di Niccol\u00f2 e Agnolo Gaddi). L'opera, anch'essa firmata, si colloca tra le sue pi\u00f9 importanti.\nRealizz\u00f2 opere su tavola e tra queste:\nAppartengono ad un periodo decisamente maturo (1408 circa) gli affreschi con raffigurazioni di \"Santi\" sui pilastri di Orsanmichele, dove realizz\u00f2 anche disegni per le vetrate sulle lunette delle trifore, dove propose un ciclo con \"Storie e miracoli della Vergine e dell'immagine miracolosa della Madonna di Orsanmichele\" (tra il 1395 e il 1405).\nTra le ultime opere si ricordano gli affreschi nelle corsie dell'Ospedale di Santa Maria Nuova di Firenze.\nNel febbraio 1416 risulta morto da poco e il figlio Bindo si occup\u00f2 di completare una pala d'altare per la chiesa di Santa Verdiana a Firenze."}
{"id": "513759", "revid": "36426", "url": "https://it.wikipedia.org/wiki?curid=513759", "title": "Niccol\u00f2 Gerini", "text": ""}
{"id": "513761", "revid": "968255", "url": "https://it.wikipedia.org/wiki?curid=513761", "title": "Edoardo del Portogallo", "text": "Origine familiare.\nEra il figlio terzogenito del re del Portogallo e dell'Algarve, Jo\u00e3o I o Giovanni I d'Aviz e di sua moglie, Filippa di Lancaster.\nBiografia.\nSuo padre, il re Giovanni I, gli fece avere una buona educazione ed una buona istruzione come ai suoi cinque tra fratelli e sorelle che arrivarono all'et\u00e0 adulta, Pietro, Enrico, Isabella, Giovanni e Ferdinando, in un ambiente tranquillo e privo di intrighi (Il grande poeta portoghese, Lu\u00eds de Cam\u00f5es, li cita nel racconto epico, I Lusiadi, come \"\u00cdnclita gera\u00e7\u00e3o\").\nDa principe, Duarte segu\u00ec sempre il padre, re Jo\u00e3o I, negli affari del regno.\nNell'agosto del 1415, fu al fianco del padre e dei fratelli Pietro ed Enrico alla conquista di Ceuta, nel Nord Africa, di fronte a Gibilterra ed il giorno dopo la presa della citt\u00e0 fu fatto cavaliere.\nIl 22 settembre (Secondo i Reali del Portogallo, le nozze vennero celebrate il 4 novembre) del 1428, a Coimbra spos\u00f2 Eleonora di Trast\u00e1mara (1402-1445), figlia del re della corona d'Aragona e di Sicilia, Ferdinando e di Eleonora d'Alburquerque (1374 - 1435), figlia dell'infante Sancho di Castiglia, Conte di Alburquerque e di Beatrice del Portogallo.\nDivenne re il 14 agosto 1433 quando suo padre mor\u00ec di peste e subito Edoardo mostr\u00f2 interesse a favorire la concordia della nazione. Durante il suo breve regno di cinque anni, Duarte convoc\u00f2 le \"Cortes\" (l'assemblea nazionale) non meno di cinque volte per discutere gli affari e la politica interna. Prosegu\u00ec anche la politica del padre riguardo all'esplorazione marittima dell'Africa. Incoraggi\u00f2 e finanzi\u00f2 il suo famoso fratello, il Principe Enrico il Navigatore che fond\u00f2 una scuola di navigazione a Sagres e che intraprese varie spedizioni. Fra queste quella di Gil Eanes, nel 1434, per prima oltrepass\u00f2 Capo Bojador sulla costa nord-occidentale dell'Africa, arrivando al Rio do Ouro, nel 1436, e aprendo la strada a un'ulteriore esplorazione verso sud della costa africana.\nNel 1434, Edoardo promulg\u00f2 la \"Lei mental\", che era stata preparata da suo padre, Giovanni e prevedeva che le terre, che la corona portoghese aveva elargito durante la guerra civile e poi durante la guerra sostenuta contro il regno di Castiglia, non potevano essere divise n\u00e9 alienate e venivano trasmesse in eredit\u00e0 solo al maggiore dei figli maschi e non alle femmine, ovviamente per tornare alla corona in mancanza di eredi.\nLa colonia di Ceuta divent\u00f2 presto un peso insostenibile per il Tesoro portoghese, e si comprese che senza la citt\u00e0 di Tangeri il possesso di Ceuta era inutile. Quando Ceuta era caduta in mano ai portoghesi, le carovane di cammelli che costituivano le comunicazioni via terra avevano cominciato a usare Tangeri come destinazione. Questo priv\u00f2 Ceuta dei materiali e dei beni che la rendevano un mercato ricercato e un attivo punto di commerci, e divenne una comunit\u00e0 isolata.\nNel 1437, i suoi fratelli Henrique e Fernando persuasero Duarte a lanciare un'offensiva in Marocco per ottenere una migliore base africana per la futura esplorazione dell'Atlantico. La spedizione non era sostenuta in modo unanime: Pietro, Duca di Coimbra e Giovanni, conestabile del Portogallo erano entrambi contrari all'iniziativa; preferivano evitare un conflitto con il re del Marocco. I fatti dettero loro ragione. L'attacco a Tangeri ebbe successo, ma a prezzo di alte perdite umane. Il fratello pi\u00f9 giovane di Duarte, Ferdinando d'Aviz (1402\u20131443), fu catturato, tenuto in ostaggio e mor\u00ec in seguito in prigionia a F\u00e8s.Duarte mor\u00ec di peste, come suo padre, sua madre e sua nonna prima di lui, tra il 9 ed il 13 settembre del 1438., poco dopo l'attacco a Tangeri.\nAlla sua morte gli successe il figlio Alfonso V, minorenne, sotto la reggenza della madre, Eleonora. Edoardo fu tumulato nella cappella del fondatore nel Monastero di Batalha, accanto al padre.\nUn lato meno politico della personalit\u00e0 di Duarte \u00e8 in relazione con la cultura. Principe riflessivo e istruito, scrisse i trattati \"O Leal Conselheiro\" (Il leale consigliere), nel quale, sotto l'influenza della dottrina tomista, espose una serie di norme e di modelli comportamentali da seguire e \"Livro Da Ensinanca De Bem Cavalgar Toda Sela\" (L'arte di cavalcare con qualsiasi sella), oltre a molti poemi, nei quali si distinse per l'utilizzo della parola \"saudade\", che sar\u00e0 ripresa con successo pi\u00f9 volte nella poesia portoghese. Stava occupandosi della revisione del codice legale portoghese quando mor\u00ec.\nLa cronaca dei re portoghesi.\nDurante il suo regno Edoardo diede incarico al cronista Fern\u00e3o Lopes (circa 1380-ca. 1460) di redigere una cronaca della vita di tutti i re portoghesi a partire dal primo, Alfonso Enriquez sino agli anni correnti.Fern\u00e3o Lopes scrisse \"Cr\u00f3nica dos sete primeros re\u00eds de Portugal\", da Alfonso Enriquez a Alfonso IV, poi, la \"Cr\u00f3nica Geral de Espanha\" a partire dal 1344, in cui inser\u00ec i rimanenti re portoghesi.Alla morte di Fern\u00e3o Lopes la sua opera fu continuata da un altro cronista, Gomes Eanes de Zurara, a cui successe, Rui de Pina ed a questo Garcia de Resende.\nDiscendenza.\nDalla moglie Eleonora, Edoardo ebbe nove figli:\nEdoardo ebbe inoltre un figlio naturali da Giovanna Manuela de Villena:"}
{"id": "513763", "revid": "226458", "url": "https://it.wikipedia.org/wiki?curid=513763", "title": "Cantone di Burzet", "text": "Il Cantone di Burzet era un cantone francese dell'Arrondissement di Largenti\u00e8re.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
