{"id": "491047", "revid": "6923", "url": "https://it.wikipedia.org/wiki?curid=491047", "title": "Saab 9-5", "text": "La 9-5 (pronuncia: nove cinque), erede della 9000, \u00e8 un'autovettura (con carrozzeria berlina tre volumi e station wagon) prodotta dalla casa automobilistica svedese Saab a partire dal 1997. Il nome del modello \u00e8 un richiamo alla Saab 95 (novantacinque) del 1959. La seconda generazione \u00e8 stata presentata nel 2009 e la produzione \u00e8 terminata nel 2011.\nPrima serie (1997-2010).\nPresentata nell'estate del 1997 nella sola carrozzeria berlina a tre volumi e quattro porte, la versione station wagon si aggiunse solo a partire dal 1999. Il pianale, progettato in modo esclusivo da Saab, \u00e8 il \"GM2902\", versione allungata ed allargata del \"GM2900\" (pianale della Saab 9-3 prima serie) con riprogettazione di elementi fondamentali ispirandosi alla precedente Saab 9000, come ad esempio il telaio inferiore su cui \u00e8 installato il propulsore e che supporta le sospensioni anteriori. Ad appena due anni dal lancio della nuova vettura, General Motors utilizz\u00f2 il \"GM2902\" per un'altra autovettura del gruppo, la Saturn L - Series. La 9-5 sfrutta i motori in posizione trasversale-anteriore che forniscono potenza alle ruote anteriori, le sospensioni sono a quattro ruote indipendenti con schema tipo MacPherson all'anteriore e multi-link al posteriore. Il design \u00e8 frutto del centro stilistico svedese, a differenza della 9000 si ritorna ad avere il caratteristico design del montante \"C\" (Saab hockey stick); anche il cofano motore, curvato lateralmente sopra i parafanghi, \u00e8 un elemento stilistico ereditato da vetture precedenti.\nIl frontale, basso e filante, presenta una calandra cromata; la 9-5 berlina ha un coefficiente di resistenza aerodinamica pari a 0,29 mentre la wagon ha un Cx di 0,31 (0,33 per le versioni destinate al mercato statunitense). La wagon \u00e8 caratterizzata dal lunotto posteriore che si estende sulla fiancata. Il modello ottenne buoni dati di vendita e il merito fu anche della dotazione di sicurezza: tutti gli esemplari erano dotati di ABS ed airbag, pi\u00f9 avanti si aggiunse il controllo elettronico di stabilit\u00e0 e trazione.\nNel 2002 sono stati lievemente ridisegnati l'anteriore ed il posteriore: debuttano nuovi paraurti pi\u00f9 eleganti e sportivi grazie ai nuovi profili aerodinamici, dotazione di serie arricchita e motorizzazioni potenziate.\nL'abitacolo \u00e8 spazioso e caratterizzato da colorazioni scure, in prevalenza grigio e nero. Le plastiche, in prevalenza morbide, hanno un design ispirato al quadro strumenti aeronautico: la grande palpebra, che ospita il cruscotto a tre quadranti, si estende fino alla parte centrale della plancia e culmina nel tunnel tra i due sedili dove ritroviamo la chiave d'avviamento. Tutti gli strumenti sono proiettati verso il guidatore mentre gli unici elementi dedicati al passeggero sono i diffusori del sistema d'aerazione. La plancia era disponibile con il cruscotto in radica di noce, in alluminio satinato oppure in fibra di carbonio. Grazie ai numerosi pacchetti di accessori proposti dalla casa, la 9-5 poteva essere equipaggiata con selleria in velluto o pelle e rivestimenti dei pannelli porta in tessuto, velluto o pelle. Inoltre la Pelle Prestige abbinava le cuciture a vista. La qualit\u00e0 delle plastiche e la cura degli assemblaggi contribuirono al successo dell'autovettura e con l'aggiornamento del 2002 la casa offr\u00ec inediti rivestimenti per gli interni.\nIl baule della 9-5 berlina ha un volume di 500 litri, la wagon pu\u00f2 accogliere dai 416 ai 1.490 litri. Gli allestimenti disponibili al debutto furono: la versione \"S\", la versione di punta \"SE\" ed infine si aggiunse la sportiva \"Aero\" (disponibile con il propulsore pi\u00f9 potente). Per un breve periodo la casa propose anche la 9-5 pi\u00f9 lussuosa denominata \"Griffin\". Dal 2002 la gamma venne rinnovata: debuttarono le versioni \"Linear\", l'intermedia \"Arc\" e la versione di punta \"Vector\". Non cambi\u00f2 denominazione la pi\u00f9 sportiva \"Aero\". Dal 2003 al 2006 solo per il motore 2.2 TiD era disponibile una versione con prezzo ribassato denominata \"Balance\".\nCome da tradizione Saab, la progettazione dei sistemi di sicurezza ha ricevuto una maggiore attenzione: il dispositivo \"SAHR\" (\"Saab Active Head Restraints\") previene i danni, provocati dal colpo di frusta, regolando la posizione dei sedili e dei poggiatesta. Questo dispositivo ha permesso a Saab di ricevere riconoscimenti per il migliore sistema di sicurezza in Australia, Danimarca e Regno Unito. La scocca, realizzata in acciai alto resistenziali, protegge gli occupanti negli urti. La funzione Night Panel (introdotta sulla Saab 900 seconda serie), tramite un pulsante, spegne il quadro strumenti ad eccezione del tachimetro; in questo modo vengono meno distrazioni e riverberi luminosi ma \u00e8 possibile la riattivazione anche di un singolo strumento o spia se \u00e8 richiesta l'attenzione del guidatore. Per tutti gli esemplari destinati al mercato statunitense il dispositivo OnStar veniva montato gratuitamente.\nLa 9-5 venne testata (nei crash test Euro NCAP 1998) e totalizz\u00f2 il risultato di 4 stelle nella protezione dei passeggeri adulti; un secondo test Euro NCAP venne effettuato nel 2003 totalizzando il punteggio massimo di 5 stelle.\nGli aggiornamenti introdotti dal 2006.\nLa casa svedese, nel settembre del 2006, presenta un restyling estetico al Salone dell'automobile di Parigi. Si interviene sul frontale e sul posteriore dell'automobile: ridisegnati i gruppi ottici anteriori (ispirati ai prototipi Saab), presente una nuova calandra, nuovi paraurti e prese d'aria; il posteriore presenta nuovi gruppi ottici, paraurti e baule ridisegnato. Internamente la plancia dispone di un diverso quadro strumenti, un nuovo volante, un nuovo sistema di navigazione satellitare e comandi del climatizzatore modificati. Immutata la denominazione degli allestimenti, la scelta rimase sempre tra le versioni \"Linear,\" \"Vector\" e la pi\u00f9 la sportiva \"Aero\".\nNon mancarono le versioni speciali: nel 2007, per festeggiare i 60 anni della casa, entr\u00f2 in listino la versione \"60th Anniversary\". Le differenze dalle altre versioni sono: cerchi in lega da 17\" a 5 doppie razze \"Anniversary\", sedili sportivi in pelle nera specifici e tappetini in tessuto con profili grigi. Le motorizzazioni disponibili erano uguali a quelle a disposizione per la versione Vector. Le versioni Linear e Vector, nel corso del 2008, furono sostituite da un unico allestimento denominato \"Nordic\". Per celebrare l'uscita di produzione della 9-5 prima serie, al Salone dell'automobile di Detroit del 2009, venne presentata la versione \"Griffin\"; questo allestimento coniuga eleganza e sportivit\u00e0 grazie ad una ricca dotazione comprendente anche il motore pi\u00f9 prestante: il 2.3 TS da 260 cavalli. In Italia la versione Griffin sostitu\u00ec tutti i precedenti allestimenti e divenne disponibile per tutte le motorizzazioni.\nLa produzione della 9-5 berlina (prima serie) termin\u00f2 gioved\u00ec 2 luglio 2009. Il 4 febbraio 2010 verr\u00e0 assemblata, nello stabilimento di Trollh\u00e4ttan (Svezia), l'ultima 9-5 wagon. Termina definitivamente la produzione del modello dopo oltre 13 anni e 483.593 automobili vendute. I diritti di produzione sono stati venduti dalla General Motors all'azienda cinese Baic che ripropone l'autovettura, sotto un nuovo profilo estetico e meccanico, con la denominazione C71.\nI motori benzina e diesel.\nLa 9-5 dispone di propulsori turbocompressi, sia a quattro cilindri in linea che V6. I quattro cilindri (2.0L e 2.3L) sono gli ultimi motori di progettazione Saab facenti parte della famiglia H, sono dotati di distribuzione a quattro valvole per cilindro con doppio albero a camme in testa e due alberi di bilanciamento, basamento in ghisa e testata in alluminio. Dispongono del sistema di gestione motore Saab Trionic 7. Il 2.0 t (1.985 cm\u00b3) eroga 150 cavalli a 5.500 giri/min e garantisce una velocit\u00e0 di 215 km/h con cambio manuale e 210 km/h con cambio automatico sequenziale Sentronic a 5 rapporti. L'accelerazione da 0 a 100 km/h avviene in 9,8 sec con il cambio manuale e 11,6 sec con cambio automatico. Il 2.0 t da 185 cv a 5.500 giri/min che consente uno scatto da 0 a 100 km/h in 8,3 sec con il cambio manuale e 9,5 sec con cambio automatico e velocit\u00e0 rispettivamente di 230 e 225 km/h. Il 2.3 t (2.290 cm\u00b3) disponeva inizialmente di 170 cv, nel 2002 fu portato a 185 cv erogati a 5.500 giri/min. Velocit\u00e0 di 230 km/h con cambio manuale e 225 km/h con cambio automatico Sentronic. Accelera l'auto da 0 a 100 km/h in 8,3 sec con cambio manuale e 9,5 sec con cambio automatico. Il 2.3 T dispone di 220 cv a 5.500 giri/min consente una velocit\u00e0 di 235 km/h con cambio manuale e 230 km/h con cambio automatico ed un' accelerazione 0-100 km/h in 7,8 sec con cambio manuale e 8,7 sec con cambio automatico. Il 2.3 T Aero erogava inizialmente 230cv, successivamente 250 o 260 cv a 5.300 giri/min. Velocit\u00e0 di 250 km/h con cambio manuale o automatico. Fornisce un'accelerazione da 0 a 100 km/h in 6,9 sec con cambio manuale e 8,2 sec con cambio automatico. Il propulsore 2.3 T della versione Aero con cambio manuale presenta la funzione overboost, a seguito di una forte accelerazione incrementa la coppia motore oltre la normale curva di coppia per un massimo di 20 secondi, trascorsi i quali viene utilizzata la normale coppia per 10 secondi prima che possa iniziare un nuovo overboost. A partire dal M.Y. 2004 per il 2.3 T Aero erano disponibili come optional due pacchetti sportivi Saab Performance by Hirsch con modifiche sia estetiche che meccaniche, in particolare il 2.3 poteva erogare 280 o 305 cv con un scatto da 0 a 100 km/h rispettivamente in 6,5 o 6,4 sec (6,7 o 6,6 sec con cambio automatico).\nIl motore a benzina di cilindrata pi\u00f9 elevata \u00e8 il 3.0 litri V6 54\u00b0 di origine General Motors; rivisto dai tecnici svedesi, adott\u00f2 la sovralimentazione a bassa pressione in modo da garantire prestazioni vivaci. Molto apprezzato dal pubblico statunitense, eroga 200 cv a 5.000 giri/min e permette uno scatto da 0 a 100 km/h in 8,0 sec (8,7 sec la wagon) per una velocit\u00e0 di 235 km/h (230km/h la wagon). Il 3.0 t V6 venne proposto con cambio automatico sequenziale Sentronic a 4 rapporti, 5 rapporti dal 2001.\nI motori a benzina, fino al 2003, hanno avuto problemi con il ricircolo dei vapori d'olio (\"PCV\") e poteva verificarsi il fenomeno chiamato \"oil sludge\" per il quale esiste un aggiornamento previsto dalla casa madre.\nI motori diesel, anch'essi turbocompressi, sono identificati dalla sigla TiD. Un quattro cilindri in linea 2.2 di origine Opel (Euro 3) con distribuzione a quattro valvole per cilindro, un albero a camme in testa e due alberi di bilanciamento, monoblocco in ghisa e testata in lega leggera, iniezione diretta e 280 N\u00b7m di coppia a 1.500 giri/min e 120 cv a 4.000 giri/min. Lo scatto da 0 a 100 km/h avviene in 11,0 sec (11,9 sec la wagon) e la velocit\u00e0 \u00e8 di 200 km/h. Disponibile il cambio manuale oppure l'automatico Sentronic.\nIl 3.0 TiD V6 66\u00b0 in alluminio di origine Isuzu (Euro 3) con distribuzione a quattro valvole per cilindro, doppio albero a camme in testa, iniezione diretta common rail. Eroga 177 cv a 4.000 giri/min e coppia di 350 N\u00b7m a 1.800 giri/min. Consente uno scatto da 0 a 100 km/h in 8,9 sec (9,4 sec la wagon), velocit\u00e0 di 215 km/h. Il 3.0 TiD era abbinato solo al cambio manuale.\nIl 1.9 TiD \u00e8 stato adottato con il restyling del 2006. Frutto dell'alleanza tra General Motors e FIAT, venne prodotto in Germania a Kaiserslautern dalla Opel ed \u00e8 un quattro cilindri con distribuzione a quattro valvole per cilindro, doppio albero a camme in testa, monoblocco in ghisa e testata in alluminio, iniezione common rail. Eroga 150 cv a 4.000 giri/min e 320 N\u00b7m di coppia a 2.000 giri/min. Lo scatto da 0 a 100 km/h avviene in 10,1 sec (10,7 la wagon) e la velocit\u00e0 \u00e8 di 205 km/h. Contenute le emissioni di anidride carbonica in 174 g (184 g la wagon) per km ed omologazione Euro 4 con filtro antiparticolato. Il cambio \u00e8 manuale a 5 rapporti, era disponibile anche l'automatico Sentronic sviluppato dalla Aisin con 4 rapporti nella modalit\u00e0 sequenziale; nel 2003 debutt\u00f2 il nuovo Sentronic a 5 marce con modalit\u00e0 sportiva.\nI motori BioPower.\nSaab ha sviluppato nel 2005 i motori BioPower, essi possono essere alimentati con combustibile E85 ovvero 85% etanolo pi\u00f9 il 15% di combustibili fossili come la benzina. L'E85 \u00e8 la miscela con la quantit\u00e0 maggiore di bioetanolo che \u00e8 possibile trovare e difatti \u00e8 meno inquinante rispetto all'utilizzo della sola benzina. La rete di distributori E85 \u00e8 particolarmente diffusa nei paesi del nord Europa, Saab ha adattato i propri motori a quattro cilindri: la centralina SAAB Trionic ora \u00e8 in grado di gestire il motore adattando la fasatura alle diverse esigenze della miscela E85/aria. I motori BioPower sono in grado di riconoscere il combustibile presente ed automaticamente adattati per il corretto funzionamento; possono quindi essere alimentati alternativamente anche con la sola miscela di benzina. Il numero di ottani della miscela E85 \u00e8 superiore al numero di ottani della benzina (105 invece di 95) e grazie all'impiego di valvole robuste ed acciai dal punto di fusione elevato, i motori BioPower erogano pi\u00f9 potenza.\nI motori BioPower: 2.0 t erogante 180 cv a 5.500 giri/min per 280 N\u00b7m di coppia a 1.800 giri/min che garantisce uno scatto da 0 a 100 km/h in 8,5 sec (9,0 sec la wagon) e 225 km/h di velocit\u00e0 ed emissioni pari a 204 g di anidride carbonica per km. 2.3 t capace di 210 cv a 5.500 giri/min e 310 N\u00b7m di coppia a 1.800 giri/min con accelerazione da 0 a 100 km/h in 7,9 sec (8,5 sec la wagon) e 235 km/h di velocit\u00e0 ed emissioni pari a 212 g di anidride carbonica per km.\nNel 2007 viene presentata al Salone di Ginevra la concept car 9-5 BioPower 100. Basata sulla carrozzeria wagon ed alimentata da combustibile E100, adotta il motore 2.0 t in grado di erogare 300 cv e 400 N\u00b7m di coppia con uno scatto da 0 a 100 km/h in 6,6 sec.\nSeconda serie (2009-2011).\nLa 9-5 di seconda generazione viene presentata in anteprima al salone dell'automobile di Francoforte nel novembre del 2009, \u00e8 realizzata sulla nuova piattaforma General Motors \"GM Epsilon II.\" La 9-5 utilizza componenti in comune con alcune autovetture del gruppo General Motors: motori, sospensioni, schemi di trazione e una parte dei dispositivi tecnologici (ad es. sistema di riconoscimento dei segnali stradali, controllo elettronico differenziali centrale e posteriore). La Saab 9-5 insieme alla Buick LaCrosse, Buick Regal e Opel Insigna, rappresentano il gruppo di vetture realizzate su questa piattaforma e dotate sia della trazione anteriore che della trazione integrale.\nLa seconda serie deriva da un progetto lungo e tormentato per via della trattativa di cessione di Saab Automobile AB da parte della General Motors alla casa automobilistica olandese Spyker Cars. L'auto \u00e8 stata sviluppata sotto stretta sorveglianza della General Motors e l'inizio della produzione fu previsto per la fine del 2009. Poco dopo la presentazione, 1.000 esemplari circa sono stati acquistati nei principali mercati europei e, dopo un periodo di pausa, l'assemblaggio presso lo stabilimento di Trollh\u00e4ttan (Svezia) \u00e8 ripartito nel marzo del 2010. Le consegne sono ricominciate alla fine del 2010 per poi interrompersi, definitivamente, nel 2012.\nLa piattaforma \"GM Epsilon II\" \u00e8 realizzata in acciaio e, per contenerne il peso, numerosi elementi attorno la scocca sono realizzati in leghe leggere; ad esempio parte dei bracci delle sospensioni \u00e8 in alluminio. L'avantreno viene configurato secondo lo schema tipo MacPherson, al retrotreno \u00e8 stata adottata una sospensione multi-link a quattro bracci (3+1) con geometria Antidive ed Antisquat (anti-geometria che riduce e controlla sollecitazioni in accelerazione, decelerazione e frenata).\nL'autovettura si distingue per lo stile. Il frontale, che riprende il family feeling introdotto dalla concept car Aero X, viene solcato da nervature e dalla fanaleria a LED con cornici satinate. Grazie al profilo basso, nonostante le quattro porte, la vettura possiede uno stile da coup\u00e9; la vista laterale \u00e8 caratterizzata dal tradizionale design del montante posteriore (Saab hockey stick); il retro \u00e8 caratterizzato da un posteriore corto e spiovente con fanaleria a LED raccordata al cofano del baule (515 litri di capienza). Il cofano motore e lo sportello del bagagliaio sono realizzati in alluminio. L'ambiente a bordo \u00e8 contraddistinto da un abitacolo in stile aeronautico con la palpebra del quadro strumenti estesa fino al tunnel centrale.\nI motori, tutti turbocompressi, sono omologati Euro 5. Seguendo la politica della riduzione delle cilindrate, si parte con un quattro cilindri 1.6 turbo benzina che eroga 180 cv. Come step successivo si ha il 2.0 turbo da 220 cv, esso \u00e8 disponibile anche nella variante BioPower (con possibilit\u00e0 di alimentarlo indifferentemente con benzina oppure combustibile E85). Al vertice abbiamo il 2.8 V6 turbo che eroga 300 cv.\nTra i motori diesel (prodotti dalla General Motors a Kaiserslautern in Germania) si ha il 2.0 TiD common rail (evoluzione del precedente 1.9 TiD), proposto nella versione con singolo turbocompressore da 160 cv ed anche nella variante TTiD 190 cv (evoluzione del precedente 1.9 TTiD) con due turbocompressori a geometria variabile disposti in modo sequenziale. Essi sono dotati di filtro antiparticolato attivo.\nIl cambio, per tutte le motorizzazioni, \u00e8 un manuale a 6 rapporti ad esclusione della 2.8 T disponibile solo con la trasmissione automatica sequenziale Sentronic a 6 rapporti. Optional per i motori 2.0 benzina e diesel il cambio Sentronic.\nTre furono gli allestimenti disponibili: \"Linear\", \"Vector\" e la pi\u00f9 sportiva \"Aero\". La motorizzazione 2.8 T fu disponibile solo con allestimento \"Aero\", trazione integrale XWD Haldex di 4\u00aa generazione e differenziale elettronico eLSD. Era possibile scegliere, per tutti e tre gli allestimenti, le 2.0 T e 2.0 TTiD con trazione anteriore o con trazione integrale XWD. In fase di acquisto o anche successivamente era disponibile il pacchetto Saab Performance by Hirsch con modifiche sia estetiche che meccaniche.\nCome da tradizione, la sicurezza \u00e8 sempre stata fondamentale per i tecnici Saab; difatti tutti gli esemplari sono dotati di serie del controllo elettronico della stabilit\u00e0 con sensori capaci di intervenire correggendo eventuali distrazioni del guidatore. ABS, controllo di trazione, poggiatesta attivi per evitare danni provocati da un eventuale colpo di frusta. Airbag frontali, laterali, a tendina per la testa e ginocchia sono di serie. A conferma dello sforzo progettuale in tema di sicurezza attiva e passiva, il crash test dell'EuroNCAP ha giudicato la 9-5 sicura: al 94% per la protezione degli occupanti; al 80% per la protezione dei bambini; al 44% per la protezione pedoni; al 86% per i dispositivi tecnologici proposti di serie. La valutazione complessiva proposta dall'ente europeo \u00e8 di 5 stelle. La 9-5 porta al debutto numerosi dispositivi per la sicurezza come il cruise control adattivo (rallenta il veicolo di fronte ad un ostacolo), fari bi-xeno con fascio luminoso intelligente, abbaglianti disattivabili automaticamente, head-up display (riproduce i dati di tachimetro e navigatore sul parabrezza), avviso di cambio involontario di corsia e lettura/comunicazione dei segnali stradali.\nLa 9-5 era disponibile come berlina tre volumi ma nel 2011 fu previsto il debutto della versione station wagon, infatti era gi\u00e0 stato svelato il suo aspetto verso la fine del 2009. Le vendite della station wagon, per\u00f2, non sono mai iniziate.\nLa produzione venne interrotta nel 2011 e le vendite nel 2012, anno in cui l'azienda present\u00f2 istanza di fallimento; nello stesso anno, Saab Automobile AB venne acquistata da NEVS con l'intenzione di continuare la produzione di veicoli ma gran parte dei brevetti utilizzati sulla 9-5 rimasero di propriet\u00e0 General Motors e la produzione della 9-5 si interruppe."}
{"id": "491050", "revid": "1924342", "url": "https://it.wikipedia.org/wiki?curid=491050", "title": "Sarah Brightman", "text": "Nonostante possieda un'impostazione vocale improntata sul canto lirico (\u00e8 un soprano leggero), esegue un repertorio di genere pop, crossover classico, techno, lirico, new Age, symphonic rock e pop rock.\n\u00c8 spesso accreditata come creatrice del genere \"crossover classico\" e rimane tra i pi\u00f9 prolifici artisti di questo genere, con vendite mondiali pari a 30 milioni di album e 2 milioni di DVD, venendo etichettata da Billboard come il \"soprano con il maggior numero di vendite di tutti i tempi\".\nBiografia.\nOriginaria dello Hertfordshire, prima di sei figli, manifesta, fin da bambina, un forte interesse per il mondo dello spettacolo iniziando a prendere lezioni di danza classica e dimostrandosi subito un'allieva eccellente.\nNel 1976, all'et\u00e0 di sedici anni, entra nel gruppo di danza Pan's People e, successivamente, prende parte a \"Hot Gossip\", uno spettacolo musicale trasmesso regolarmente dal programma \"The Kenny Everett Video Show\". Nel 1978 il gruppo porta nelle classifiche musicali una \"hit disco\", \"I Lost My Heart to a Starship Trooper\", grazie alla quale scopre la propria vocazione di cantante. Negli anni seguenti inizia ad incidere singoli che, tuttavia, non riscuotono grande successo di pubblico.\nIl successo nei musical.\nNel 1981 si presenta ad un provino per il musical \"Cats\", novit\u00e0 del periodo, ottenendo il ruolo di Jemima. In questo contesto conosce il suo futuro marito, il compositore Andrew Lloyd Webber.\nNel 1984 Webber ottiene il divorzio dalla prima moglie per sposare la Brightman, che diventa cos\u00ec la star di acclamati musical fra cui \"Aspects of Love\" e \"The Phantom of the Opera\", interpretando il ruolo della protagonista, Christine Daa\u00e8, parte che si dice essere stata scritta appositamente per lei. Porta al successo numerosi brani di questo musical, tra cui \"Think of Me\", \"All I Ask of You\" e \"The Phantom of the Opera\", pezzo reinterpretato da numerosi altri artisti nel futuro. Nel 1989 interpreta la canzone \"Make Believe\" per il cartone animato \"Granpa\".\nLa collaborazione con Frank Peterson.\nNel 1990 Brightman e Lloyd Webber divorziano, pur restando in amicizia e, nel 1991, Sarah conosce colui che sarebbe diventato il suo produttore e compagno di vita, Frank Peterson e con il suo aiuto diventa una star internazionale. Collaborano, per la prima volta, con una casa discografica importante come (la A&amp;M Records) per l'album \"Dive\" nel (1993), un lavoro concettuale incentrato sul tema del mare, contenente la hit \"Captain Nemo\".\nNel 1992 duetta con Jos\u00e9 Carreras nella canzone \"Amigos para siempre\" per i Giochi della XXV Olimpiade di Barcellona.\nNel 1995, con l'album pop/rock \"Fly\", raggiunge la celebrit\u00e0 anche nel panorama europeo, merito anche della hit \"A Question of Honour\". La canzone, presentata all'incontro del Campionato Mondiale di Boxe nel quale si sfidarono il tedesco Henry Maske e Graciano Rocchigiani, \u00e8 un brano che mescola elementi di musica dance, rock e classica, ne \u00e8 testimoone il fatto che sia presente un sample tratto da La Wally).\n\"Time to Say Goodbye\", conosciuta in Italia come \"Con te partir\u00f2\", \u00e8 il secondo singolo estratto da \"Fly\", anch'esso cantato ad un incontro di Boxe nel quale gareggiava Maske. Il duetto con il tenore Andrea Bocelli vende pi\u00f9 di quattro milioni di copie solo in Germania, diventando cos\u00ec il singolo pi\u00f9 venduto di tutti i tempi in tale nazione, ed ebbe vastissimo successo anche in altri paesi tranne in Italia, dove maggiore popolarit\u00e0 investe la versione da solista di Andrea Bocelli.\nNel 1997 l'album \"Timeless\", oltre a contenere \"Time to Say Goodbye\", presenta anche cover di altro genere trasformate in classici lirici, come \"Just Show Me How to Love You\" cantata in coppia con Jos\u00e9 Cura e originariamente interpretata da Dario Baldan Bembo con il titolo di \"Tu cosa fai stasera?\", \"Who Wants to Live Forever\" dei Queen e \"Tu Quieres Volver\" dei Gipsy Kings. Nell'album \u00e8 presente un secondo duetto con Cura dal titolo \"There for Me\", cover di un brano del 1978 dei La Bionda, successivamente eseguita con Josh Groban nel video del concerto \"La Luna\".\nRinnovamento.\nGrazie alle sue capacit\u00e0 di fondere lo stile pop con la voce e la disciplina lirica, Peterson decide di promuovere la cantante e trovare per lei un genere innovativo, ispirandosi agli Enigma, con i quali inizi\u00f2 la carriera di manager. Con un nuovo mix di classica, pop ed elettronica escono i suoi album tuttora pi\u00f9 venduti e famosi, \"Eden\" del 1998, \"La Luna\" nel 2000 e \"Harem\" del 2003. Questi album rappresentano una nuova incarnazione dell'artista e danno vita a tour di dimensioni gigantesche con coreografie epiche e maestosi costumi, che tendono a rivendicare le origini teatrali della Brightman.\nNel 2002 duetta con Eric Adams, cantante dei Manowar, in \"Where Eagles Fly\", singolo mai pubblicato ufficialmente.\nIl ritorno nel 2008.\nAgli inizi del 2008, a distanza di cinque anni dal precedente lavoro, esce \"Symphony\", il nuovo album che, oltre alla ormai consolidata unione di pi\u00f9 generi musicali, aggiunge sonorit\u00e0 gotiche rappresentate dalla canzone \"Fleurs du Mal\". Questo album include quattro duetti: con Andrea Bocelli, il tenore Alessandro Safina, il controtenore Fernando Lima e Paul Stanley dei Kiss. Nel novembre dello stesso anno parte in Messico il tour chiamato \"Symphony World Tour\".\nNel 2008 prende parte alla cerimonia di apertura dei Giochi della XXIX Olimpiade di Pechino cantando, con la popstar cinese Liu Huan, la canzone \"You and Me\", che diventa l'inno dei Giochi Olimpici di quell'anno.\nA fine novembre 2008, in America, \u00e8 uscito il film \"Repo! The Genetic Opera\", un rock-musical diretto da Darren Lynn Bousman in cui recita e canta accanto a Paul Sorvino, Anthony Head e ad altri personaggi tra cui Paris Hilton.\nNello stesso mese la sua discografia si arricchisce di un nuovo album, \"A Winter Symphony\", a tema invernale; tra le varie tracce compaiono \"Silent Night\", \"Happy Xmas (War Is Over)\" senza dimenticare \"Arrival\", cover dell'omonimo pezzo strumentale degli \"ABBA\".\nVita privata.\n\u00c8 stata sposata con Andrew Lloyd Webber dal 1984 al 1990, ma i due hanno continuato a collaborare successivamente e tuttora mantengono ottimi rapporti.\nHa avuto una relazione di 11 anni con il suo produttore, Frank Peterson.\nHa dovuto subire due aborti spontanei, e quattro sue fecondazioni in vitro sono fallite.\nEra prevista una sua visita di 10 giorni a bordo della Stazione Spaziale Internazionale (ISS) dal 1\u00ba settembre 2015 in qualit\u00e0 di passeggero pagante, ma il 13 maggio ha pubblicato sulla sua pagina facebook che avrebbe rinunciato a tale volo.\nLa sorella Amelia Brightman (nata nel 1979), pi\u00f9 conosciuta artisticamente come \"Violet\", \u00e9 anch'ella una cantante e compositrice, solista nel gruppo musicale tedesco, guidato da Frank Peterson: Gregorian."}
{"id": "491051", "revid": "1745361", "url": "https://it.wikipedia.org/wiki?curid=491051", "title": "Karin (manga)", "text": " \u00e8 un manga creato da Yuna Kagesaki e serializzato nella rivista mensile \"Comic Dragon AGE\", ed edito in Italia da Planeta DeAgostini a partire dall'aprile 2008. Di Karin, esiste anche una versione anime, trasmessa nel 2005 dalla rete televisiva giapponese WOWOW e una light novel dal titolo \"Karin z\u014dketsuki\". In Italia i diritti del manga sono stati acquistati dalla Planeta De Agostini che, dopo averne interrotto la pubblicazione a met\u00e0 2009, durante il Lucca Comics dello stesso anno ne ha garantito la conclusione nonostante la sospensione a tempo indeterminato delle altre pubblicazioni orientali della casa. Il volume 13 \u00e8 stato pubblicato in data 26 agosto 2011 mentre il quattordicesimo ed ultimo volume \u00e8 stato messo in vendita il 30 settembre 2011. Nel volume 14 sono presenti numerosi errori grammaticali dovute all'assenza di un vero e proprio traduttore italiano a causa della fine dell'attivit\u00e0 in Italia da parte della Planeta De Agostini programmata per il 2012.\nTrama.\nTrama del manga.\nLa storia ruota attorno a Karin, la secondogenita della famiglia Maaka (originariamente, \"Marker\" in Europa), una famiglia di vampiri che fu costretta ad emigrare in Giappone nel 1800. Karin per\u00f2 \u00e8 diversa dai suoi familiari a causa della sua natura di \"vampira al contrario\" che le fa produrre sangue in eccesso, da espellere al posto di succhiarlo dalle vittime. Per questa ragione \u00e8 obbligata a liberare il sangue mordendo altre persone, ma nel caso l'incremento di sangue fosse repentino lo sfogo avverrebbe con una forte epistassi. Karin a tutti gli effetti pu\u00f2 vivere una vita da ragazza normale ed anche se questo \u00e8 considerato strano dalla sua famiglia, frequenta la scuola superiore.\nLa sua vita tutto sommato pacifica \u00e8 destinata a finire quando nella sua classe si trasferisce un nuovo studente Kenta Usui.\nOgni volta che il nuovo arrivato le si avvicina il sangue di Karin cresce in modo incontrollabile. All'inizio la ragazza sceglie di evitarlo ma la cosa risulta impossibile essendo compagni di classe e lavorando nello stesso ristorante, il Julian's. Kenta una sera ritornando a casa vede Karin abbracciata ad uno sconosciuto e comincia a pensare che c'\u00e8 qualcosa di strano in lei cos\u00ec decide di seguirla ancora e la vede abbracciare sua madre al parco che si risveglia molto pi\u00f9 attiva ed energica di prima ma con due marchi sul collo. Kenta \u00e8 sempre pi\u00f9 sospettoso nei confronti della ragazza ed una sera Anju, la sorellina di Karin, decide di metterlo alla prova facendogli scoprire la verit\u00e0 e vista la sua reazione decide che \u00e8 la persona giusta da mettere accanto alla sorella per difenderla anche di giorno. Anju convince anche i suoi familiari ad avere fiducia nel ragazzo che vive molto vicino a casa loro. I due giovani diventano molto presto amici e Karin per ringraziarlo dell'aiuto datole nel pulire il suo sangue fuoriuscito per le epistassi decide di portargli un bento tutti i giorni cos\u00ec da renderlo un po' pi\u00f9 felice.\nKarin una sera deve lavorare in una bar cinese per sostituire una sua amica ma il suo sangue comincia ad aumentare e cos\u00ec vaga per la citt\u00e0 alla ricerca di una vittima senza trovarla perch\u00e9 viene trascinata da Kenta in un vicolo, qui Karin perde coscienza di se e cerca di mordere il ragazzo ma sentendosi chiamata riprende controllo di se ed ha un'epistassi liberatoria, questo evento rafforza ancora la fiducia tra loro.\nDurante la storia il legame tra i due diventa progressivamente sempre pi\u00f9 forte ma non tutti nella famiglia Maaka sono d'accordo in un rapporto di questo genere. Elda, la nonna di Karin, detesta chiunque non faccia parte della propria famiglia, umani o vampiri che siano, sfruttando l'enorme somiglianza con Karin riesce ad introdursi nella scuola della ragazza ed incontrato Usui decide di non berne il sangue conoscendo i sentimenti della ragazza. Anche la stessa famiglia di Karin vorrebbe allontanarli, visto che la ragazza per la vicinanza di Kenta soffre di continue epistassi minaccia il ragazzo per obbligarlo a starle lontano. Ma Karin \u00e8 ormai troppo innamorata e corre da lui finendo per abbracciarlo e, su sollecitazione del ragazzo, morderlo sul collo.\nQuesto evento crea nel ragazzo la possibilit\u00e0 di vedere in sogno quella, che all'inizio crede essere Karin, ma che scopre essere un'altra persona dall'aspetto identico alla ragazza che gli d\u00e0 un indizio su cosa sia realmente Karin scomparendo prima di poter terminare la frase. Kenta durante un appuntamento al parco si dichiara a Karin che, anche se all'inizio si nasconde dietro mille scuse, accetta i sentimenti del ragazzo e si dichiara a sua volta.\nIntanto al Julian's inizia lavorare una nuova assunta, Yuriya, che si scoprir\u00e0 essere un mezzo vampiro cio\u00e8 un ibrido fra un vampiro ed un umano, il suo scopo \u00e8 quello di scoprire il pi\u00f9 possibile sulla famiglia Maaka per conto di suo zio. Yuriya viene rapita dalla famiglia Maaka e successivamente quasi uccisa da Elda e solo l'intervento di Karin riesce a salvarla. Anju intanto raggiunge la maggiore et\u00e0 per un vampiro e scopre che il suo gusto per il sangue \u00e8 la solitudine, decide cos\u00ec di mordere Koibuchi, un suo compagno di classe, che \u00e8 molto simile a lei per liberarlo dai suoi problemi. Questo evento la costringe a staccarsi definitivamente da Karin, a cui \u00e8 legata sin da piccola, facendola soffrire molto.\nYuriya rivela a Karin che essendo nata da una relazione tra un umano ed un vampiro \u00e8 sterile e non pu\u00f2 procreare mettendo mille dubbi in testa a Karin che conosce i desideri di Kenta e si sente inadeguata per lui.\nCarrera, la madre di Karin, scopre quale sia la causa dell'aumento di sangue in sua figlia, la ragazza \u00e8 la \"Fontana di Psiche\" detta anche Sophia Pistis ed il sangue che emette \u00e8 la sua stessa vita. Questo sangue ha anche una seconda capacit\u00e0, quella di rendere fertili i vampiri la cui razza sta scomparendo e per questo la ragazza potrebbe essere in pericolo. Intanto Karin e Kenta, approfittando dell'assenza della madre, hanno un po' di tempo per rimanere soli e finalmente i due riescono a baciarsi.\nYuriya tradisce la fiducia di Karin, consegnandola a suo zio che a sua volta la dovr\u00e0 portare a Bridget Brownswick desiderosa di mettere le mani sul sangue della ragazza per poi farla accoppiare con uno della sua casata garantendogli un potere pressoch\u00e9 assoluto. La situazione \u00e8 disperata e sembra senza via d'uscita ma Kenta, grazie all'aiuto di Sophia che vede in sogno, scopre qual \u00e8 l'abitazione in cui \u00e8 rinchiusa Karin e con l'aiuto della famiglia Maaka e di Yuriya riesce a salvarla.\nKarin dopo questa avventura non soffre pi\u00f9 di epistassi perch\u00e9 lo spirito di Sophia, tramite il primo bacio dato a Kenta, si \u00e8 trasferito nel corpo del ragazzo ed ora Karin \u00e8 di fatto identica ad una ragazza normale. Lo spirito di Sophia vorrebbe rimanere con Kenta ma conoscendo i sentimenti del giovane per Karin decide di rinascere tramite l'unione dei due giovani. Ora Karin non \u00e8 pi\u00f9 differente da un essere umano se non per la sua origine, e poich\u00e9 non ha mai succhiato il sangue, Karin invecchier\u00e0 come un essere umano. La famiglia di Karin decide allora con molto dolore di cancellarle dalla memoria tutto ci\u00f2 che riguarda i vampiri, compresa la loro stessa esistenza, per renderla felice e poterla fare vivere con Kenta tra gli umani vegliando per sempre su di loro e sulla loro felicit\u00e0 dall'ombra. Essendo impossibilitati a cancellare anche le memorie di Kenta, chiedono a quest'ultimo di mantenere il segreto e di vegliare in vece loro su Karin. Poich\u00e9 Karin non ricorda pi\u00f9 la sua famiglia, e non si rende neanche conto che non ha un posto dove vivere, Kenta decide di chiederla in sposa, in modo che possa vivere, senza che lei abbia cos\u00ec alcun sospetto della sua reale condizione, insieme a lui e possa prendersene cura.\nAlcuni anni sono passati ed una giovane ragazza esce di casa per andare a scuola, il suo nome \u00e8 Kanon Usui e correndo nell'oscurit\u00e0 invernale scorge per un attimo una giovane donna con un ombrello nero che passeggia vicino a lei: i famigliari continuano a mantenere la loro promessa di vegliare dall'ombra su di loro. In un capitolo extra si osserva come Kanon, divenuta adolescente abbia sviluppato un enorme cotta nei confronti del padre a causa dell'anima di Sophia reincarnata in lei, e di come sia molto simile alla sua bisnonna Elda.\nTrama dell'anime.\nGli eventi descritti nel manga non sono rispettati fedelmente nell'anime, la trama segue circa il manga nei suoi primi 22 capitoli ma non vengono mai menzionati n\u00e9 del padre di Kenta, n\u00e9 Sophia, e neppure Yuriya e di conseguenza anche gli eventi a loro legati non vengono descritti, probabilmente per non inserire nell'anime gli altrimenti molteplici elementi tragici presenti nella storia originale e dare alla serie un carattere pi\u00f9 scanzonato, concentrando i momenti tragici soprattutto nei drammi personali di Elda ed Anju. Alcuni cambiamenti sono stati fatti per permettere l'inserimento di Winner Sinclair, un ammazza vampiri innamorato di Karin, ed inoltre il carattere ed i comportamenti di Kenta e Anju sono differenti rispetto al manga. Kenta \u00e8 meno riflessivo ed il suo legame con la madre, oltre al rapporto pessimo col padre, non vengono trattati. Anju invece ha un legame molto pi\u00f9 forte con Karin rispetto al manga. Anche il finale dell'anime non \u00e8 collegato a quello del manga. La natura di Karin non \u00e8 legata alla Fonte della Psiche, ed essa \u00e8 semplicemente un vampiro mancato, un \"invampiro\", che apparentemente, seppur raro non \u00e8 un caso unico giacch\u00e9 sia Elda che Victor Siclair ne avevano gi\u00e0 sentito parlare.\nNell'anime dopo la richiesta da parte del fratello di Karin a Kenta di allontanarsi da lei per permetterle di restare con la sua famiglia il ragazzo decide che la famiglia \u00e8 la cosa pi\u00f9 importante e le dice di tornare a casa dai suoi e restare con loro per diventare cos\u00ec una vampira completa grazie ad un rituale scoperto da Elda. Karin decide con rammarico di seguire questa strada e tornare dai suoi per renderli felici, solo Anju non \u00e8 d'accordo con la scelta di sua sorella, soprattutto dopo l'estremo tentativo che Anju aveva compiuto nel cercare di allontanarla dallo stile di vita vampiro e soprattutto allontanare lei da se stessa. A Kenta per\u00f2 tornano in mente tutti i momenti felici passati in compagnia di Karin e non vuole perderla cos\u00ec corre da lei per scoprire che la casa dei Maaka \u00e8 stata distrutta da Victor Sinclair. In compagnia di Winner, che ha superato il trauma della scoperta della vera natura di Karin, corre al lago, luogo del primo morso dato da Karin e quindi unico luogo possibile per la cerimonia, per poterla salvare ma Ren li ostacola e Winner ingaggia duello con lui mentre Kenta viene trasportato dai pipistrelli di Anju sul luogo della cerimonia. Lo scontro tra Winner e Ren dura poco poich\u00e9 quest'ultimo si allontana quasi subito dopo aver avvertito il pericolo. Infatti Victor Sinclar li ha rintracciati e ha cominciato la sua opera di sterminio. Karin perde coscienza di se dopo aver visto tutta la sua famiglia cadere sotto i colpi del nonno di Winner e credendoli morti parte all'attacco del loro aggressore. Poco prima di riuscire a mordere l'uomo, giunge Kenta, che offre il suo collo al posto di quello del Sinclair. Karin si avventa sul ragazzo e dolcemente gli morde il collo, abbracciandola, Kenta sussurra per la prima volta il nome della ragazza facendola tornare alla normalit\u00e0. Dopo aver cancellato per sempre la minaccia dei cacciatori di vampiri la vita torna a scorrere normalmente: il tanto sperato rituale di vampirificazione si rivela essere in realt\u00e0 un incantesimo per aumentare la taglia del seno, riaccendendo ancora una volta la faida tra Elda e Carrera per lo sconforto di Henry; Victor fa pace con la memoria del suo antenato; Ren, a causa di Anju, viene scoperto nella suo solito comportamento di donnaiolo traditore dalle sue numerose amanti che si rivelano ovviamente molto furiose; Anju ancora in compagnia del ormai senza vita Boogie-kun si diletta a succhiare il sangue geloso delle amanti del fratello; Winner e Maki cominciano a frequentarsi. Infine durante si scopre che Fumio \u00e8 stata assunta al Julian's, e le cose tra Karin e Kenta vanno molto bene infatti la ragazza ha preparato un bento con dedica appositamente per il suo amato.\nPersonaggi.\nProtagonisti.\nKarin, spesso chiamata 'Karin-chan', 'Maaka-san', 'Maaka', o semplicemente 'Karin', \u00e8 la protagonista della serie. Sebbene discenda da una dinastia molto antica di vampiri, come detto, Karin rappresenta un'eccezione alla sua specie, inspiegabile per i genitori ma legata ad un antico segreto dei vampiri. Infatti, anzich\u00e9 cibarsi di sangue, lo produce e ha bisogno di mordere gli esseri umani per potersene liberare, pena il sopraggiungere di epistassi involontarie, che espellono il sangue in eccesso, o di brevi blackout nel quale pu\u00f2 mordere chiunque si trovi nei paraggi in quel momento. Oltre a ci\u00f2, esistono alcune altre caratteristiche che la rendono totalmente diversa dai vampiri, infatti non viene danneggiata dalla luce del sole, sopporta l'altrimenti pestilenziale odore dell'aglio e non possiede i poteri tipici della sua specie. Tutto ci\u00f2 le permette di condurre una vita normale, come tutti gli adolescenti della sua et\u00e0, sebbene questo le causi qualche problema con il resto della famiglia i cui membri - compresi il fratello maggiore Ren e la sorella minore Anju - sono tutti normalissimi vampiri, che si nutrono di sangue umano e dotati di indicibili poteri, fra cui quello di manipolare la mente delle loro vittime per eliminare i ricordi del morso e controllare i pipistrelli in vario modo anche nel formare delle fruste.\nUno dei poteri, invece, che non riesce in alcun modo a conquistare \u00e8 la capacit\u00e0 di cancellare la memoria delle sue vittime. Per tale motivo \u00e8 la sorellina minore Anju a doversene occupare ogni qual volta morde.\nUsui Kenta \u00e8 uno studente appena trasferitosi nella scuola frequentata da Karin. \u00c8 anche il primo umano a scoprirne la vera identit\u00e0. Infatti, Kenta \u00e8 sempre triste ed infelice, a causa della preoccupazione che prova per la madre e per le difficili condizioni di vita in cui entrambi vivono. Per questo motivo, suo malgrado \u00e8 la causa principale delle numerose epistassi della ragazza: in sua presenza, essendo l'infelicit\u00e0 il fulcro delle sue \"preferenze di sangue\", Karin si trova cos\u00ec a produrre sangue in eccesso e questo porter\u00e0 appunto alla scoperta del suo segreto.\nVampiri.\nMolto simili allo stereotipo tipico del vampiro, in questa serie si differenziano, in particolar modo sia per il fatto che sono vampiri viventi, in quanto tali per nascita e non per maleficio o una qualche sorta di \"non-morti\", sia per la presenza delle \"preferenze di sangue\". Durante la loro infanzia, sono molto simili agli esseri umani e il passaggio di rito all'et\u00e0 adulta \u00e8 rappresentato dal sopraggiungere delle \"preferenze di sangue\" correlate alla scomparsa del senso del gusto nei confronti del cibo normale, che risulta indigesto come mangiare sabbia, e solitamente, portano in breve tempo al primo morso. La croce non ha alcun effetto su di loro (apparentemente i vampiri sono principalmente atei da qui il disprezzo per la croce), non sanno nuotare, e l'aglio \u00e8 terribilmente disprezzato a causa del suo odore, pestilenziale ed insopportabile per il loro sensibile naso. Mentre in giovane et\u00e0 esso si presenta solo come un fastidioso mal di testa, i vampiri dopo il raggiungimento dell'et\u00e0 adulta divengono mortalmente sensibili alla luce del sole, ustionandosi gravemente se esposti e morendo se lasciati al sole troppo a lungo. Si dimostrano molto pi\u00f9 resistenti degli esseri umani ai traumi e alle ferite.\nNel manga pochissimi vampiri sono sopravvissuti in Europa, e i vampiri in Giappone sono a rischio di estinzione a causa dell'alto tasso di mortalit\u00e0 e del quasi nullo tasso di natalit\u00e0. Un culto radicato tra i vampiri, ma sconosciuto alla maggior parte delle pi\u00f9 recenti generazione \u00e8 quello della Fonte della Psiche, una divinit\u00e0 incarnata nel corpo di un vampiro che dona fertilit\u00e0 col suo sangue. Essa quindi appare come un vampiro dona sangue. All'insaputa dei vampiri per\u00f2, bench\u00e9 essa sia ancora prigioniera del continuo ciclo di incarnazioni, ormai la divinit\u00e0 \u00e8 \"morta\" e di conseguenza i suoi poteri sono spariti ormai da secoli.\n\u00c8 il fratello maggiore di Karin e in tutto e per tutto rappresenta lo stereotipo del vampiro. Ren \u00e8 convinto che la sua razza sia assolutamente superiore a quella degli esseri umani, che vede solo come necessari per la sopravvivenza dei vampiri, tutto questo ignorando il fatto che i vampiri stessi abbiano origine e discendano direttamente dal genere umano, da lui tanto disprezzato. Per questo motivo osteggia la relazione che intercorre fra Karin e Usui Kenta, cos\u00ec come anche considera Karin una creatura debole che non merita stima, nonostante in realt\u00e0 sia molto legato a lei ed \u00e8 sempre il primo a difenderla in caso di pericolo. Ren riesce a cancellare la memoria anche senza l'aiuto dei pipistrelli, semplicemente posando la mano sulla testa delle persone.\nAnju \u00e8 la sorellina minore di Karin. Fra i Maaka, \u00e8 l'unica che non ha ancora raggiunto l'et\u00e0 adulta, nella quale entrer\u00e0 ufficialmente soltanto negli ultimi episodi della serie e circa a met\u00e0 del manga. Rappresenta tanto lo stereotipo gotico del vampiro (ha una particolare predilezione per tutto ci\u00f2 che \u00e8 oscuro e strano), quanto quello giapponese delle Gothic Lolita. Ad esempio, vive quasi in simbiosi con il pupazzo \"Boogie-kun\", indossa abiti scuri adorni di pizzo e quando si muove all'esterno, lo fa grazie ad un parasole solitamente chiaro o nero. Quando era pi\u00f9 piccola Anju aveva paura dei cani, sia di quelli finti, che di quelli piccoli ed innocui. A proposito di Anju, va anche ricordata la sua capacit\u00e0 di comunicare con i pipistrelli superiore rispetto a quella dei famigliari, tipica del concetto di famiglio presente in molti giochi di ruolo.\nLe sue \"preferenze di sangue\" riguardano la solitudine nel manga e la gelosia nell'anime.\n\u00c8 il principale pupazzo parlante di Anju. \u00c8 dotato di una propria personalit\u00e0 e di un carattere fortemente sarcastico, questo perch\u00e9 contiene l'anima di un noto serial killer del passato, che uccise ben tredici persone con un coltello da cucina. Anju non se ne separa praticamente mai e, di per contro, Boogie sembra essere, fra tutti, l'unico a conoscere a fondo i sentimenti della piccola vampira. Cesser\u00e0 di vivere e parlare, quando Anju raggiunger\u00e0 l'et\u00e0 adulta. Anju continuer\u00e0 per\u00f2 a portarlo sempre con se. Nel manga ha in mano un coltello da cucina classico, mentre nella serie animata ha in mano un mannarino\n\u00c8 il padre di Karin e capofamiglia dei Maaka. Pur essendo un vampiro, nei confronti dei propri figli, in particolare di Karin, si comporta in tutto e per tutto come un padre umano: \u00e8 apprensivo, possessivo per certi versi, geloso, attento alle loro esigenze. Questo aspetto del suo carattere \u00e8 particolarmente esaltato nei confronti di Karin, verso la quale \u00e8 estremamente protettivo, forse perch\u00e9 consapevole delle debolezze della figlia. Alla prima epistassi della figlia, Henry corse a soccorrerla dall'ambulanza che la trasportava, poich\u00e9 i dottori ne avrebbero scoperto la natura vampirica, sfidando la luce del sole e finendo gravemente ustionato.\nCarrera \u00e8 la madre di Karin, Ren ed Anju. A tutti gli effetti, \u00e8 lei la vera capofamiglia dei Maaka, possedendo un carattere molto pi\u00f9 forte e deciso rispetto al marito Henry. Riguardo alle decisioni veramente importanti tuttavia, lei ed Henry sono uguali e ed entrambe le opinioni sono valutate in maniera eguale.\nMadre di Henry e di conseguenza nonna di Karin \u00e8 in assoluto la vampira pi\u00f9 potente dell'anime e del manga. Elda \u00e8 un vampiro molto antico, originaria della Transilvania e responsabile del trasferimento dei \"Marker\" in Giappone.\nUmani.\nFumio \u00e8 la madre di Kenta, con il quale vive in un piccolo monolocale. \u00c8 sempre depressa ed infelice perch\u00e9 perennemente disoccupata e questo la porter\u00e0 inevitabilmente ad essere \u201cvittima\u201d del morso di Karin. Nel manga l'effetto del morso continua finch\u00e9 Fumio, non sopportando pi\u00f9 il fatto che nell'hotel ad ore dove faceva pulizie, una giovane liceale con cui aveva fatto amicizia vendesse il suo corpo pur di non tornare a casa, provocando la chiusura dell'albergo, che per altro praticava abitualmente la prostituzione minorile e perdendo per l'ennesima volta il posto. Il padre di Kenta era un bravo ragazzo amico d'infanzia di Fumio, ma la madre di quest'ultima, terribilmente abusiva e violenta non permise mai al ragazzo ad avvicinarsi a lei dopo il fatto, costringendolo a lasciarla sola. La ragazza si trover\u00e0 a vivere nella pesantissima e senza amore casa della madre finch\u00e9 non decider\u00e0 di fuggirne, non sopportando pi\u00f9 il fatto che la madre ignorasse completamente l'esistenza di Kenta. Qualche tempo dopo il padre di Kenta la rintraccia: dopo quindici anni ha incontrato una persona del quale \u00e8 innamorato, e poich\u00e9 quest'ultima \u00e8 incinta di lui, vuole fare la cosa giusta questa volta e vuole almeno prima scusarsi con Fumio e Kenta per non essere stato in grado di essere padre e proteggerli e dirgli addio. Quando la madre di Fumio si ammala e si avvicina alla morte, Fumio decide di non portare rancore e ritorna per prendersi cura di lei fino alla fine. Fumio \u00e8 una di quelle persone che provocano sentimenti inconsci nelle persone che gli stanno intorno a causa del suo aspetto giovanile. Nello specifico ha involontariamente indotto molte persone ad tentare di molestarla, risultando nella perdita del lavoro di quest'ultima. Ren stesso finisce sotto questo influsso e per un po' di tempo tenta di sedurla, fortunatamente fermato dal resto della famiglia. Persino Henry ha ammesso di non essere indifferente al suo fascino, provocando molta rabbia in Carrera.\n\u00c8 la migliore amica di Karin sin dall'elementari con la quale frequenta, insieme anche a Kenta e Winner Sinclair, la stessa classe. Maki ha un carattere deciso, ma sempre disponibile nei confronti di Karin, che invece risulta spesso un po' ingenua. All'arrivo di Winner Sinclair, Maki non potr\u00e0 far a meno di innamorarsene, sviluppando un forte sentimento di gelosia nei confronti delle attenzioni che il ragazzo dedica invece a Karin. Dal canto suo, Winner non sembra accorgersi dell'esistenza di Maki che chiama spesso con il nome generico di \"Amica-kun di Karin-san\". A causa di questo sentimento di gelosia, Maki sar\u00e0 anche la prima vittima di Anju nella serie animata. Non verr\u00e0 mai a conoscenza del segreto di Karin nel manga, mentre nell'anime \u00e8 Winner che glielo rivela, mentre, confuso e sotto shock, cercava consiglio.\nWinner \u00e8 un cacciatore di vampiri, discendente dall'antica dinastia dei Sinclair, le cui origini sono strettamente legate alle vicende di cui furono protagonisti Elda e Alfred.\nNonno di Winner e suo mentore, \u00e8 il responsabile dell'educazione del giovane come cacciatore di vampiri. Bench\u00e9 vestito con abiti somiglianti al nipote se non per la \"V\" sul petto, a differenza del nipote, Victor \u00e8 un combattente molto abile e deciso e non perder\u00e0 occasione per cercare di vendicarsi di Elda e di tutti i Maaka per la sorte toccata al suo antenato Alfred, sfruttando un vasto assortimento di armi da taglio, armi da fuoco ed esplosivi pesanti. Freddo e distaccato per lui i vampiri sono semplici mostri, mancando totalmente di empatia per i loro dolori, e desideroso di ferirli sia fisicamente che moralmente. Dopo aver apparentemente sterminato completamente la famiglia Maaka, viene temporaneamente messo fuori gioco dalla vista del seno di Karin. Sotto consiglio di quest'ultima, i membri della famiglia mordono in successione il cacciatore, a discapito del loro disgusto. Privato contemporaneamente di tutte le sue bugie, il suo stress, la sua presunzione, la sua gelosia e della sua infelicit\u00e0, il carattere di Victor cambia radicalmente, probabilmente in maniera permanente, trasformandosi in una persona gioviale e affettuosa anche se indiscreta, e non pi\u00f9 interessata allo sterminio del genere vampiro. Nella sua ultima apparizione porge saluto alla tomba del suo antenato Alfred Sinclar, simboleggiando il suo abbandono alla vita da cacciatore.\nAnime.\nNella serie \u00e8 presente del fan service, infatti nella sigla d'apertura sono presenti disegni che ritraggono la protagonista seminuda. A tal proposito va ricordato che uno dei maggiori punti di ilarit\u00e0 sono proprio i seni abbondanti di Karin, che vengono puntualmente presi di mira da Elda, invidiosa della ragazza, e vengono presi come metro di paragone dallo stesso Winner per distinguere Karin da Elda.\nIn ogni caso la trama in 24 episodi non evolve particolarmente, se non da met\u00e0 serie in poi con l'introduzione di Winner e di Elda e l'affiorare quindi del background tipico delle storie di vampiri, ovvero la difficile convivenza tra uomo e vampiro.\nEpisodi.\nParticolarit\u00e0 dei titoli di questo anime, similmente ad altre serie animate giapponesi, \u00e8 quello di aggiungere la frase preferita dei protagonisti, nello specifico in tutti gli episodi \u00e8 presente il termine \"imbarazzante\", similmente a come i capitoli del manga sono chiamati \"imbarazzo numero...\". Viene cos\u00ec continuamente sottolineato lo stato emotivo della ragazza e ricordiamo questa frase \u00e8 ripetuta persino come ultima battuta alla fine della serie animata.\nColonna sonora.\n\"Karin - OST 1\""}
{"id": "491053", "revid": "1655", "url": "https://it.wikipedia.org/wiki?curid=491053", "title": "Grado di Brouwer", "text": ""}
{"id": "491054", "revid": "1342115", "url": "https://it.wikipedia.org/wiki?curid=491054", "title": "Rino Serri", "text": "Biografia.\nFin da giovane appassionato alla politica, a met\u00e0 degli anni cinquanta \u00e8 responsabile per la provincia reggiana della Federazione Giovanile Comunista Italiana. Nel 1957 entra nel Comitato Centrale della FGCI e dal 3 ottobre 1960 al 29 ottobre 1962 ne \u00e8 il segretario nazionale.\nDal 1963 al 1969 nel PCI \u00e8 segretario provinciale di Reggio Emilia.\nDal 4 gennaio 1965 al 1970 \u00e8 consigliere comunale a Reggio Emilia.\nDal 1983 al 1989 ha ricoperto anche la carica di presidente nazionale dell'ARCI.\nNegli anni Settanta diventa segretario regionale del PCI in Veneto e nel 1979 fa il suo ingresso alla Camera, dove rimarr\u00e0 fino al 1987, quando diventer\u00e0 senatore fino al 1992 e poi di nuovo nel 1994.\nSi oppone allo scioglimento del PCI ed il 3 febbraio del 1991 \u00e8 tra i padri fondatori di Rifondazione Comunista, ma nel 1995 vi entra in attrito e ne esce fondando con altri il Movimento dei Comunisti Unitari (MCU). Nel 1998 aderisce con il MCU ai Democratici di Sinistra.\nNel 1996 diviene sottosegretario agli Esteri del governo Prodi I. Qui si occupa soprattutto dei paesi del corno d'Africa e nel 2000 \u00e8 mediatore per conto dell'Unione europea per riconciliare Etiopia ed Eritrea, cosa che avverr\u00e0 con l'accordo di Algeri."}
{"id": "491058", "revid": "729019", "url": "https://it.wikipedia.org/wiki?curid=491058", "title": "Assedio di Anversa (1914)", "text": "Lassedio di Anversa fu un fatto d'armi avvenuto durante la prima guerra mondiale, nel corso dell'offensiva tedesca in Belgio nelle prime fasi del conflitto, che vide impegnati da una parte l'esercito tedesco attaccante, affiancato da alcune unit\u00e0 austro-ungariche, e dall'altra le armate belghe supportate da una piccola forza britannica.\nPremesse.\nL'esercito tedesco invase il Belgio, la mattina del 4 agosto 1914, due giorni dopo la decisione del governo belga a non consentire il libero passaggio delle truppe tedesche verso la Francia.\nMa nonostante la decisione belga, i piani dell'esercito tedesco non cambiarono e cos\u00ec l'esercito belga si ritrov\u00f2 a dover fronteggiare una potenza ben maggiore si limit\u00f2 quindi a condurre una ritirata strategica combattendo fin dall'inizio dell'invasione.\nMa gi\u00e0 dall'inizio della campagna, l'esercito belga si trov\u00f2 a dover cedere il controllo delle citt\u00e0 fortificata di Liegi, considerata inespugnabile ma caduta in mano tedesca il 16 agosto e Namur, caduta il 24 agosto.\nAnche la citt\u00e0 di Anversa era difesa da un imponente sistema fortificato, considerato anch'esso impenetrabile, che rappresentava l'ultima speranza per il Belgio, in quanto fin dal 1860 le tattiche dell'esercito belga consideravano nell'ipotesi di un'invasione tedesca, una ritirata proprio verso Anversa. Citt\u00e0-caposaldo che avrebbe dovuto resistere ad un assedio fino a quando le potenze europee alleate del Belgio sarebbero state in grado di intervenire. Quando, nel 1914, apparve evidente che l'esercito belga non sarebbe stato in grado di resistere alla massiccia offensiva tedesca, il re Alberto I del Belgio decise di eseguire questa ritirata, nella speranza di difendere il paese. Cos\u00ec il 20 agosto l'esercito belga entr\u00f2 \"ridotta nazionale di Anversa\" deciso a non cedere.\nI forti di Anversa.\nIl \"Ridotta nazionale\" di Anversa consisteva in un doppio anello di fortificazioni e capisaldi disposti ad alcuni chilometri l'uno dall'altro: i forti, per lo pi\u00f9 costruzioni datate e scarse per potenza di fuoco, erano stati costruiti nel XIX secolo per la difesa dell'importante citt\u00e0 portuale.\nL'attacco tedesco.\nL'esercito tedesco, meglio armato e tecnologicamente pi\u00f9 avanzato, puntava alle coste belghe ed ai porti sulla Manica per costringere il Corpo di Spedizione Britannico a ritirarsi ad ovest e minacciare la stessa Gran Bretagna. Importante era quindi per gli Alleati che la citt\u00e0 resistesse pi\u00f9 a lungo possibile per dar modo ai britannici di allestire linee difensive nelle Fiandre: Kitchener invi\u00f2 in rinforzo alla citt\u00e0 alcune unit\u00e0 di artiglieria pesante.\nL'attacc\u00f2 tedesco inizi\u00f2 il 28 settembre, dopo un intenso sbarramento di artiglieria supportato dagli enormi obici tedeschi \"Grande Berta\" e i micidiali obici austriaci da 305mm. I forti dell'anello esterno caddero uno ad uno fra i giorni 1\u00ba e 4 ottobre, mentre in campo aperto era impossibile per i belgi scavare linee difensive, essendo stata allagata, per ostacolare l'avanzata, la porzione di terreno fra le linee fortificate e tra queste e la citt\u00e0.\nDall'inizio dell'assedio si cap\u00ec che la citt\u00e0 belga non avrebbe resistito a lungo, ma rallentare l'avanzata tedesca era lo scopo principale, per permettere agli inglesi di raggiungere la costa nord prima dei tedeschi. Per questo il governo belga chiese altri rinforzi, e i britannici mandarono tutti gli uomini che avevano a disposizione, giunsero il 4 ottobre (2.000 uomini della Royal Naval Division) ed il giorno seguente (6.000 uomini): in maggioranza reclute, appena all'inizio dell'addestramento.\nGli inglesi promisero di inviare un'intera divisione d 22.000 soldati professionisti, e questo sollev\u00f2 non poco l'animo alle esauste truppe belghe, cos\u00ec il 6 ottobre sbarc\u00f2 ad Ostenda un'intera divisione destinata inizialmente al nord della Francia, ma la decisione francese di non impegnarsi nella battaglia, fece decidere ai britannici di trattenne le truppe dall'impiego.\nIl giorno 5 i tedeschi sfondarono le difese belghe nella citt\u00e0 di Lier, venti chilometri a sudest, e mossero in direzione di Dendermonde, dove tentarono di attraversare la Schelda. Questo movimento a tenaglia minacci\u00f2 di bloccare la via di ritirata dell'esercito belga verso ovest, quando gi\u00e0 le vie verso sud ed est erano bloccate dal grosso dell'esercito tedesco, e verso nord erano impediti dal confine olandese.\nNella tarda serata del 7 ottobre i tedeschi, che fino ad allora avevano concentrato il fuoco sui forti, rivolsero la propria artiglieria pesante contro la citt\u00e0, da una distanza di 8-10 chilometri; la violenza del bombardamento tedesco ammutol\u00ec l'artiglieria belga, questa non era pi\u00f9 in grado di opporvisi. Il cannoneggiamento continu\u00f2 a tutto il giorno 9.\nLa divisione britannica ad Ostenda, non venne mossa, perch\u00e9 i francesi attestati a Gand si rifiutavano di avanzare, \"Poich\u00e9 i francesi ci hanno abbandonati\", scrisse il primo ministro inglese Herbert Henry Asquith, \"e l'esercito belga \u00e8 del tutto inaffidabile, [...]non ci resta altro da fare che ordinare ai nostri soldati di abbandonare le trincee stanotte\".\nAnversa dopo due giorni e due notti di devastazioni era in ginocchio.\nLa ritirata belga e la capitolazione.\nL'esercito belga riusc\u00ec per\u00f2 a ritirarsi con successo prima di essere preso in trappola e lasci\u00f2 la citt\u00e0 a contare sulle proprie difese; ripieg\u00f2 verso ovest sulla costa arrestando infine l'avanzata tedesca sulle rive del fiume Yser. Il contingente britannico lasci\u00f2 le proprie posizioni nella notte fra l'8 e il 9.\nLa citt\u00e0 di Anversa venne difesa dalle guarnigioni dei forti; molte di queste truppe vennero abbandonate dai propri ufficiali, numerosi soldati disertarono e distrussero le proprie armi e munizioni.\nIl sindaco della citt\u00e0, Jan De Vos, offr\u00ec la capitolazione il 10 ottobre, da quel giorno gli occupanti tedeschi rimasero ad Anversa per tutta la durata della guerra nel novembre 1918.\nUn terzo dell'esercito belga, circa 33.000 soldati guidati dal generale Victor Deguise, fugg\u00ec verso i Paesi Bassi, con un seguito di circa un milione di rifugiati civili. Gli olandesi internarono i profughi quanto pi\u00f9 possibile lontano dal confine belga, per timore di essere trascinati nel conflitto; molti di essi continuarono a vivere nei Paesi Bassi e non fecero pi\u00f9 ritorno in patria anche a guerra finita.\nLa resistenza accanita di Anversa consent\u00ec al Corpo di spedizione inglese di completare lo spostamento delle posizioni a nordovest di Parigi, che aveva occupato dopo la battaglia della Marna, verso le Fiandre e i porti della Manica."}
{"id": "491066", "revid": "1494169", "url": "https://it.wikipedia.org/wiki?curid=491066", "title": "Hosta", "text": ""}
{"id": "491068", "revid": "125760239", "url": "https://it.wikipedia.org/wiki?curid=491068", "title": "Lucio Libertini", "text": "Biografia.\nMembro della Federazione giovanile del Partito Socialista Italiano, nel 1946 diede vita alla corrente \"Iniziativa socialista\". Nella primavera 1952 comincia a collaborare a \"Risorgimento Socialista\", il settimanale fondato da Aldo Cucchi e Valdo Magnani, di cui assume la direzione dal 18 dicembre 1954 fino alla chiusura (marzo 1957), occupandosi prevalentemente della politica estera, della decolonizzazione, dei movimenti socialisti a livello internazionale.\nMembro della direzione dell'U.S.I. dal I Congresso (1953), nel marzo 1957 confluisce con l'intero movimento nel P.S.I. Nel 1958, quando ormai la politica del Fronte Democratico Popolare era gi\u00e0 stata abbandonata dai vertici del PSI, scrisse con Raniero Panzieri le \"Sette tesi sul controllo operaio\", in cui rilanciava la necessit\u00e0 dell'abolizione della propriet\u00e0 privata. Nel 1968 venne eletto alla Camera nelle liste del PSIUP. Nel 1972 aderisce al Partito Comunista Italiano, divenendo membro del comitato centrale e dove rimase per tre anni.\nRitorn\u00f2 alla Camera nel 1976, eletto questa volta in quelle del Partito Comunista Italiano. Nel corso della legislatura presiedette la commissione trasporti della Camera. Alle elezioni del 1979 fu eletto Senatore con il Partito Comunista Italiano, confermando il seggio nel 1983 e 1987. Nel 1991 \u00e8 tra i padri fondatori di Rifondazione Comunista, con il quale viene rieletto Senatore nel 1992 e di cui fu dirigente fino alla morte improvvisa, avvenuta un anno dopo a causa di un male incurabile."}
{"id": "491077", "revid": "765341", "url": "https://it.wikipedia.org/wiki?curid=491077", "title": "Roger Daltrey", "text": "Biografia.\nHa ottenuto anche un discreto successo come artista solista sin dal suo esordio nel 1973 con l'album \"Daltrey\".\nNel 1974 viene scelto da Ken Russell per il ruolo di protagonista in \"Tommy\" nel film ispirato all'omonima opera rock degli Who e, a seguito della buona interpretazione, anche per \"Lisztomania\".\nNel 1975 pubblica \"Ride a Rock Horse\" che vince il premio come migliore copertina dell'anno.\nNel 1983 partecipa, nel ruolo di Macheath, alla ripresa video di \"L'opera del mendicante\" (\"The Beggar's Opera\"), lavoro teatrale del 1728 (libretto di John Gay e arrangiamenti di Johann Christoph Pepusch), con la regia di Jonathan Miller, poi pubblicato in DVD. Di fatto \u00e8 una vera e propria opera lirica, anche se \u00e8 tradizione consolidata affidarne alcuni ruoli anche a cantanti di altra estrazione musicale. Il ruolo sostenuto da Daltrey \u00e8 solitamente affidato a tenori o baritoni.\nDopo lo scioglimento degli Who alterna una carriera solista, non proprio brillante, ad apparizioni teatrali e televisive, tra cui una presenza al Freddie Mercury Tribute Concert, dove canta, assieme ai Queen e Tony Iommi, la canzone \"I Want It All\" in memoria dello storico frontman\nFreddie Mercury. La sua \u00e8 considerata una delle migliori prestazioni dell'evento.\nRoger Daltrey \u00e8 il prototipo del \"frontman\" di una band rock: comportamenti da \"macho\", sfrontatezza, energia, ma anche la capacit\u00e0 di interpretare con intensit\u00e0 ballate romantiche (\"Giving it All Away\"): il tutto, unito ad una voce inconfondibile e molto potente, lo ha reso e lo rende, come dimostrato all'esibizione al Live8, uno dei pi\u00f9 grandi cantanti della storia del rock.\nDi recente, come molti altri artisti e musicisti, ha protestato contro il premier Gordon Brown, accusato di non aiutare i musicisti. Il cantante in particolare ha chiesto l'estensione a 70 anni del copyright\nIl 14 marzo 2014 esce \"Going Back Home\" album rock-blues in collaborazione con Wilko Johnson.\nOpinioni politiche.\nDaltrey supporta il Partito Laburista, ma \u00e8 fortemente contrario all'immigrazione di massa, sostenendo che le attuali politiche migratorie stanno rovinando la classe lavoratrice inglese. Ha anche espresso la sua ammirazione per la regina Elisabetta II. Nel 2018 ha polemizzato nei confronti del leader Laburista Jeremy Corbyn definendolo un \"comunista\".\n\u00c8 tra le celebrit\u00e0 britanniche che hanno maggiormente supportato la Brexit.\nCuriosit\u00e0.\nHa recitato nella puntata \"Leggenda vivente\" della serie tv CSI - Scena Del Crimine, nella parte di Mickey Dunn, un gangster degli anni 70 diventato leggenda dopo la sua misteriosa scomparsa.\nHa recitato nell'ultimo episodio della prima stagione e nel quindicesimo della terza stagione di Highlander (serie televisiva) interpretando il ruolo di \"Hugh Fitzcairn\" un Immortale amico del protagonista Duncan MacLeod.\nAppare nella parte di se stesso in una puntata dello show Affari di famiglia, cantando \"My Generation\" insieme al protagonista."}
{"id": "491084", "revid": "6923", "url": "https://it.wikipedia.org/wiki?curid=491084", "title": "Tomas Danilevi\u010dius", "text": "Caratteristiche tecniche.\nPunta centrale forte fisicamente, abile nel gioco aereo e bravo nel difendere palla.\nCarriera.\nClub.\nMuove i suoi primi passi nell'Atlantas, per poi passare al Bruges, in Belgio. Esordisce in Coppa UEFA il 3 dicembre 1996 in Schalke 04-Bruges (2-0), partita valida per il ritorno degli ottavi di finale della competizione, subentrando al 41\u00ba minuto della ripresa a Vital Borkelmans.\nIn seguito passa prima in Russia, alla Dinamo Mosca, e poi al Losanna, in Svizzera. Nel 2000 approda all'Arsenal di Ars\u00e8ne Wenger. Esordisce con i \"Gunners\" il 30 dicembre 2000 contro il Sunderland, subentrando al 34\u00ba della ripresa a Thierry Henry. A marzo viene girato in prestito al Dunfermline, in Scozia.\nNel 2002 \u00e8 acquistato dal Livorno, in Serie B. Esordisce con i labronici il 14 settembre in Verona-Livorno (0-1), giocando da titolare. Mette a segno la sua prima rete in campionato il 30 marzo 2003 contro il . La stagione seguente il Livorno viene promosso nella massima serie. Esordisce in Serie A il 26 settembre 2004 in Livorno-Atalanta (1-1), sostituendo Luca Vigiani al 36' della ripresa. La prima rete in massima serie \u00e8 datata al 5 dicembre, ai danni del Lecce.\nIl 6 agosto 2005 passa in prestito all', in Serie B. Esordisce con gli irpini alla terza giornata di campionato nella partita vinta - per merito di una sua doppietta - contro . Conclude l'annata - terminata con la retrocessione dei campani - con 17 reti. Terminato il prestito rientra a Livorno.\nIl 14 settembre 2006 con la rete segnata ai danni del Pachsing entra nella storia del Livorno, diventando il primo calciatore labronico a segnare una rete nelle competizioni europee.\nIl 6 gennaio 2007 passa in compartecipazione dal Bologna, in Serie B. Il 20 giugno 2006 viene rinnovata la compropriet\u00e0 tra le due societ\u00e0. Il 7 gennaio 2008 il rileva in prestito il cartellino. Il 25 giugno 2008 la compropriet\u00e0 viene risolta a favore del Livorno.\nIl 30 giugno 2011 scade il contratto che lo legava al Livorno, rimanendo svincolato.\nIl 1\u00ba agosto 2011 sottoscrive un contratto biennale con la Juve Stabia, neopromossa in Serie B. Il 6 ottobre 2012 mette a segno una tripletta - la prima in Italia - ai danni della Pro Vercelli.\nL'8 gennaio 2013 firma un contratto fino al 30 giugno 2014 con il , in Lega Pro Prima Divisione. Il 21 aprile 2013 il Latina vince - imponendosi in finale sul Viareggio - la Coppa Italia Lega Pro.\nTermina la stagione, conclusasi con la promozione in serie cadetta, con 16 presenze e 2 reti. Il 2 luglio rinnova il suo contratto fino al 2015.\nIl 9 agosto 2013 viene acquistato a titolo definitivo dal , che lo gira in prestito al Nova Gorica, club satellite sloveno. Terminata l'esperienza in Slovenia - pur essendo sotto contratto con il Parma - si ritira dal calcio giocato.\nNazionale.\nVanta 71 presenze e 19 gol con la nazionale maggiore del suo paese, di cui \u00e8 il miglior marcatore di tutti i tempi. \u00c8 stato eletto due volte consecutive calciatore lituano dell'anno dalla LFF.\nDopo il ritiro.\nNel 2017 \u00e8 divenuto presidente della Federazione calcistica della Lituania.\nStatistiche.\nTra club, Nazionale maggiore e Nazionali giovanili, Danilevi\u010dius ha giocato complessivamente 482 partite andando a segno 122 volte, alla media di 0,25 gol a incontro."}
{"id": "491090", "revid": "124588856", "url": "https://it.wikipedia.org/wiki?curid=491090", "title": "Ati", "text": ""}
{"id": "491091", "revid": "45891", "url": "https://it.wikipedia.org/wiki?curid=491091", "title": "Array Technologies Incorporated", "text": ""}
{"id": "491096", "revid": "23133752", "url": "https://it.wikipedia.org/wiki?curid=491096", "title": "Mass Media", "text": ""}
{"id": "491105", "revid": "399", "url": "https://it.wikipedia.org/wiki?curid=491105", "title": "Oggetto astronomico", "text": ""}
{"id": "491109", "revid": "767487", "url": "https://it.wikipedia.org/wiki?curid=491109", "title": "John Entwistle", "text": "Negli Who, Pete Townshend prediligeva le parti ritmiche lasciando ad altri i ruoli di solisti, pertanto John dovette sviluppare una tecnica molto pi\u00f9 elaborata e complessa, che gli permise di trasformare il ruolo del basso da semplice strumento di scansione ritmica a creatore di melodie.\nA riprova di questo, spesso Pete e John si scambiavano i ruoli, con Pete che scandiva il ritmo a John che eseguiva gli assoli. Nessuno prima di allora aveva pensato al basso come strumento che dettasse le regole. Per questo motivo \u00e8 sicuramente uno dei pi\u00f9 importanti bassisti della storia.\nTra i quattro componenti degli Who, egli si faceva notare per la sua calma e la sua compostezza, mentre Roger Daltrey era solito saltellare facendo roteare il microfono, Pete Townshend rompere la sua chitarra contro gli amplificatori e Keith Moon sfondare i tamburi della sua batteria.\nNel 1971 cominci\u00f2 una carriera parallela a quella del gruppo, riscuotendo inizialmente (con gli album \"Smash Your Head Against the Wall\" e \"Whistle Rymes\") grande successo di critica per la sua qualit\u00e0 sia come strumentista che come compositore; tuttavia la sua carriera solista non ebbe mai un vero e proprio decollo e non incontr\u00f2 mai pienamente i favori del pubblico.\nViene inserito al primo posto della speciale classifica dei migliori dieci bassisti di tutti i tempi, secondo Rolling Stone.\nBiografia.\nJohn Alec Entwistle nacque il 9 ottobre 1944 a Chiswick in Inghilterra, da Herbert e Maud Entwistle; Maud suonava il piano, Herbert la tromba. Il matrimonio dei coniugi Entwistle sarebbe durato poco dopo la nascita di John, che visse la maggior parte della sua infanzia con la madre. Gi\u00e0 in tenera et\u00e0 dimostr\u00f2 particolari attitudini musicali e venne spinto dal patrigno a prendere lezioni di pianoforte dai 7 agli 11 anni, presto inizi\u00f2 a suonare la tromba sotto gli insegnamenti del padre.\nAlla Middlesex School John suonava un corno tenore acquistato dalla scuola, mentre al di fuori suonava la tromba in gruppi che eseguivano musica tradizionale; in questo ambiente conobbe Pete Townshend con cui suon\u00f2 insieme in formazioni minori; all'et\u00e0 di 14 anni divent\u00f2 un fan di Duane Eddy e decise di passare alla chitarra solista, ma ben presto si accorse di essere pi\u00f9 portato per il basso. La sua famiglia non poteva permettersi l'acquisto di un basso, cos\u00ec John fu costretto a costruirsi uno strumento amatoriale con un pezzo di mogano, il basso aveva volutamente la forma del Fender Precision, uno dei bassi pi\u00f9 diffusi nei primi anni sessanta.\nRiusc\u00ec a entrare nei Detours di Roger Daltrey, su proposta di Pete Townshend con il ruolo di chitarrista ritmico. Nel 1961 John si diplom\u00f2 alla Acton Grammar School, ma la famiglia non poteva occuparsi ulteriormente della sua istruzione e cos\u00ec fu costretto a trovare lavoro e venne assunto come impiegato nell'ufficio dell'erario, dormendo negli uffici dopo le lunghe notti di prove con i Detours.\nNel 1962 i ruoli dei futuri Who si fanno pi\u00f9 definiti, e venendo a mancare un chitarrista ritmico il ruolo di Entwistle cambia radicalmente, lanciando uno stile di basso che si distacca molto da quello tradizionale, rendendolo pi\u00f9 simile a una seconda chitarra.\nNel 1964 John, guardando un programma in TV, viene a conoscenza dell'esistenza di un gruppo irlandese chiamato Detours, e da qui cambier\u00e0 nome in Who. Nel 1965 esce \"My Generation\", caratterizzata da un assolo di basso; per effettuare quell'assolo John us\u00f2 un basso Danelectro caratterizzato dalla facilit\u00e0 con cui si potevano rompere le corde; dato che quando ci\u00f2 accadeva bisognava comperare lo strumento nuovo, per rifinire il pezzo John dovr\u00e0 acquistare ben tre bassi. Compone \"The Ox\", suo soprannome all'interno degli Who; nel 1966 esce A Quick One con la presenza di due pezzi scritti da Entwistle: Whiskey Man e Boris the Spider, quest'ultimo composto insieme al bassista dei Rolling Stones Bill Wyman, portando cos\u00ec a conoscenza di tutti il suo senso dell'umorismo scuro e grottesco. Presenti sul disco anche molti vocalizzi, tra cui il pi\u00f9 riuscito \u00e8 senz'altro il falsetto finale \"You Are Forgiven\".\nNel 1967 partono per il primo tour in USA dove, insieme al compagno di stanza Moon, collezionano vertiginosi conti d'albergo; nel singolo \"Picture of Lily\" John suona in un assolo di corno francese e firma il lato B \"Doctor, doctor\". Nell'estate del 1967 partecipano al Monterey Pop Festival ma senza i loro amplificatori Marshall; risalgono a questo periodo i primi problemi economici.\nJohn dovr\u00e0 chiedere in prestito i soldi per acquistare il biglietto aereo per tornare in Inghilterra; in inverno viene pubblicato The Who Sell Out in cui firma i due pezzi \"Medac\" e \"Silas Stingy\". Nel 1968 cominciarono a circolare voci sulla possibile uscita dal gruppo di Moon e Entwistle (principalmente per motivi economici) per formare un nuovo gruppo con il chitarrista Jimmy Page, i Led Zeppelin; nello stesso anno esce il singolo \"Call Me Lightning\" con il lato B di Entwistle \"Dr. Jekyll &amp; Mr. Hyde\", un omaggio alla personalit\u00e0 dell'amico Keith. Nel maggio '69 esce Tommy, in cui John canta \"Cousin Kevin\" e \"Fiddle About\", altri suoi contributi sono lo splendido corno francese, e i controcanti su \"Overture\", \"Amazing Journey\", \"Smash The Mirror\" e \"Tommy Can You Hear Me\".\nSempre nel 1969 gli Who suonano al festival di Woodstock aprendo il concerto con la \"Heaven and Hell\" di John.\nNel 1971 pubblica il suo primo album solista \"Smash Your Head Against the Wall\", in seguito gli Who pubblicano il singolo \"Let's See Action\" con il lato B di Entwistle \"When I was a Boy\". Nel 1972 pubblica il suo secondo album \"Whistle Rhymes\", nel 1973 il suo terzo lavoro \"Rigor Mortis Sets In\".\nNel tour che seguir\u00e0 Quadrophenia gli Who verranno arrestati per aver distrutto una camera d'albergo, per l'occasione John scriver\u00e0 \"Cell Number 7\", che comparir\u00e0 sul suo successivo lavoro solista \"Mad Dog\". Nel 1974 forma il gruppo \"The Ox\" e avvia in Inghilterra il suo primo tour solista; nel 1975 sbarca in tour anche in USA e con gli Who realizza The Who By Numbers scrivendo una canzone da lui cantata \"Success Story\" caratterizzata da una furiosa apertura di basso, John disegner\u00e0 anche la copertina dell'album.\nNel 1977 Entwistle suona il corno nell'album solista di Townshend, Rough Mix, su \"Heart to Hang Onto\".\nNel 1981 gli Who pubblicano \"Face Dances\", in cui John canta \"You\" e \"The Quiet One\". Nello stesso anno realizza il suo 5\u00ba album solista \"Too Late the Hero\".\nNel 1982 viene pubblicato \"It's Hard\" con tre contributi di John: It's Your Turn, \"One at a Time\" e \"Dangerous\".\nNel 1995 John partecipa a un tour di USA e Giappone con la Ringo Starr All-Star Band.\nNel 1996 forma la John Entwistle Band e intraprende un tour, nel 1998 fa lo stesso e sbarca in America realizzando anche un CD dal vivo dell'evento.\nJohn Entwistle \u00e8 stato sposato due volte e ha avuto un figlio, Cristopher, dalla sua prima unione. Da tempo malato di cuore, John mor\u00ec nel sonno in una stanza dell'Hard Rock Hotel &amp; Casino di Paradise il 27 giugno 2002, per infarto miocardico acuto dovuto a uso di cocaina, esattamente il giorno prima dell'avvio del tour estivo degli Who che avrebbe interessato Stati Uniti e Canada."}
{"id": "491110", "revid": "552788", "url": "https://it.wikipedia.org/wiki?curid=491110", "title": "Flood (informatica)", "text": "Nella terminologia informatica, con flood si indica l'invio a grande velocit\u00e0 di una serie di 7/8 o pi\u00f9 messaggi o pacchetti o il continuo abuso di messaggi non inerenti ad un determinato argomento prestabilito. Il termine inglese \"flood\" significa letteralmente \"alluvione\", \"inondazione\".\nCampi di utilizzo.\nNel caso in cui l'obiettivo del flooder sia una chat, una mailing list, un forum o un social network, la generazione di grandi quantit\u00e0 di messaggi ripetuti a pochi secondi l'uno dall'altro provoca la perdita o la drastica diminuzione della visibilit\u00e0 dei messaggi precedentemente scritti da altri utenti e quindi il momentaneo inutilizzo della usenet. Spesso questa tecnica viene associata allo spamming per dare maggiore visibilit\u00e0 ai messaggi di spam. Possono essere presi provvedimenti come ban per IP o denuncia alla polizia postale.\nSe invece l'obiettivo \u00e8 un host, un server o un apparato di rete il flooder, inviando un gran numero di pacchetti a grande velocit\u00e0 tramite protocolli quali ad esempio Syn o ICMP, potrebbe rendere non disponibile il servizio svolto dal dispositivo a causa della sua incapacit\u00e0 di gestire la grande quantit\u00e0 di pacchetti ricevuti creando un momentaneo crash del servizio per la durata del flood o un denial of service fino a rendere il dispositivo non pi\u00f9 in grado di erogare i servizi. "}
{"id": "491112", "revid": "63760", "url": "https://it.wikipedia.org/wiki?curid=491112", "title": "Basso fretless", "text": ""}
{"id": "491113", "revid": "63760", "url": "https://it.wikipedia.org/wiki?curid=491113", "title": "Fretless bass", "text": ""}
{"id": "491122", "revid": "12290", "url": "https://it.wikipedia.org/wiki?curid=491122", "title": "Ant Man", "text": ""}
{"id": "491125", "revid": "124200888", "url": "https://it.wikipedia.org/wiki?curid=491125", "title": "Clandestino (album Manu Chao)", "text": "Clandestino \u00e8 il primo album da solista di Manu Chao, pubblicato nel 1998."}
{"id": "491135", "revid": "22995", "url": "https://it.wikipedia.org/wiki?curid=491135", "title": "Tombe dei giganti", "text": ""}
{"id": "491136", "revid": "3115", "url": "https://it.wikipedia.org/wiki?curid=491136", "title": "Selvaggia Lucarelli", "text": "Dopo aver esordito a cavallo tra gli anni novanta e duemila come attrice teatrale al fianco di attori comici come Antonio Giuliani e Max Giusti, \u00e8 divenuta nota al grande pubblico nel 2002 grazie al suo blog \"Stanza Selvaggia\".\nConduttrice anche di programmi radiofonici (conduce un programma mattutino su Radio Capital), ha pubblicato cinque libri; dal 2003 collabora con alcuni quotidiani italiani: ha scritto su \"il Fatto Quotidiano\" dal 2015 al 2021. Dal 2021 \u00e8 una firma di \"Domani\", il quotidiano diretto da Stefano Feltri. \nBiografia.\nAttivit\u00e0 teatrale.\nHa esordito come autrice ed attrice teatrale di commedie, spesso insieme al comico Max Giusti, a lungo suo compagno. Il debutto \u00e8 avvenuto nel 1998 con \"Porci e bugiardi\" di Antonio Giuliani, seguito nello stesso anno da una rappresentazione della celebre commedia di Luigi Pirandello \"Pensaci, Giacomino\". Dal 1999 ha cominciato a collaborare con Giusti in una serie di spettacoli: \"Come un pesce fuor d'acqua\", \"30 anni\" e \"Il grande sfracello\", tutti del 2000. Quest'ultimo, parodia del reality show \"Grande Fratello\", arrivato proprio in quel periodo in Italia, ha ottenuto un particolare successo e repliche. L'anno successivo ha recitato ne \"La strana coppia\" di Neil Simon al fianco di Anna Mazzamauro, mentre nel 2002 \u00e8 tornata a recitare al fianco di Giusti con \"Lo scemo del villaggio globale\".\nLa carriera televisiva e radiofonica.\nNel 2002 \u00e8 divenuta nota su internet grazie al suo blog ironico \"Stanza Selvaggia\", che l'ha portata anche fuori dal web con la collaborazione ad alcune testate della carta stampata (\"Il Tempo\", \"Max\" e \"Libero\"). La crescente visibilit\u00e0 le ha portato nuovi impegni lavorativi principalmente in televisione. La sua notoriet\u00e0 televisiva \u00e8 aumentata grazie alle cosiddette \"ospitate\", il suo esordio in tv \u00e8 nel ruolo di opinionista nel reality l'\"L'isola dei famosi\" (2003).\nNel 2004 ha debuttato sia come conduttrice radiofonica con il programma \"Dietro le quinte\", seguito nel 2005 da \"Senti chi sparla\", entrambi su Radio 2, sia come conduttrice televisiva, affiancando Michele Mirabella nel programma televisivo \"Cominciamo bene estate\", in onda ogni mattina su Raitre. In quello stesso anno \u00e8 stato pubblicato dalla Arnoldo Mondadori Editore il libro comico \"Mantienimi\", selezione dei suoi pezzi satirici pubblicati su Internet e nelle rubriche giornalistiche. Nel 2006 ha partecipato come concorrente a \"La fattoria, \"condotto da Barbara D'Urso su Canale 5, dal quale \u00e8 stata eliminata nel corso della dodicesima puntata con il 73% dei voti.\nNel marzo 2007 ha preso parte come giurata, assieme a Dario Cassini e Claudia Montanarini, al programma televisivo \"The Bachelor - L'uomo dei sogni,\" condotto da Ellen Hidding per la rete satellitare SKY Vivo, ed ha affiancato Gianluca Ansanelli al Teatro De' Servi nello spettacolo \"Se prima eravamo in due\", in cui interpreta il ruolo della bella Ester.Successivamente ha condotto, sempre per SKY Vivo, il \"dating game\" \"Scelgo te - Gay, etero o impegnato?\" e nel 2008 ha partecipato come inviata a \"Pirati\", programma televisivo estivo di Rai 2. \u00c8 stata uno dei giurati di \"Processo a X Factor\". Nell'ottobre 2009 ha condotto su SKY Uno \"Speciale Sex and the City\", programma nel quale ha esplorato i luoghi pi\u00f9 di tendenza a Milano. Nel 2012 ha condotto, occupandosi principalmente di costume, il programma \"Celebrity Now - Satira Selvaggia\", che andava in onda il venerd\u00ec alle 19,45 su Sky Uno e su Cielo la domenica alle 13,30. Dal 2011 al 2015 \u00e8 una delle firme del quotidiano \"Libero\", sul quale scrive di costume, politica, cronaca e televisione.\nIl 24 settembre 2012 ha debuttato su radio m2o con \"La fine del mondo\". Nella medesima radio, dal 2014 al 2016, ha condotto il programma \"Stanza Selvaggia\".\nDal 2013 conduce con Davide Maggio la serata di premiazione dei TeleRatti, i Premi alla Peggiore TV.\nDal 21 febbraio 2015 prende parte come giudice alla terza edizione di \"Notti sul ghiaccio,\" condotto da Milly Carlucci, affiancata da Marco Liorni, Enzo Miccio, Gabriella Pession e Simona Ventura. Nel maggio dello stesso anno inizia a scrivere su \"Il Fatto Quotidiano\", collaborazione che manterr\u00e0 fino a settembre 2021.\nDal 20 febbraio 2016 prende parte come giudice all'undicesima edizione del talent show di Rai 1 \"Ballando con le stelle\", condotto da Milly Carlucci, affiancata da Carolyn Smith, Ivan Zazzaroni, Fabio Canino e Guillermo Mariotto. Esperienza che ripete anche nelle successive edizioni del programma.\nDal 17 marzo 2016 prende parte come giurata al programma televisivo \"Eccezionale veramente\".\nAll'inizio del 2018 annuncia di avere assunto l'incarico di direttrice della parte web della rivista \"Rolling Stone\". L'incarico cessa tre mesi dopo a seguito delle sue dimissioni.\nDal 2020 collabora con la testata giornalistica online \"The Post Internazionale\". Da settembre 2020 conduce il programma \u201cLe Mattine\u201d, in onda su Radio Capital.\nNel marzo 2021 esce il suo primo podcast sulle dipendenze affettive, \"Proprio a me\", prodotto da Choramedia. Dal novembre dello stesso anno inizia a collaborare con il quotidiano \"Domani\".\nVita privata.\nLa Lucarelli si \u00e8 sposata il 15 luglio 2004 con Laerte Pappalardo, figlio del noto cantante Adriano, dal quale ha avuto l'anno successivo il suo primogenito Leon. La coppia si \u00e8 separata nel 2007. \u00c8 fidanzata con lo chef Lorenzo Biagiarelli.\nProcedimenti giudiziari.\nNel maggio 2015, accusata di violazione della privacy di Mara Venier, Elisabetta Canalis e altri personaggi dello spettacolo, \u00e8 stata rinviata a giudizio per \"accesso abusivo a sistema informatico, intercettazione illecita di comunicazioni e violazione di corrispondenza\". Il 30 gennaio 2017 il pm di Milano Grazia Colacicco ha chiesto la condanna a un anno di reclusione per tali fatti. Il 17 giugno 2017 \u00e8 stata pronunciata la sentenza da parte del giudice dell\u2019XI sezione penale del Tribunale di Milano Stefano Corbetta, che ha assolto Selvaggia Lucarelli per tutti i reati contestati e, in un caso, ha riqualificato il reato in \"rivelazione del contenuto di corrispondenza\" ritenendo di \"non doversi procedere per mancanza di querela\". \nNel novembre 2016 viene condannata in primo grado per diffamazione, dopo che nel 2010 aveva dichiarato che la vincitrice di Miss Lazio 2010 Alessia Mancini era transessuale. Lucarelli \u00e8 stata condannata a pagare un\u2019ammenda di 500 euro pi\u00f9 risarcimento danni di altri 5.000 euro.\nNel novembre 2017 viene inizialmente condannata in primo grado per diffamazione aggravata nei confronti di Barbara D'Urso, per aver commentato l'ingresso della stessa D'Urso nello studio del programma \"Le invasioni barbariche\" condotte da Daria Bignardi con il seguente tweet: \u00abL'applauso del pubblico delle Invasioni alla D'Urso ricordava pi\u00f9 o meno quello alla bara di Priebke\u00bb. Il 4 luglio 2019 la Lucarelli \u00e8 stata assolta in via definitiva in quanto \"il fatto non costituisce reato\"."}
{"id": "491140", "revid": "113801174", "url": "https://it.wikipedia.org/wiki?curid=491140", "title": "Beau Brummell", "text": "Biografia.\nStudi\u00f2 a Eton, dal 1790, dove si distinse subito per la cura che riservava al vestirsi. Successivamente pass\u00f2 ad Oxford, per entrare nel reggimento degli Ussari, con lo scopo di incontrare il Principe di Galles, il futuro Giorgio IV, che ne aveva il comando: una volta entrato nelle sue grazie, Brummell prese congedo.\nSi trasfer\u00ec a Londra, al numero 4 di Chesterfield Street, dove teneva pranzi esclusivi.\nIl 18 maggio 1816 lasci\u00f2 definitivamente l'Inghilterra, a causa di un dissidio con il Reggente. Per diversi anni abit\u00f2 a Calais, che divenne meta di una sorta di pellegrinaggio del \"bel mondo\" inglese, a lui ancora legato. Alla sua partenza da Londra, tutti i suoi beni erano stati messi all'incanto: il ricavato della vendita contribu\u00ec a mantenerlo per alcuni anni. Quando ormai si stava avvicinando lo spettro della povert\u00e0 e della prigione per debiti, venne provvidenzialmente salvato da Guglielmo IV, che lo nomin\u00f2 console a Caen.\nQui trascorse il resto della sua vita, lontano dagli agi e dal lusso cui era abituato. Malato di sifilide e mentalmente disturbato, nel 1837 venne internato nell'ospedale delle Figlie del Buon Salvatore di Caen, dove mor\u00ec indigente nel 1840.\nInfluenza culturale.\nLa sua fama \u00e8 dovuta alla particolare cura riservata ai dettagli del suo abbigliamento. Molti seguirono il suo stile celebrativo dell'eleganza e della raffinatezza.\nIl suo stile di abbigliamento (che per molti aspetti era uno stile di vita) era destinato a quel tempo a sembrare eccentrico, se non addirittura scandaloso. In un'epoca infatti in cui dominavano ancora i colori pi\u00f9 sgargianti e le stoffe seriche, in cui si usavano le polpe e le parrucche e l'igiene era cosa considerata poco virile, con abbondante uso di profumi per coprire gli afrori del corpo, Brummell adott\u00f2 invece il colore blu per gli abiti, lanciando definitivamente l'uso dei pantaloni lunghi a tubo e delle giacche da frac, relegando per sempre brache al ginocchio, calze, tricorni e giustacuore in soffitta. Prese poi a curare con particolare attenzione l'igiene intima con generoso impiego di acqua e sapone, eliminando la parrucca incipriata (ma spesso semplicemente infarinata) e provvedendo all'estetica della propria capigliatura grazie all'impiego di alcuni parrucchieri, arrivando fino alla \"bizzarria\" di cambiare camicia ogni giorno.\nTutto questo si accompagnava a un modo raffinato di atteggiarsi, di muoversi e di agire, senza che questo comportasse la leziosit\u00e0 tipica dei cicisbei. Il tutto si coniugava con un'attitudine spiccata verso l'arte e la cultura in genere. Era l'Ottocento che si affermava e che seppelliva definitivamente il Settecento."}
{"id": "491141", "revid": "1543377", "url": "https://it.wikipedia.org/wiki?curid=491141", "title": "Ch\u0103m (popolo)", "text": "Il popolo ch\u0103m (in lingua vietnamita: \"Ng\u01b0\u1eddi Ch\u0103m\") \u00e8 un gruppo etnico asiatico stanziato principalmente in Vietnam, dove fa parte dei 54 gruppi etnici ufficialmente riconosciuti, e in Cambogia. Costituiscono in questi paesi il cuore delle comunit\u00e0 musulmane. Sono i discendenti degli abitanti del glorioso Regno Champa, che per molti secoli ebbe il controllo dei territori costieri dell'Annam nell'Indocina sud-orientale, al confine con l'Impero Khmer e del Regno Lao di Lan Xang.\nCirca centomila cham vivono nelle citt\u00e0 di Phan Rang-Th\u00e1p Ch\u00e0m e Phan Thi\u1ebft, nel Vietnam meridionale. Altre comunit\u00e0 di ch\u0103m si trovano nella citt\u00e0 di Ho Chi Minh, nome odierno di Saigon. La comunit\u00e0 pi\u00f9 popolosa si trova in Cambogia, nelle province di Tbong Khmum e Kampong Cham, dove vivono tra i 500.000 ed un milione. Una comunit\u00e0 di circa 4.000 cham si \u00e8 stanziata nella Thailandia del Sud.\nLa lingua ch\u0103m, simile al malese, fa parte del gruppo maleo-polinesiaco della famiglia austronesiana.\nStoria.\nIl popolo Ch\u0103m era stanziato sulle coste del Vietnam centro-meridionale, dove fior\u00ec il Regno Champa, tra il VII e il XV secolo. Tale Stato fu preceduto nella regione dal regno chiamato nelle fonti cinesi \"\"Lin-yi\" o \"L\u00e2m \u00c2p\"\", sorto nel 192. Il Champa declin\u00f2 gradualmente sotto la costante pressione espansionistica dei Dai Viet, che controllavano in origine l'attuale Vietnam settentrionale. Al culmine della sua prosperit\u00e0 il regno controllava i territori tra Hu\u1ebf, nella ex-provincia dell'impero cinese Annam, e il delta del fiume Mekong.\nI Ch\u0103m vennero descritti agli inizi del V secolo dal viaggiatore cinese F\u01cexi\u01cen, che fece scalo nella regione al ritorno dall'India. Faxian riferisce del loro aspetto fisico, con un marcato naso diritto e capelli neri arricciati, e parla del rito funerario della cremazione, accompagnato dal suono dei tamburi.\nI cham sono di etnia malayo-polinesiana e praticavano una forma di induismo \u015bivaita. Avevano ripreso il sistema di caste in vigore in India, pur riservando alle donne un ruolo di rilievo negli affari familiari e nel matrimonio. Era anche praticata la cerimonia funeraria del sati. Non mangiavano carne bovina. L'alfabeto era basato su quello sanscrito.\nErano divisi in due gruppi etnici principali, i Dua al nord e i Cau al sud, distinti per usi e costumi e talvolta in conflitto. La pacifica convivenza era assicurata mediante matrimoni.\nFurono soprattutto marinai, e la ricchezza del Regno Champa si bas\u00f2 prevalentemente sui commerci marittimi e sulla potente flotta da guerra, composta da rapide navi, con le quali praticavano anche la pirateria.\nQuando nel X e XI secolo i mercanti arabi arrivarono sulle coste vietnamite sulla rotta verso la Cina, l'Islam cominci\u00f2 ad attecchire mentre l'induismo fu progressivamente riservato alle classi sociali pi\u00f9 alte.\nLe migrazioni.\nNel 1471, i vietnamiti conquistarono la capitale Champa Vijaya, e fecero del principato meridionale di Panduranga un loro vassallo. Tra il 1606 e il 1676, anche il re del Champa si convert\u00ec all'Islam. Nel 1720, il re vietnamita Minh M\u00f5ng inizi\u00f2 una politica di persecuzione contro i Ch\u0103m. Nel 1832, gli ultimi territori cham furono annessi al Vietnam e l'ultimo re musulmano del Champa, P\u00f4 Chien, guid\u00f2 i resti del suo popolo nel sud della Cambogia. Altri gruppi migrarono verso Trengganu, nell'odierna Malaysia, verso l'isola di Hainan, dove oggi sono conosciuti come utsuls. L'area occupata dal gruppo di P\u00f4 Chien \u00e8 quella dell'odierna Kampong Cham. Altri gruppi di Ch\u0103m migrarono nelle province vietnamite di An Giang, Phan Rang-Thap Cham, Ho Chi Minh e Phan Thiet.\nOggi i ch\u0103m vivono soprattutto lungo le coste centrali del Vietnam e nella zona del delta del Mekong. Hanno due distinte comunit\u00e0 religiose: i musulmani (o ch\u0103m bani), che sono la maggioranza, e gli ind\u00f9 (o balamon). Sebbene condividano la lingua e le origini, i matrimoni tra componenti delle due comunit\u00e0 sono vietati. Un piccolo gruppo di ch\u0103m si \u00e8 convertito al Buddhismo Mah\u0101y\u0101na.\nAi ch\u0103m della Malesia \u00e8 riconosciuta la privilegiata condizione di Bumiputra, che li equipara ai nativi malesi."}
{"id": "491144", "revid": "45417061", "url": "https://it.wikipedia.org/wiki?curid=491144", "title": "Poliedri", "text": ""}
{"id": "491145", "revid": "93556", "url": "https://it.wikipedia.org/wiki?curid=491145", "title": "Lucio di Cavargna", "text": "Lucio di Cavargna, probabilmente vissuto tra il XII e il XIII secolo, fu un pastore e casaro in Val Cavargna. La Chiesa cattolica lo venera come santo. Nel corso dei secoli il suo nome assunse le forme: \"Uguccione\" e \"Luguzzone\".\nAgiografia.\nLa \"Vita di san Lucio martire\" pubblicata a Cremona nel 1861 racconta:\n\u00abNel villaggio che prende il nome della valle Cavargna, situata al terminare del lago di Como, \u00e8 nato il nostro Santo da parenti, di cui altro non si sa, se non che erano poveri di sostanza, ma da Cielo prosperati e benedetti nella lor prole. Ivi fu battezzato, ricevendo il nome di Lucio, quasi evidente pronostico di quei chiarori di santit\u00e0, co' quali risplendere doveva nel mondo.\u00bb\nSi apprende dalla stessa vita che divenne pastore e \u00ab...non temeva le infuocate canicole, tempi piovosi, ed ogni intemperie delle stagioni; pazientava il salire sui monti, il calare nelle valli, il vivere nei boschi, sempre attento alla guardia commessagli degli armenti; e come se fosse istrutto dalle pecore e dal latte che maneggiava, tal era obbediente e arrendevole alla grazia del suo stato. Faceva in somma tutto ci\u00f2 con tal esattezza, che in breve anche per una strada abietta pot\u00e9 giungere ad un termine glorioso di cristiana piet\u00e0 e soda virt\u00f9 del Vangelo.\u00bb\nVenne scacciato dal suo primo padrone perch\u00e9 distribuiva ai poveri parte del prodotto del suo lavoro. La tradizione dice che egli non rubava il formaggio del suo padrone ma che con il siero rimasto dalla casata, produceva della mascarpa che poi veniva data ai poveri. Il racconto continua con il passaggio dal primo al secondo padrone.\n\u00abAppena scacciato San Lucio dalla prima casa con tanta empiet\u00e0 del padrone, quasi fosse entrata in quella casa la carestia, andava di giorno in giorno impoverendosi l'avaro di pecore e di latte e d'altri suoi averi. All'opposto entrato il santo nella seconda casa con tanta cortesia di quell'altro padrone, quasi in essa fosse entrata con lui l'abbondanza, andava ogni d\u00ec arricchendosi; crescevano le sue pecore ne' prati; estratto il latte, si riempivano lor le poppe, coagulando il latte, si ricavava duplicato il cacio, tagliandosi questo in pezzi o ai compratori o ai poveri, le forme si ritrovavano ancora intere: tutto ci\u00f2 con somma confusione dell'avarizia del primo padrone, in premio della buona grazia del secondo, e in fine a chiara gloria e guiderdone anche temporale della carit\u00e0 del nostro Santo. Collo strepito di un tale miracolo siccome pi\u00f9 si accreditava il nome di Lucio presso degli altri, cos\u00ec sempre pi\u00f9 contro di lui cresceva il furore del primo padrone, il quale (...) smaniava di sdegno per la sua disgrazia, e si rodeva d'invidia per la buona sorte dell'altro (...) e armato il fianco di coltello omicida, andava in giro per tutti quei luoghi, dove era abitudine del Santo di portarsi.\u00bb\nLa tradizione lo vuole ucciso dal primo padrone proprio sul Passo che porta il suo nome. In conclusione lo scritto fa dei commenti sul fatto che si debba annoverare Lucio tra i martiri. \u00abSi potrebbe qui cercare se la morte di San Lucio sia vero martirio; perch\u00e9 non fu data in odio del Vangelo, n\u00e9 sostenuta per difesa della Fede. Ma il gran Dottor delle scuole, San Tommaso ne toglie ogni difficolt\u00e0, col dir che basta per il martirio il soffrire con intrepidezza la morte, al fine di sostener con essa una di quelle virt\u00f9 che ci furono raccomandate da Cristo (...). \u00c8 vero che il barbaro omicida non lo uccise per odio contro la Fede, ma lo uccise per\u00f2 per odio contro il suo santo operare, contro le sue massime, contro la sua carit\u00e0. (...) siccome il Battista dicesi Martire dello zelo, della pudicizia Agnese, egli a ragione si pu\u00f2 chiamare Martire della carit\u00e0.\u00bb\nIconografia.\nLa pi\u00f9 antica rappresentazione di Lucio conosciuta si trova su un pilastro della cattedrale di San Lorenzo a Lugano risalente al 1280. \u00c8 rappresentato anche negli affreschi attribuiti alla bottega luganese di Cristoforo da Seregno del 1448, della chiesa di Santa Maria del Castello a Giornico, ad Ascona su un dipinto murale di Antonio da Tradate della fine del XV secolo e a Carona nella chiesa di Santa Marta. \u00c8 raffigurato in un affresco nella chiesa romanica di Santa Maria del Tiglio a Gravedona (CO). All'interno del Museo del duomo di Milano \u00e8 presente una statua di \"Uguccione che fa la carit\u00e0 ad un mendicante\", di Giuseppe Pagani databile al 1687. \nAnche nella basilica di San Pietro al Monte sopra Civate (LC) \u00e8 presente un affresco databile verso la fine del XV secolo raffigurante la Madonna col bambino attorniata dai Ss. Pietro e Paolo, San Tommaso apostolo e San Lucio in atto di fare la carit\u00e0 a un bambino povero e cieco. Nella zona del Triangolo Lariano, altre reffigurazioni di san Lucio si trovano nella chiesa di San Pietro a Barni e nell'oratorio di San Rocco a Castelmarte.\nNell'antica chiesa parrocchiale di Tollegno (BI), di origine romanica e dedicata a San Germano d'Auxerre, compare la figura di san Lucio in un affresco risalente al XVI secolo, commissionato dalla nobile famiglia De Spinis. L'affresco, in gran parte scomparso, ritraeva il compianto della Vergine e san Lucio era raffigurato alle spalle della scena principale, con in mano una forma di cacio e il coltello per affettarlo.\nCulto religioso.\nLa Chiesa cattolica lo annovera tra i ventidue Santi che portano questo nome. \u00c8 presente nell'elenco dei santi della \"Biblioteca Sanctorum\" nel \"Catalogus Sanctorum Italiae\" e nel \"Martirologio Ambrosiano\".\nSan Lucio \u00e8 considerato patrono dei casari, delle mandrie, dei pastori e dei poveri. Inoltre la tradizione lo vuole patrono delle buone condizioni meteorologiche e viene invocato dai devoti al fine di ottenere un tempo clemente, contro la siccit\u00e0 e contro le alluvioni e la grandine. Commemorazione liturgica il 12 luglio."}
{"id": "491158", "revid": "122777655", "url": "https://it.wikipedia.org/wiki?curid=491158", "title": "Al-F\u0101ti\u1e25a", "text": "Al-F\u0101ti\u1e25a ( \u00abl'Aprente\u00bb) \u00e8 la prima s\u016bra del Corano.\nPer i musulmani, racchiude l'essenza del loro Libro; \u00e8 usata come preghiera (l'unica sura indispensabile per la \"\u1e63al\u0101t\") e come formula rituale per sottolineare la \"pietas\" islamica di chi la recita.\nIn talune cerimonie, specie nella stipula di contratti (quali il matrimonio) che implicano l'assunzione di diritti e doveri, la recitazione della Fatiha costituisce il momento fondamentale.\nContenuto.\nPer molti versi anomala \u2013 per la sua brevit\u00e0 \u2013 rispetto alle altre sure del Corano (collocate invece in ordine di lunghezza decrescente), questa sua peculiarit\u00e0 \u00e8 messa in luce dal trovarsi al principio del Libro.\nInoltre, se le altre sure sono espressione della parola di Dio (sicch\u00e9 \u00e8 Allah a rivolgersi direttamente a Muhammad, usando in genere la terza persona per gli altri uomini; spesso con la formula imperativa \"di' [loro]\"), la F\u0101ti\u1e25a si presenta sotto la forma di una preghiera rivolta a Dio dagli uomini .\nSi noti che la formula d'apertura \u00abNel nome di Allah, il Compassionevole, il Misericordioso\u00bb, detta \"basmala\", assurge nel primo versetto (\"\u0101ya\") a pieno titolo (\u00e8 quindi computata nel numero dei suoi \u0101y\u0101t); pronunciata all'inizio delle restanti sure (eccetto la IX), la \"basmala\" comunque non rientra fra i versetti veri e propri.\nRiguardo al contenuto, molti sono i punti ad aver suscitato dubbi interpretativi: in particolare, l'identificazione delle categorie cui si allude al v. 7 (\u00abcoloro che [sono incorsi] nella [Tua] ira\u00bb e \u00abgli sviati\u00bb). In ogni modo, le esegesi tradizionali vogliono che nei primi siano indicati gli israeliti e nei secondi i cristiani .\nIn chiusura, un'osservazione circa la \"a\u1e63-\u1e63ir\u0101\u1e6d al-mustaq\u012bm\" [\u0627\u0644\u0635\u0631\u0627\u0637 \u0627\u0644\u0645\u0633\u062a\u0642\u064a\u0645] (accennata in questa sura): l'interpretazione pi\u00f9 immediata \u00e8 'la retta via', con evidente significato spirituale. Eppure, almeno in chiave escatologica, a questo elemento risponderebbe qualcosa di reale: una sorta di immenso ponte, arcuato e sottile come il filo di una spada, che i defunti dovranno attraversare per giungere al Paradiso. Se i beati non troveranno difficolt\u00e0 nell'impresa (per essi sar\u00e0 una vera e propria 'strada'), i malvagi non riusciranno a oltrepassarlo e precipiteranno nell'Inferno .\nTesto.\nItaliano.\nSi usa dire \u0101m\u012bn\" (\"Amen\") al termine della sua recitazione nella preghiera collettiva del venerd\u00ec, e nelle cinque preghiere."}
{"id": "491167", "revid": "1305772", "url": "https://it.wikipedia.org/wiki?curid=491167", "title": "Keith Moon", "text": "Nel 2011 \u00e8 stato classificato secondo, dietro a John Bonham, nella classifica dei migliori batteristi di tutti i tempi redatta dai lettori della rivista \"Rolling Stone\", a quasi 35 anni dalla sua morte.\nNel 1990 \u00e8 stato introdotto nella Rock and Roll Hall of Fame come membro degli Who.\nBiografia.\nFiglio di Alfred e Kathleen Moon, cresce a Wembley, e nonostante un clima familiare particolarmente sereno e affettuoso, mostra subito un carattere impetuoso e irrequieto. Inizi\u00f2 a suonare la batteria molto giovane e, come la maggior parte dei suoi contemporanei, fu un autodidatta. Non sapeva n\u00e9 leggere n\u00e9 scrivere la musica e impar\u00f2 a suonare ascoltando i dischi dei giganti della batteria jazz come Gene Krupa e Buddy Rich.\nIl suo primo gruppo fu \"i Beachcomber\", di genere Surf rock. Entr\u00f2 negli Who nella prima met\u00e0 degli anni sessanta, sostituendo l'uscente Doug Sandom. Nel 1970 Moon uccise involontariamente il suo autista e assistente personale, Neil Boland, investendolo con la sua Bentley, nel tentativo di sfuggire a un gruppo di teppisti. Questo episodio, assieme alla dipendenza da alcool e droga, contribu\u00ec al suo logoramento psicologico. Come solista pubblic\u00f2 un unico album dal titolo \"Two Sides of the Moon\", dove rivest\u00ec il ruolo di cantante, facendo suonare la batteria a Ringo Starr e Jim Keltner.\nIl 7 settembre 1978, dopo aver trascorso la serata con Paul McCartney e sua moglie Linda, ritorn\u00f2 a casa con la sua fidanzata, Annette Walter-Lax, e prese una quantit\u00e0 eccessiva di pastiglie di clometiazolo prescritte nella sua terapia contro la tossicodipendenza. Inizi\u00f2 a vedere a letto il film \"L'abominevole dottor Phibes\", chiese ad Annette di cucinargli una bistecca e delle uova e poco dopo mor\u00ec nel sonno quella stessa notte, all'et\u00e0 di trentadue anni.\nStile.\nLa rivista \"Rolling Stone\" ha classificato Keith Moon al secondo posto nella speciale classifica dei pi\u00f9 grandi batteristi di tutti i tempi, dietro John Bonham.\nIl suo stile si basava sulla creativit\u00e0, pi\u00f9 che sul tecnicismo. Fu uno dei primi batteristi rock a introdurre l'uso della doppia cassa, gi\u00e0 usata da tempo nel Jazz. Nel suo set era assente l'hi-hat (tranne quando suonava in studio) e usava maggiormente i piatti crash, per dare pi\u00f9 incisivit\u00e0 al suo stile. Eseguiva \"fill\" fuori dal comune e, spesso, non suonava un \"groove\" lineare.\nIl suo stile ha influenzato vari batteristi, tra i quali Steve Smith, Neil Peart, Ian Paice, John Bonham, Mike Portnoy, Jeff Porcaro, Bill Ward, Simon Phillips, Randy Castillo, Bill Bruford, Roger Meddows-Taylor, Cozy Powell e Phil Collins.\nThe Who.\nDistruzione degli strumenti.\nAll'et\u00e0 di 17 anni, Moon entr\u00f2 a far parte degli Who sostituendo il batterista uscente Doug Sandom. Le esibizioni dal vivo del gruppo spesso culminavano in scoppi di violenza incontrollata da loro stessi definiti \"arte autodistruttiva\", con la band che distruggeva letteralmente il proprio equipaggiamento sul palco. Quest'abitudine fece guadagnare al gruppo un forte ritorno pubblicitario e la copertina di diverse riviste. Ben presto altri artisti, come Jimi Hendrix, iniziarono a imitare lo stile distruttivo degli Who. Proprio Moon dimostrava particolare zelo nell'architettare sempre nuovi modi per fracassare la sua batteria alla fine dei concerti.\nIn occasione dell'esibizione del gruppo nel corso del programma televisivo \"The Smothers Brothers Comedy Hour\" del 1967, Moon nascose dell'esplosivo in una delle grancasse della sua batteria. Durante il finale di \"My Generation\", scalci\u00f2 via la grancassa innescando la carica. L'intensit\u00e0 dell'esplosione bruciacchi\u00f2 i capelli di Townshend e caus\u00f2 il ferimento dello stesso Moon al quale si conficc\u00f2 nel braccio un frammento dei piatti.\nDurante un suo assolo di batteria alla televisione, Moon riemp\u00ec di acqua e pesci rossi la grancassa, presentandosi vestito da gatto. Atti come questo fecero guadagnare al batterista soprannomi come \"Moon the Loon\" (\"Moon il lunatico\") e \"Mad Moon\" (\"Moon il pazzo\"). Grazie ai suoi comportamenti selvaggi, Moon divenne uno dei batteristi pi\u00f9 celebri della sua generazione, ricevendo sempre maggiori attenzioni da parte della stampa scandalistica.\nContributi musicali.\nNel catalogo degli Who, Moon \u00e8 accreditato come compositore del brano \"I Need You\", che canta anche, e dello strumentale \"Cobwebs and Strange\" (sull'album \"A Quick One\", 1966), dei lati B dei singoli \"In The City\" (scritta insieme a Entwistle), \"Dogs Part Two\" (1969) (della quale condivide i crediti compositivi con i cani di Townshend ed Entwistle, Towser &amp; Jason), \"Tommy's Holiday Camp\" (1969), \"Waspman\" (1972), e \"Girl's Eyes\" (dalle sessioni per \"The Who Sell Out\"; inserite nel cofanetto \"Thirty Years of Maximum R&amp;B\" e nella ristampa del '95 di \"The Who Sell Out\"). Infine Moon compose anche lo strumentale \"The Ox\" insieme a Townshend, Entwistle, e Nicky Hopkins.\nMolti musicisti rock hanno citato il nome di Moon tra le loro influenze, inclusi Neil Peart e Dave Grohl I The Jam omaggiarono la figura di Moon sul loro secondo singolo estratto dal terzo album, \"Down in the Tube Station at Midnight\", nel quale la B-side \u00e8 una cover degli Who, \"So Sad About Us\", e la retrocopertina del singolo contiene una fotografia del viso di Keith Moon. Il singolo dei Jam venne pubblicato circa un mese dopo il decesso di Moon. Nel 1985, Roger Daltrey registr\u00f2 l'album \"Under a Raging Moon\", fin dal titolo un tributo al suo vecchio compagno di gruppo. Una delle tracce sul disco vede la presenza di svariati batteristi celebri.\nControversie.\nKeith Moon tenne per tutta la vita un atteggiamento fortemente distruttivo. Devastava le camere degli hotel, le abitazioni degli amici e spesso anche casa sua, gettando la mobilia fuori dalle finestre, facendo esplodere i bagni, e incendiando gli edifici. \u00c8 stato calcolato che i danni da lui provocati in carriera ammontano circa a 500 mila dollari in totale. Questi atti distruttivi, spesso intrapresi sotto l'effetto congiunto di alcol e droga, erano il modo di Moon di esprimere la propria eccentricit\u00e0, come anche il gusto provato nello scioccare il pubblico. Nella biografia di Moon, \"Full Moon\", l'amico di vecchia data e assistente personale Dougal Butler, raccont\u00f2: \u00abLui [Moon] avrebbe fatto qualsiasi cosa se sapeva che c'erano abbastanza persone intorno che non volevano che lo facesse\u00bb.\nSecondo Townshend, Moon stesso ci teneva a coltivare la propria reputazione distruttiva. Una volta, mentre era in limousine sulla strada per l'aeroporto, Moon insistette di voler tornare indietro all'hotel, affermando: \u00abMi sono dimenticato una cosa. Dobbiamo tornare indietro!\u00bb. Quando l'auto raggiunse l'hotel, Moon torn\u00f2 nella sua stanza, prese il televisore, e lo gett\u00f2 fuori dalla finestra direttamente nella piscina sottostante. Moon quindi lasci\u00f2 l'hotel risalendo in macchina, dicendo: \u00abQuasi me ne dimenticavo\u00bb.\nIl comportamento di Moon fece bandire la band da numerose catene di hotel in tutto il mondo, inclusi Holiday Inn, Sheraton, Hilton Hotels, e Waldorf Astoria.\nIncidente al Flint Holiday Inn.\nNel 1967 Moon comp\u00ec l'atto distruttivo forse pi\u00f9 celebre della sua vita nell'hotel Holiday Inn di Flint, nel Michigan. Secondo il libro \"Local DJ, a Rock &amp; Roll History\", la band si stava esibendo nella zona come gruppo d'apertura in un concerto degli Herman's Hermits. Dopo lo show, si tenne un party per celebrare il 21\u00ba compleanno di Moon. Gi\u00e0 abbondantemente \"alterato\", Moon inizi\u00f2 la festa gettando un candelotto di dinamite nella tazza del gabinetto della sua stanza facendolo esplodere in mille pezzi.\nDopo aver distrutto il bagno, Moon sal\u00ec a bordo di una Cadillac (Moon disse che si trattava di una Lincoln Continental, secondo altre fonti sarebbe stata invece una Rolls-Royce) e la guid\u00f2 finendo dentro la piscina dell'hotel. L'autore del libro, Peter C. Cavanaugh, testimone dell'evento, ricord\u00f2 l'episodio in un documentario sulla scena rock degli anni sessanta. La direzione dell'Holiday Inn aveva in precedenza gi\u00e0 tollerato i comportamenti eccessivi di Moon dato che i danni erano stati sempre pagati. Tuttavia, dopo l'incidente della festa al Flint, la compagnia band\u00ec a vita sia Moon che il resto degli Who da tutti i loro alberghi.\nCollasso sul palco.\nLo sregolato stile di vita di Moon inizi\u00f2 presto ad avere ripercussioni sulla sua salute e sulla sua professionalit\u00e0 come musicista.\nNel corso del \"Quadrophenia Tour\" del 1973, durante il concerto alla Cow Palace Arena di Daly City, California, Moon inger\u00ec una grossa quantit\u00e0 di tranquillanti mischiati a brandy. Moon collass\u00f2 sul palco svenendo sulla sua batteria mentre il gruppo stava suonando la canzone \"Won't Get Fooled Again\". La band smise di suonare e un gruppo di roadie port\u00f2 Moon nel backstage. Dopo una doccia fredda e una dose di cortisone, lo rimandarono in scena dopo circa una mezz'ora. Tuttavia, Moon svenne nuovamente durante l'esecuzione di \"Magic Bus\" e fu definitivamente trasportato via. La band continu\u00f2 lo show senza di lui ancora per qualche canzone. Infine, Townshend chiese al pubblico: \u00abQualcuno sa suonare la batteria? Voglio dire \"per davvero\"\u00bb. Un batterista locale, Scot Halpin, rispose alla chiamata, sal\u00ec sul palco, e suon\u00f2 la batteria per il resto del concerto.\nDurante il periodo di pausa che la band si prese tra il 1975 e il 1978, Moon ingrass\u00f2 parecchio abusando di cibo e di alcol in quantit\u00e0 smodate. Ringo Starr, grande amico di Keith Moon, era seriamente preoccupato per la salute del batterista degli Who. Starr disse a Moon che se fosse andato avanti cos\u00ec, avrebbe finito con l'ammazzarsi da solo. Moon rispose semplicemente: \u00abS\u00ec, lo so\u00bb.\nLa minata salute di Moon fu anche oggetto di serie discussioni nelle dinamiche professionali interne alla band, in quanto il batterista si rivel\u00f2 addirittura non pi\u00f9 in grado di suonare in tempo 6/8 sulla traccia \"Music Must Change\" poi inclusa nell'album \"Who Are You\" del 1978, tanto da costringere la produzione a rimuovere praticamente del tutto la sua parte dalla canzone.\nTravestimenti.\nIl cantante Alice Cooper ricord\u00f2 il proprio gruppo di bevute, i \"The Hollywood Vampires\", raccontando che Moon spesso si presentava vestito da Papa, uno dei molti costumi che indossava per suscitare l'ilarit\u00e0 degli amici (altri suoi travestimenti celebri erano quello da suora e quello da ufficiale nazista). Gli Hollywood Vampires erano frequentati anche da altri amici di Moon come John Lennon, Ringo Starr, Keith Richards, Ronnie Wood, e l'attore Oliver Reed (che all'epoca stava girando il film \"Tommy\").\nMorte di Neil Boland.\nIl 4 gennaio 1970, Moon rest\u00f2 coinvolto in un incidente d'auto fuori dal pub \"Red Lion\" di Hatfield, Hertfordshire, che caus\u00f2 la morte di un pedone. Moon rest\u00f2 coinvolto in un'accesa discussione che sfior\u00f2 la rissa con un gruppo di skinhead all'esterno del locale; evidentemente infuriato per qualche motivo, il proprietario del pub inizi\u00f2 a colpire la sua Bentley, e Moon, ubriaco fradicio, inizi\u00f2 a guidare per sfuggirgli. Durante la manovra, Moon invest\u00ec e uccise il suo amico, autista e guardia del corpo, Neil Boland. Dopo un'indagine da parte della polizia locale, il coroner giudic\u00f2 accidentale la morte di Boland. Moon venne assolto con formula piena dall'accusa di omicidio colposo. La figlia di Boland, investigando sulla morte del padre, interrog\u00f2 i testimoni del fatto. Arriv\u00f2 alla conclusione che Moon non era alla guida del veicolo quando la disgrazia ebbe luogo. Gli amici stretti di Moon dissero che lui si sent\u00ec in colpa per la morte di Boland per il resto della sua vita. Secondo Pamela Des Barres, fidanzata di Moon per tre anni, di notte egli aveva spesso incubi sull'accaduto, e si svegliava nel cuore della notte urlando."}
{"id": "491174", "revid": "14480", "url": "https://it.wikipedia.org/wiki?curid=491174", "title": "Luna piena", "text": ""}
{"id": "491175", "revid": "1186766", "url": "https://it.wikipedia.org/wiki?curid=491175", "title": "Saccheri", "text": ""}
{"id": "491176", "revid": "30909", "url": "https://it.wikipedia.org/wiki?curid=491176", "title": "Tequila and Bonetti", "text": ""}
{"id": "491179", "revid": "767487", "url": "https://it.wikipedia.org/wiki?curid=491179", "title": "Broad Haven", "text": "Broad Haven \u00e8 una vasta insenatura della coste nord-occidentale del Mayo, in Irlanda.\nMorfologia.\nAbbastanza uniforme nella parte pi\u00f9 esterna e di forma grosso modo circolare, si indenta in maniera molto stretta in alcune parti interne, la principale e pi\u00f9 vasta delle quali si insinua prima verso sud e poi verso ovest fino a raggiungere il lembo di terra dove \u00e8 situato il centro abitato di Belmullet, che la divide dalla Baia di Blacksod: quest'ultima \u00e8 a nemmeno 1 km dall'altra baia, ma non \u00e8 collegata via mare se non per chilometri e chilometri, formando entrambi i bracci di mare la estesa penisola di Mullet che per\u00f2 \u00e8 collegata al resto della terraferma da un istmo di ridotte dimensioni."}
{"id": "491188", "revid": "7", "url": "https://it.wikipedia.org/wiki?curid=491188", "title": "Vadino e Ugolino Vivaldi", "text": ""}
{"id": "491205", "revid": "30909", "url": "https://it.wikipedia.org/wiki?curid=491205", "title": "Tequila e bonetti", "text": ""}
{"id": "491222", "revid": "599013", "url": "https://it.wikipedia.org/wiki?curid=491222", "title": "Vittorio Mero", "text": "Biografia.\nMero mor\u00ec il 23 gennaio 2002 all'et\u00e0 di 27 anni in un incidente stradale a bordo della sua autovettura lungo l'autostrada A4 all'altezza di Cazzago San Martino, tra i caselli di Ospitaletto e Rovato in direzione Venezia, mentre tornava dalla famiglia a Nave, essendo squalificato per l'incontro valevole per la semifinale di Coppa Italia -Brescia che si doveva giocare alle 17:30 dello stesso giorno allo stadio Tardini di Parma.\nL'annuncio della sua morte fu dato ai giocatori in campo solo pochi minuti prima del calcio d'inizio della partita, nonostante tifosi e societ\u00e0 fossero gi\u00e0 a conoscenza dell'accaduto. Roberto Baggio, capitano della squadra lombarda, abbandon\u00f2 immediatamente il campo in lacrime, seguito dai compagni, e la gara fu rinviata a fine gennaio.\nIl in sua memoria ha ritirato la maglia numero 13.\nCarriera.\nClub.\nInizi\u00f2 la carriera calcistica tra i dilettanti della e nella stagione 1991-1992 esord\u00ec nei professionisti in Serie C2 a 17 anni con la maglia del , pass\u00f2 poi al , con il quale partecip\u00f2 al campionato primavera, che a sua volta lo pass\u00f2 al in C2 dove vinse il campionato nel 1993-94.\nNel 1995 venne acquistato dal , con cui disput\u00f2 tre stagioni conquistando una promozione in Serie B.\nNella stagione 1998-99 approd\u00f2 a e vi rimase per quattro stagioni, conquistando la promozione in Serie A nel 1999-00, con una parentesi alla nella stagione 2000-01. Nella stagione seguente ritorna a Brescia e partecipa alla Coppa Intertoto come capitano dei biancoblu, arrivando fino alla finale, giocata nel prestigioso Parco dei Principi di Parigi contro il .\nProprio nel periodo nella squadra lombarda, l'allenatore Nedo Sonetti gli diede il soprannome di \"Sceriffo\", per l'impegno e la seriet\u00e0 in campo e negli allenamenti.\nMemoria.\nIl Ravenna calcio ha dedicato a Vittorio Mero la curva dei tifosi locali. Ad ogni partita \u00e8 vivo il suo ricordo: viene incitato il suo nome; ogni anno nella ricorrenza della sua scomparsa viene deposto ai piedi della curva intitolata a lui dedicata, un mazzo di fiori in presenza della famiglia. Quel giorno allo stadio Bruno Benelli erano presenti sua moglie e suo figlio Alessandro Mero.\nIn suo onore il comune di Brescia ha indetto un torneo per le scuole superiori di Brescia e provincia, sia maschile che femminile; nonostante il crescente numero di squadre iscritte, anno dopo anno, nel 2008 il torneo \u00e8 stato sospeso per \"mancanza di fondi\"."}
{"id": "491234", "revid": "287204", "url": "https://it.wikipedia.org/wiki?curid=491234", "title": "So\u0142a", "text": "So\u0142a \u00e8 un fiume dei Monti Beschidi occidentali, in Polonia.\nLungo 88,9 chilometri, \u00e8 un affluente di destra del fiume Vistola, che incontra all'altezza di O\u015bwi\u0119cim. In questa localit\u00e0 era ubicato, tra il 1940 ed il 1945, il campo di concentramento di Auschwitz."}
{"id": "491237", "revid": "287204", "url": "https://it.wikipedia.org/wiki?curid=491237", "title": "Nelia", "text": ""}
{"id": "491239", "revid": "2122884", "url": "https://it.wikipedia.org/wiki?curid=491239", "title": "Massimo Foschi", "text": "Biografia.\nUna delle sue prime apparizioni come doppiatore risale al ridoppiaggio del film \"Quarto potere\" di Orson Welles, dove doppiava parecchi personaggi di contorno. Tra i suoi doppiaggi pi\u00f9 noti ricordiamo Rutger Hauer in \"Ladyhawke\" (1986), Gregory Peck ne \"Il presagio\" (1976), Alan Rickman in \"Trappola di cristallo\" (1987), Laurence Olivier in \"Khartoum\" e Lance Henriksen in \"Aliens - Scontro finale\".\nIl suo doppiaggio pi\u00f9 celebre \u00e8 per\u00f2 senz'altro quello di Dart Fener nella saga di \"Guerre stellari\", mentre nel 2011 e nell'anno successivo ha doppiato Donald Sutherland in due ruoli di rilievo, i film \"The Eagle\" e \"Hunger Games\".\nOltre che doppiatore, Foschi \u00e8 anche attore teatrale e cinematografico. In teatro ha partecipato a numerose rappresentazioni. Ha collaborato spesso con Lamberto Puggelli e il Teatro di Roma nonch\u00e9 con quelli di Milano, specialmente il Manzoni. Da diversi anni legge le opere di Omero insieme a Ottavia Piccolo.\nVita privata.\nIl figlio Marco, nato nel 1977, ha seguito le orme del padre svolgendo la carriera di attore e doppiatore."}
{"id": "491241", "revid": "21583", "url": "https://it.wikipedia.org/wiki?curid=491241", "title": "Estivazione", "text": "L'estivazione (dal latino aestas, estate) \u00e8 un fenomeno che si verifica in vari animali e vegetali, specialmente delle regioni desertiche tropicali, permettendogli di sopravvivere per lunghi periodi di grande caldo, riducendo al minimo il fabbisogno di cibo e di acqua, rallentando la loro attivit\u00e0 ed il loro metabolismo ed entrano in uno stato di vita latente.\nCome l'ibernazione, l'estivazione \u00e8 da considerarsi compresa in quel complesso di reazioni e di adattamenti che consentono a molti animali e piante di sottrarsi a condizioni ambientali sfavorevoli. L'estivazione \u00e8 un fenomeno riscontrabile tra gli invertebrati e tra i vertebrati inferiori eterotermi, assente negli uccelli, limitato a poche forme nei mammiferi. Molti piccoli mammiferi e uccelli con tasso metabolico particolarmente alto, come per esempio i pipistrelli, manifestano un torpore diurno e si nutrono di notte; al contrario, le cince e i colibr\u00ec possono cadere in torpore durante le notti particolarmente fredde. Molti animali sono quindi in grado di tollerare ampie variazioni della temperatura corporea, ma nessuno di loro pu\u00f2 resistere a consistenti cambiamenti delle quantit\u00e0 relative di acqua e di soluti presenti nei suoi liquidi interni.\nIl fenomeno \u00e8 molto vistoso nei vegetali delle zone sub-tropicali calde ed aride, che presentano fasi di riposo (perdita di foglie, ecc.) nella stagione pi\u00f9 calda, mentre concentrano la vegetazione (produzione di foglie, fioritura, fruttificazione) nella stagione pi\u00f9 fresca.\nNella macchia mediterranea meridionale arida esempi tipici sono l'Euforbia arborea (\"Euphorbia dendroides\") che produce le foglie a ottobre, fiorisce e fruttifica in inverno, mentre in estate \u00e8 completamente spoglia, o il rosmarino (\"Rosmarinus officinalis\") che fiorisce da dicembre fino a febbraio-marzo e fruttifica in primavera. Ambedue sono, in funzione delle condizioni ambientali, in stasi vegetativa in estate. "}
{"id": "491243", "revid": "92723", "url": "https://it.wikipedia.org/wiki?curid=491243", "title": "Monti Beschidi", "text": "I Monti Beschidi (in polacco: \"Beskidy\", in ceco e slovacco: \"Beskydy\", in ucraino \u0411\u0435\u0441\u043a\u0438\u0434\u0438/\"Beskydy\") sono una denominazione tradizionale della porzione dei Carpazi che segna il confine tra la Polonia e la Slovacchia.\nCaratteristiche.\nI Beschidi si sviluppano lungo un arco con lunghezza di 600\u00a0km e larghezza di 50\u201370\u00a0km, attraversando da ovest a est la Repubblica Ceca, la Slovacchia, la Polonia e l'Ucraina, e dividendo i bacini idrografici dell'Oder e della Vistola (Mar Baltico) a nord da quello del Danubio (Mar Nero) a sud. Le propaggini pi\u00f9 occidentali si trovano nella Moravia orientale, mentre il confine orientale dei Beschidi non \u00e8 chiaramente definito (secondo vecchie fonti, sarebbe la sorgente del Tibisco; secondo opinioni pi\u00f9 recenti sarebbe il passo di U\u017eok al confine polacco-ucraino). \nIl nome della montagna pi\u00f9 elevata dipende dalla definizione del confine orientale della catena montuosa (o il Tarnica - 1348\u00a0m - in Polonia, oppure lo Hoverla - 2060\u00a0m - in Ucraina); la pi\u00f9 alta cima dei Beschidi occidentali \u00e8 ad ogni modo Babia G\u00f3ra/Babia Hora, situata sulla frontiera polacco-slovacca (1.725\u00a0m).\nI Beschidi fanno parte dei Carpazi Occidentali; solo i Piccoli Beschidi (in lingua slovacca \"N\u00edzke Beskydy\", in polacco \"Beskid Niski\") e i Beschidi situati ad est di questi fanno parte dei Carpazi Orientali.\nIl nome della catena montuosa proviene probabilmente da origini dalla lingua della Tracia o dell'Illiria. I Beschidi sono ricchi di foreste e carbone; nel passato erano ricchi di acciaio, con importanti stabilimenti a Ostrava e T\u0159inec.\nPresentano molte attrazioni per i turisti, specialmente per gli amanti dello sci.\nSuddivisione.\nPartendo da ovest ed andando verso est i Beschidi possono essere cos\u00ec suddivisi:"}
{"id": "491244", "revid": "1718925", "url": "https://it.wikipedia.org/wiki?curid=491244", "title": "Tatra", "text": ""}
{"id": "491245", "revid": "339392", "url": "https://it.wikipedia.org/wiki?curid=491245", "title": "Beskidi", "text": ""}
{"id": "491247", "revid": "1948249", "url": "https://it.wikipedia.org/wiki?curid=491247", "title": "Gedda", "text": "Gedda (: ; , ma sono abbastanza diffuse anche le scritture \"Gidda\", \"Jedda\"; \"Jeddah\", \"Jiddah\" o \"Jidda\"), situata nella regione del Hij\u0101z, \u00e8 la seconda citt\u00e0 pi\u00f9 grande dell'Arabia Saudita dopo la capitale Riad. Sede della Banca islamica per lo sviluppo, la sua popolazione sfiora i 4 milioni di abitanti (4,5 milioni nell'area metropolitana).\nStoria.\nSituata sulle sponde del Mar Rosso (), la citt\u00e0 era originariamente un villaggio di pescatori fondato 2500 anni fa. Le prime fonti scritte la citano a partire dal 647 d.C., quando il califfo musulmano \u02bfUthm\u0101n b. \u02bfAff\u0101n la trasform\u00f2 in un porto per i pellegrini musulmani che vi transitavano durante il viaggio che li portava al pellegrinaggio (\"hajj\") alla Mecca. Oggi essa \u00e8 crocevia per milioni di pellegrini che arrivano in aereo o, pi\u00f9 tradizionalmente, via mare.\nToponimo.\nCi sono due spiegazioni per l'origine del nome \"Gedda\". Una \u00e8 che il nome significhi \"spiaggia\", essendo Jedda situata lungo la costa del mar Rosso e pi\u00f9 importante porto commerciale dell'Arabia Saudita. La spiegazione pi\u00f9 comune, tuttavia, \u00e8 che il nome derivi dalla radice araba &lt;j-d-d&gt;, che origina tra l'altro la parola \"jadda\" (\"nonna\"). Secondo le tradizioni popolari arabe, infatti, la tomba di Eva (), considerata la \"nonna\" di tutta l'umanit\u00e0, si troverebbe proprio a Gedda. Una tradizione talmente radicata da portare le autorit\u00e0 di religione wahhabita, nel 1975, a sigillare la presunta tomba di Eva col calcestruzzo, per il semplice motivo che alcuni pellegrini, si ritrovavano a pregare di fronte alla \"tomba\" stessa, cosa che il rigido formalismo monoteistico wahhabita ascrive all'idolatria.\nNelle mappe e nei documenti ufficiali britannici, la citt\u00e0 \u00e8 scritta \"Jedda\" o \"Jeddah\". Il Foreign and Commonwealth Office (Ministero degli Esteri e del Commonwealth) comunque, insiste ancora nell'usare la vecchia trascrizione \"Jedda\", diversamente dal resto dei Paesi anglosassoni, e delle stesse istituzioni britanniche.\nIn Italia, i documenti diplomatici ufficiali e libri storici riportano invece sia la grafia \"Gedda\" che quella \"Gidda\".\nAmministrazione.\nGemellaggi.\nGedda \u00e8 gemellata con altre 24 citt\u00e0:\nSport.\nA Novembre 2020 viene annunciato l'esordio del Gran Premio d'Arabia Saudita per la stagione 2021, da disputare sul Jeddah Street Circuit (il cui nome viene successivamente cambiato in Jeddah Corniche Circuit), un tracciato cittadino non permanente situato nella localit\u00e0 di Jeddah Corniche. Tuttavia, dal 2023 la sede del Gran Premio dovrebbe spostarsi nella localit\u00e0 di Qiddiya, dove verr\u00e0 costruito un nuovo autodromo permanente.\nGedda \u00e8 anche sede di due societ\u00e0 calcistiche, il Ittih\u0101d Football Club e il Al-Ahli Sports Club, le quali svolgono le proprie competizioni presso lo Stadio Citt\u00e0 dello Sport Re Abd Allah.\nInfrastrutture e trasporti.\nA 19 km a nord della citt\u00e0 \u00e8 presente l'Aeroporto Internazionale King Abdulaziz."}
{"id": "491248", "revid": "287204", "url": "https://it.wikipedia.org/wiki?curid=491248", "title": "Sola", "text": ""}
{"id": "491249", "revid": "7", "url": "https://it.wikipedia.org/wiki?curid=491249", "title": "Cattedrale di Genova", "text": ""}
{"id": "491250", "revid": "287204", "url": "https://it.wikipedia.org/wiki?curid=491250", "title": "Baia di Lackan", "text": "La baia di Lackan (\"Lackan Bay\" in inglese) \u00e8 una piccola insenatura situata nella costa settentrionale atlantica del Mayo, in Irlanda.\nDescrizione.\nLa piccola insenatura \u00e8 situata subito dopo ad ovest della ben pi\u00f9 vasta baia di Killala, in una rientranza della terraferma tra Creevagh Head e la sponda occidentale della grande foce del fiume Moy (la baia di Killala stessa)."}
{"id": "491253", "revid": "339392", "url": "https://it.wikipedia.org/wiki?curid=491253", "title": "Hardcore Match", "text": ""}
{"id": "491257", "revid": "834", "url": "https://it.wikipedia.org/wiki?curid=491257", "title": "Jeddah", "text": ""}
{"id": "491259", "revid": "287204", "url": "https://it.wikipedia.org/wiki?curid=491259", "title": "Gedda (disambigua)", "text": ""}
{"id": "491260", "revid": "1458600", "url": "https://it.wikipedia.org/wiki?curid=491260", "title": "Johnny Ramone", "text": "Membro fondatore dei Ramones nel 1974, assieme al cantante Joey Ramone \u00e8 l'unico membro rimasto nella band sino allo scioglimento nel 1996.\nIl suo modo di suonare energico e molto veloce, soprannominato \"The Buzzsaw Style\", ha ispirato decine di gruppi punk e post punk successivi, tanto che la rivista \"Rolling Stone\" lo ha classificato ventottesimo nella sua lista dei cento pi\u00f9 grandi chitarristi di ogni tempo.\nLa sua chitarra pi\u00f9 famosa e iconica \u00e8 la Mosrite Ventures II Model bianca.\nBiografia.\nJohnny nasce a Forest Hills, nella contea di Queens (New York), e ha un'infanzia felice anche se il periodo in cui vive non \u00e8 dei pi\u00f9 facili: da adolescente inizia infatti a frequentare gli ambienti malavitosi e ha anche un breve incontro con l'eroina.\nSi appassiona presto alla musica (il suo gruppo preferito sono gli Stooges) e inizia a suonare la chitarra; successivamente entr\u00f2 in una band chiamata The Tangerine Puppets e conobbe Douglas Colvin (Dee Dee) e tutti gli altri futuri componenti dei Ramones. \n\u00c8 apparso in vari film (incluso \"Rock 'n' Roll High School\") e documentari nonch\u00e9, insieme al resto dei Ramones, nel quarto episodio della quinta stagione della serie animata \"I Simpson\".\nIn varie occasioni ha manifestato apertamente la sua opinione politica, dichiarando di essere repubblicano e affermando che Ronald Reagan era stato il miglior presidente degli USA. Quando i Ramones sono stati inseriti nella Rock and Roll Hall of Fame il 18 marzo 2002, dopo aver ringraziato tutti quelli che avevano reso possibile l'avvenimento, rimarc\u00f2 ancora il suo credo politico affermando: \"Dio benedica il presidente Bush e Dio benedica l'America\".\nIl 12 settembre 2004 si \u00e8 tenuto un tributo ai Ramones per il trentesimo anniversario della fondazione che ha visto la partecipazione di molti amici di Johnny e di alcuni nomi molto importanti del punk (tra cui Steve Jones dei Sex Pistols e Henry Rollins dei Black Flag); l'evento venne dedicato alla sua memoria dopo aver appreso della sua morte, avvenuta appena tre giorni dopo: il 15 settembre, infatti, Johnny mor\u00ec nella sua abitazione di Los Angeles dopo una lunga battaglia contro un cancro alla prostata. Il suo corpo venne cremato e le sue ceneri vengono conservate privatamente dalla moglie Linda.\nA Johnny sono stati dedicati vari tributi, tra cui:\nLo stesso Cage era presente alla cerimonia in cui \u00e8 stato esposto al pubblico il cenotafio e disse: \"I bambini verranno qui e diranno: 'Ehi, chi \u00e8 quel figo con la chitarra Mosrite, la giacca di pelle e un taglio di capelli cos\u00ec buffo? Voglio essere quel ragazzo!' \"."}
{"id": "491261", "revid": "834", "url": "https://it.wikipedia.org/wiki?curid=491261", "title": "Jiddah", "text": ""}
{"id": "491263", "revid": "834", "url": "https://it.wikipedia.org/wiki?curid=491263", "title": "Jidda", "text": ""}
{"id": "491264", "revid": "339392", "url": "https://it.wikipedia.org/wiki?curid=491264", "title": "Juddah", "text": ""}
{"id": "491265", "revid": "92723", "url": "https://it.wikipedia.org/wiki?curid=491265", "title": "Sola (Norvegia)", "text": "Sola \u00e8 un comune della Norvegia, nella Contea di Rogaland.\nQui si trova l'aeroporto di Stavanger. Grazie al caratteristico e costante vento e alle onde, la spiaggia di Sola \u00e8 un luogo molto popolare per chi pratica il windsurf. Il territorio municipale di questa citt\u00e0 \u00e8 situato nell'area settentrionale di J\u00e6ren e confina con le citt\u00e0 di Stavanger, Klepp e Sandnes. Nella parte occidentale di Sola ci sono 5 chilometri di lunghe e sabbiose spiagge che si affacciano sul mare del Nord. La popolazione si aggira intorno ai 20000 abitanti.\nSola \u00e8 un centro abitato con una storia che affonda le sue radici fino all'et\u00e0 della pietra, ovvero intorno al 3000 a.C.\nLa chiesa di Sola \u00e8 stata costruita sulle rovine di una chiesa romanica in pietra risalente all'incirca all'anno 1120; questa probabilmente sostitu\u00ec un'altra chiesa precedente, costruita in legno, che forse fu quella che Erling Skjalgsson edific\u00f2 quando si convert\u00ec al Cristianesimo alla fine del X secolo. Una storia affascinante \u00e8 legata a questa unica chiesa: l'artista Johan Bennetter (1822 - 1904) la us\u00f2 come studio e visse qui con la sua famiglia. Durante la Seconda guerra mondiale la maggior parte dell'edificio fu distrutto; fu successivamente riscostruito, e il restauro fu completato nel 1995. \nNell'area della Chiesa di Sola \u00e8 presente un monumento di Erling Skjalgsson (975 - 1028), uno degli uomini pi\u00f9 famosi della citt\u00e0. Questo valoroso capo vichingo ha avuto l'onore di portare il Cristianesimo a Sola.\nLe croci in pietra (Kirkegarden) a Tjora, piccola localit\u00e0 vicina alla chiesa, risalgono attorno al 1150. Nei primi periodi del Cristianesimo queste croci venivano usate come punti di raccolta per le cerimonie religiose e militari. Questo luogo sacro venne abbandonato in seguito alla costruzione di varie chiese nella zona.\nSulla spiaggia, a poca distanza dalla chiesa, sono visibili gli ultimi resti delle fortificazioni tedesche a difesa dell'aeroporto di Sola, dal quale partivano le spedizioni aeree contro l'Inghilterra."}
{"id": "491266", "revid": "287204", "url": "https://it.wikipedia.org/wiki?curid=491266", "title": "Beltrami", "text": ""}
{"id": "491267", "revid": "174925", "url": "https://it.wikipedia.org/wiki?curid=491267", "title": "Tilaka", "text": "Nell'induismo, il tilaka (dal sanscrito \u0924\u093f\u0932\u0915), noto anche come pundra, \u00e8 un segno caratteristico posto in genere sulla fronte di un individuo per indicarne l'appartenenza a una specifica tradizione religiosa. Un tilaka rosso \u00e8 anche adoperato dalle donne per indicarne lo stato coniugale, o da pellegrini in seguito alla visita di un tempio.\nSignificato del tilaka.\nIl tilaka ha funzione decorativa e identificativa. Nel caso dei religiosi ind\u00f9 e degli asceti, indica quale tradizione o samprad\u0101ya seguono.\nSi crede che il tilaka abbia una funzione curativa e protettiva. Le paste applicate per disegnarlo sono considerate \"rinfrescanti\" e vengono applicate all\"'ajna chakra\", il punto di concentrazione delle energie spirituali al centro della fronte, tra le sopracciglia. Si crede che il tilaka sia fonte di conforto spirituale e protezione da spiriti maligni, sfortuna e forze del male.\nLe prime notizie del tilaka compaiono nel Rigveda, un antico inno sanscrito. L'inno racconta la vita della moglie di S\u016brya, la dea Usha (alba), ritratta con un cerchio rosso in centro alla fronte, simbolo del sole nascente.\nVariet\u00e0 di tilaka.\nVallabha sampradaya.\nNella Vallabha sampradaya viene tracciato sulla fronte un tilaka composto da una singola linea rossa, che rappresenta la dea Yamuna, la consorte di Sri Nathji, la collina Govardhana, la forma di Krishna a cui gli appartenenti della Vallabha sampradaya sono particolarmente devoti.\nMadhva sampradaya.\nLa Madhva sampradaya utilizza due linee verticali, che rappresentano i \"piedi di loto\" di Krishna., all'interno delle quali viene tracciata una linea scura, ottenuta con la cenere del fuoco dei sacrifici compiuti quotidianamente dai membri della sampradaya a N\u0101r\u0101ya\u1e47a o a Krishna. Un punto giallo viene aggiunto per simboleggiare Lakshmi o Radharani\nSri Vaishnava.\nI devoti appartenenti alla tradizione Sri Vaishnava, che si relazionano con N\u0101r\u0101ya\u1e47a attraverso la dea Lakshmi, tracciano il tilaka con due linee verticali che rappresentano i piedi di Narayana, con una linea rossa in centro che rappresenta Lakshmi ed una piccola linea sul naso che rappresenta il guru.\nGaudiya Vaishnava.\nNella Gaudiya Vaishnava sampradaya il tilaka viene abitualmente tracciato con dell'argilla proveniente da Vrindavana. Simile al tilaka Madhva, vi sono per\u00f2 delle differenze dovute all'enfasi posta dalla tradizione Gaudiya alla preghiera individuale ed al canto (japa e kirtan). Nella linea di Caitanya Mahaprabhu il Bhakti Yoga \u00e8 il metodo di liberazione del Kali yuga, da preferire ai sacrifici: per questo motivo non viene utilizzato nel tilaka la linea scura fatta con la cenere del fuoco del sacrificio. Inoltre, il punto rosso dedicato a Radha \u00e8 sostituito da una foglia stilizzata sul naso, omaggio a Tulasi, la dea in forma di pianta. Il tilaka viene posto in 13 parti del corpo (fronte, braccia, petto, etc.).\nNimbarka sampradaya.\nNella Nimbarka Sampradaya, il tilaka \u00e8 fatto con la Gopi-Chandana, l'argilla del lago Gopi Kunda a Dwarka (Gujarat), come descritto nella Vasudeva Upanishad."}
{"id": "491268", "revid": "767487", "url": "https://it.wikipedia.org/wiki?curid=491268", "title": "Baia di Blacksod", "text": "La baia di Blacksod (\"Blacksod Bay\" in inglese) \u00e8 una vasta insenatura del Mayo nord-occidentale, in Irlanda.\nDescrizione.\nMorfologicamente, la baia si sviluppa in direzione longitudinale, grazie alla lunga penisola di Mullet che la chiude ad ovest e l'istmo di Belmullet a nord, con la costa della terraferma irlandese ad est."}
{"id": "491287", "revid": "1318789", "url": "https://it.wikipedia.org/wiki?curid=491287", "title": "Van (Turchia)", "text": "Van (, in armeno \u054e\u0561\u0576) \u00e8 una citt\u00e0 della Turchia orientale, nei pressi del lago omonimo.\nDal 2012 la citt\u00e0 \u00e8 stata elevata a comune metropolitano (\"Van B\u00fcy\u00fck\u015fehir Belediyesi\") con un territorio coincidente a quello della provincia. La citt\u00e0 vera e propria si estende sui distretti di \u0130pekyolu e Tu\u015fba, i quali contano insieme circa abitanti (2013).\nStoria.\nUrartu.\nSotto l'antico nome di \"Tushpa\", Van fu la capitale del regno di Urartu nel IX secolo a.C..\nL'insediamento pi\u00f9 arcaico era centrato sullo scosceso promontorio ora noto come \"Castello di Van\" (\"Van Kalesi\"), chiuso su un lato dal lago di Van, che si trova a pochi chilometri a ovest della citt\u00e0 moderna. Qui sono state rinvenute iscrizioni in caratteri cuneiformi di Urartu, databili all'VIII e VII secolo a.C.. In una delle iscrizioni trilingue di Bisotun, redatta su ordine di Serse, Imperatore achemenide di Persia, il paese \u00e8 chiamato \"Urartu\" in lingua babilonese e \"Armenia\" in Lingua persiana antica.\nIl nome 'Van' deriva dalla lingua di Urartu \"Biaina\".\nLa regione pass\u00f2 sotto il controllo armeno nel VII secolo a.C. e, successivamente, dei persiani alla met\u00e0 del VI secolo a.C.. Nel 331 a.C. Van fu conquistata da Alessandro Magno e dopo la sua morte cadde sotto la dinastia seleucide. All'inizio del II secolo a.C. Van \u00e8 sotto controllo armeno, diventando un centro di rilievo sotto il regno del re armeno Tigrane II. La citt\u00e0 venne poi governata dagli Arsacidi d'Armenia.\nVaspurakan.\nDopo l'invasione degli arabi musulmani i bizantini tennero la citt\u00e0 tra il 628 e il 640. Successivamente emerse la dinastia armena degli Artsruni, che, inizialmente dipendenti dal sovrano di Ani, riuscirono a rendersi indipendenti nel 908, fondando il regno armeno del Vaspurakan. Il regno non aveva una capitale, muovendosi la corte reale tra le principali citt\u00e0, tra cui anche Van. Il regno del Vaspurakan cess\u00f2 di esistere nel 1021, quando la sovranit\u00e0 pass\u00f2 all'Impero Bizantino.\nSelgiuchidi.\nLe incursioni dei turchi selgiuchidi ebbero inizio nel 1050 e portarono, dopo la battaglia di Manzikert al pieno controllo musulmano su Van. Governata da signori locali musulmani, cadde nel 1240 nelle mani dei mongoli. Nel XIV secolo cade sotto il dominio turco dei Kara Koyunlu.\nPeriodo ottomano.\nNel XV secolo Van divent\u00f2 terra di conflitto tra l'Impero Ottomano e l'Impero Safavide: I Safavidi presero Van nel 1502, gli Ottomani nel 1515 perdendola dopo 5 anni. Il controllo definitivo ottomano arriv\u00f2 nel 1548. Van venne posta inizialmente sotto l'Eyalet di Erzurum per poi costituire un eyalet autonomo.\nPrima guerra mondiale.\nLa citt\u00e0 venne inclusa nell'Amministrazione dell'Armenia occidentale.\nRepubblica Turca.\nNel 2011 la citt\u00e0 \u00e8 stata colpita da un terremoto.\nSociet\u00e0.\nEvoluzione demografica.\n La citt\u00e0 fa parte della regione storica dell'Armenia, di cui costitu\u00ec uno dei principali centri culturali. Tra il XIX e il XX secolo persisteva, tanto in citt\u00e0 quanto del territorio limitrofo, una consistente minoranza armena. La citt\u00e0 comprendeva, allo scoppio della Prima Guerra Mondiale, quartieri musulmani, quartieri armeni e quartieri misti, come la citt\u00e0 vecchia. In seguito al conflitto la popolazione armena \u00e8 rimasta coinvolta nel genocidio armeno o ha preso la via dell'esilio. Oggi la maggioranza degli abitanti \u00e8 curda, con una minoranza turca, anche se mancano dati ufficiali perch\u00e9 i censimenti non vengono effettuati su base etnica."}
{"id": "491325", "revid": "45891", "url": "https://it.wikipedia.org/wiki?curid=491325", "title": "Filamento Intermedio", "text": ""}
{"id": "491326", "revid": "125316849", "url": "https://it.wikipedia.org/wiki?curid=491326", "title": "Pontificio Collegio Urbano", "text": "Il Pontificio Collegio Urbano \"De Propaganda Fide\" \u00e8 stato costituito a Roma allo scopo di formare dei missionari e, in second'ordine, studiare usi e costumi dei popoli di cui si veniva a conoscenza con le nuove scoperte geografiche, specialmente in Oriente.\nStoria.\nIstituito il 1\u00ba agosto 1627 da papa Urbano VIII con la bolla \"Immortalis Dei\" unitamente all'omonima congregazione di \"Propaganda Fide\". Il collegio dipende direttamente dalla Congregazione per l'evangelizzazione dei popoli. Fin dagli inizi, gli studenti che chiedono di entrare nel collegio si impegnano negli studi per l'ordinazione sacerdotale a seguito della quale ritornano come missionari nella loro terra di origine.\nStruttura attuale.\nLe strutture del collegio sono geograficamente entro i confini dello Citt\u00e0 del Vaticano."}
{"id": "491335", "revid": "712828", "url": "https://it.wikipedia.org/wiki?curid=491335", "title": "C-16 (personaggio)", "text": ""}
{"id": "491341", "revid": "125588911", "url": "https://it.wikipedia.org/wiki?curid=491341", "title": "L'uomo che ride", "text": "L'uomo che ride (\"L'Homme qui rit\") \u00e8 un romanzo di Victor Hugo pubblicato nell'aprile 1869.\nStoria editoriale.\nHugo scrisse \"L'uomo che ride\", romanzo di ambientazione inglese, in sedici mesi mentre viveva a Guernsey, dopo essere stato esiliato dalla Francia per ragioni politiche. Il titolo originario del libro era \"Per ordine del re\". \"Per ordine del re\" \u00e8 rimasto il titolo della seconda parte dell'opera.\nTrama.\nLa notte del 29 gennaio 1690, una nave salpa in tutta fretta e l'equipaggio abbandona un bambino di dieci anni sulla costa inglese, vicino a Portland. Malgrado la burrasca in corso, la nave fa ugualmente rotta verso il mare, ma affonda poco dopo, e gli uomini a bordo, consci della loro sorte, decidono prima di morire di affidare a un messaggio contenuto in una bottiglia il segreto di cui sono portatori.\nIntanto, il bambino, disperato, affamato e scalzo, vaga nella tempesta, cercando di raggiungere un filo di fumo che ha intravisto. Nella sua disperata marcia, si imbatte prima in una forca, dove trova un impiccato e poi in una donna morta di freddo sotto la neve, che tiene in grembo una neonata ancora viva. Il bambino si spoglia del suo camiciotto per scaldare la piccola, e la prende con s\u00e9. Insieme alla bimba, attraversa un villaggio, dove nessuno risponde alle sue richieste di aiuto, e infine giunge alla carovana di Ursus. Questi, che accoglie e nutre i due piccoli, \u00e8 un vagabondo un po' filosofo, un po' poeta e un po' medico che vive con il suo unico compagno, il lupo addomesticato Homo, in una piccola baracca su ruote, con la quale gira la Gran Bretagna. \u00c8 proprio dalle parole di Ursus che il lettore viene a conoscenza di una non specificata deformit\u00e0 del bambino e della cecit\u00e0 della neonata.\nA questo punto l'azione si sposta avanti di 15 anni. Il bambino trovato in una notte di tempesta \u00e8 ora diventato un uomo di quasi 25 anni, Gwynplaine. La deformit\u00e0 appena accennata da Ursus \u00e8 una terribile deformazione del viso a dare quella che sembra una perenne risata. La trovatella cieca, chiamata Dea dal padre adottivo dei due, ha ora sedici anni. I tre vivono di piccoli spettacoli che rappresentano nei vari villaggi attraversati nel loro vagabondare. A una di queste rappresentazioni teatrali, a Londra, assiste la duchessa Josiane, viziosa sorellastra della regina Anna, che si innamora di Gwynplaine.\nUna mattina, la vita dei teatranti viene per\u00f2 sconvolta: un \"wapentake\", importante funzionario di giustizia, conduce Gwynpaine in una prigione, sconfortando Ursus e Dea. Il funzionario in realt\u00e0 non viene per arrestare il giovane, ma per farlo parlare con un torturato a morte, Hardquanonne, che riconosce in lui il bambino che 23 anni prima aveva sfregiato permanentemente. Subito dopo, viene letta a Gwynplaine una pergamena, la stessa scritta dagli uomini che lo avevano abbandonato, in cui viene rivelato che \u00e8 figlio legittimo di Lord Linnaeus Clancharlie, pari d'Inghilterra. Il nobile, che era rimasto fedele al giuramento fatto alla repubblica instaurata da Oliver Cromwell, si era volontariamente esiliato in Svizzera e qui era morto nel 1682. Subito dopo, l'allora re Giacomo II ne aveva fatto rapire l'unico figlio legittimo, Fermain, e lo aveva venduto ad una banda di comprachicos, con l'ordine di renderlo irriconoscibile. Saputo tutto questo, Gwynplaine riacquista il titolo nobiliare, diventando cos\u00ec Lord Fermain Clancharlie e, inoltre, promesso sposo della duchessa Josiane. Il giorno dopo, viene condotto alla camera dei lord per l'investitura ufficiale, ma, dopo aver preso la parola e aver attaccato l'aristocrazia per la sua indifferenza nei confronti del popolo sofferente, viene deriso e insultato da tutta l'assemblea.\nIn preda a una cupa disperazione, e sentendosi completamente estraneo al mondo della nobilt\u00e0, decide cos\u00ec di tornare da Ursus e da Dea, senza sapere che i due, con Homo, sono stati cacciati dall'Inghilterra e stanno per salpare verso il continente. Non trovandoli dove li aveva lasciati, il giovane vaga per le vie di Londra, fino a quando, guidato dal lupo, incontrato casualmente, li raggiunge su una nave in partenza. Qui, pu\u00f2 riabbracciare i suoi compagni e unici amici, ma Dea, gi\u00e0 molto debole, spira poco dopo. Gwynplaine per\u00f2 decide di ricongiungersi subito all'amata e di non separarsene pi\u00f9, lasciandosi annegare nelle acque della Manica.\nTemi.\nHugo \u00e8 attento alla resa realistica dei costumi inglesi.\nParti del romanzo descrivono l'opulenza e il parassitismo della nobilt\u00e0, in contrasto con la povert\u00e0 in cui versa il popolo. In particolare Hugo si sofferma sul fatto che i nobili inglesi siano definiti \"lord\" che nella lingua inglese significa oltre che padrone, anche \"Signore\" in senso religioso, \"Dio\". E in effetti i sudditi nella lingua inglese vengono definiti anche \"subjects\", cio\u00e8 \"sottomessi\", ma anche in senso lato \"cittadini\", \"persone\".\nIl protagonista \u00e8 a sua volta un nobile, figlio di un nobile severamente punito per essere stato \"democratico\" e \"repubblicano\", quindi vicino al popolo sofferente. L'autore porta a conoscenza del pubblico la lotta avvenuta nella realt\u00e0 fra nobili di elevata caratura morale vicini alle persone e al popolo e nobili conservatori che in quel periodo storico opprimevano la popolazione per godere di enormi privilegi."}
{"id": "491348", "revid": "599013", "url": "https://it.wikipedia.org/wiki?curid=491348", "title": "V\u00e9nuste Niyongabo", "text": "Biografia.\nDopo un argento iridato juniores nel 1992, debutt\u00f2 professionisticamente ai Mondiali del 1993 a Stoccarda, venendo eliminato in semifinale dei 1500 m piani.\nNel 1995 ai Mondiali di G\u00f6teborg vinse il bronzo nei 1500 m, dietro a Noureddine Morceli ed Hicham El Guerrouj.\nNel 1996 era tra i favoriti dei 1500 metri dell'Olimpiade di Atlanta ma si spost\u00f2 sui 5000 metri poich\u00e9 decise di lasciare la gara a lui pi\u00f9 congeniale al connazionale Dieudonn\u00e9 Kwizera che si era recato ai Giochi solo come allenatore. Kwizera non aveva potuto prendere parte alle edizioni precedenti poich\u00e9 prima di allora il Burundi non aveva ancora un Comitato Olimpico. Niyongabo, a sorpresa, vinse la gara e regal\u00f2 al Burundi il suo primo oro olimpico.\nSuccessivamente, alcuni infortuni ne diminuirono il rendimento e a Sydney 2000 non riusc\u00ec a difendere il titolo olimpico dei 5000 metri, venendo eliminato in semifinale.\nResidente in Italia da tempo, vive a Bologna, dove allena giovani atleti per conto di una societ\u00e0 sportiva bolognese e lavora per la Nike."}
{"id": "491356", "revid": "19933", "url": "https://it.wikipedia.org/wiki?curid=491356", "title": "Thrash death metal", "text": ""}
{"id": "491360", "revid": "599013", "url": "https://it.wikipedia.org/wiki?curid=491360", "title": "Noureddine Morceli", "text": "Biografia.\nGi\u00e0 al suo debutto professionistico nel 1990 fece ottimi risultati, siglando il record stagionale dei 1500 m piani.\nNel 1991 vinse ai Mondiali di Tokyo l'oro nei 1500\u00a0m, diventando cos\u00ec uno dei favoriti per la medaglia d'oro ai Giochi olimpici di Barcellona 1992. Una serie di sconfitte prima dei Giochi, tuttavia, lo ridimension\u00f2 e in finale arriv\u00f2 molto distante dai primi.\nL'anno seguente si rifece, confermandosi campione mondiale dei 1500 metri. Nel 1994 stabil\u00ec i record mondiali dei 2000\u00a0m e dei 3000\u00a0m, mentre nel 1995 vinse il suo terzo oro mondiale consecutivo sui 1500 metri.\nL'anno dopo, ai Giochi olimpici di Atlanta, \u00e8 nuovamente tra i favoriti per salire sul podio. Dopo la caduta all'ultimo giro di Hicham El Guerrouj, vinse facilmente la gara battendo il campione uscente, lo spagnolo Ferm\u00edn Cacho.\nGli anni a seguire furono avari di successi, Morceli non and\u00f2 a medaglia ai mondiali del 1997 e del 1999; dopo i Giochi olimpici di Sydney 2000, nelle quali fu eliminato in semifinale, decise di ritirarsi dall'attivit\u00e0 agonistica."}
{"id": "491361", "revid": "30753", "url": "https://it.wikipedia.org/wiki?curid=491361", "title": "Leg Drop of Doom", "text": ""}
{"id": "491362", "revid": "1543377", "url": "https://it.wikipedia.org/wiki?curid=491362", "title": "Badia Pozzeveri", "text": "Badia Pozzeveri (\"Bad\u00eca Pozz\u00e9veri\", pronuncia ) \u00e8 una frazione del comune italiano di Altopascio, nella provincia di Lucca, in Toscana.\nLa frazione prende origine dalla abbazia camaldolese di San Pietro che per secoli oper\u00f2 in questa zona. La presenza dell'abbazia faceva s\u00ec che il paese fosse una tappa dei pellegrini che percorrevano la Via Francigena nel tratto tra Lucca ed Altopascio.\nStoria.\nIl primo documento scritto che parla di questo territorio \u00e8 datato all'incirca al 952: un trasferimento di propriet\u00e0 che interessava un luogo coperto di boschi e alcune zone limitrofe, oltre alla zona di Pozzeveri. Il successivo documento relativo a Pozzeveri si ha dopo circa novanta anni e precisamente nel 1039, dove si parla di un inizio di accentramento del \"Burgo de Poctieuli\". Durante questo periodo nella \"Tuscia\", Toscana, si verific\u00f2 l'incastellamento delle maggiori \"curtes\", corti e \"villae\"; per difesa contro le ricorrenti incursioni ungare e saracene.\nMolte \"curtes\" durante questo periodo subirono il fenomeno dell'incastellamento quali: Moriano, Pietrabuona, e Santa Maria a Monte; nel secolo successivo si cinsero anche Vivinaria \"l'attuale Montecarlo\", Porcari e Fucecchio. Badia in questo periodo non sub\u00ec alcun processo di incastellamento, non essendo che superfici boscose e acquitrini; fino alla donazione di Donnuccio: \"in cui vengono cedute due chiese edificate poco fuori Porcari, inoltre vennero ceduti anche alcuni fondi rustici. Questi rappresentano i primi dati riguardo all'accentramento di un borgo \"Poctieuli\". La presenza di due chiese ravvicinate pu\u00f2 doversi al fatto che la popolazione era carente; probabilmente l'edificazione delle chiese fu \"pro remedio animae\" o per altri interessi.\nL'ultimo documento che mostra la presenza del borgo \u00e8 datato anno 1044; successivamente non si accenna pi\u00f9 a \"Poctieuli\". In questo periodo sicuramente \u00e8 accaduto un fenomeno di spopolamento, a cui si cercher\u00e0 di porre freno dando vita ad un centro monastico che per quasi quattro secoli, e dal XV secolo in poi sar\u00e0 faro della vita religiosa e civile dei territori limitrofi. Per un breve periodo, presso Pozzeveri, fu sperimentata la canonica, che per\u00f2 si estinse; probabilmente con la morte dei sacerdoti che vi abitavano e per mancanza di seguaci; fatto sta che si trasform\u00f2 in monastero con ordine monastico benedettino. Il monastero era al riparo dai rumori del mondo, in posizione ideale al raccoglimento e alla preghiera; vicino alla strada primaria che consentiva agevoli contatti con Lucca.\nDall'estate 2011 l'area archeologica intorno all'antica chiesa abbaziale \u00e8 diventata la sede delle lezioni e delle esercitazioni pratiche del Master in Bioarcheologia, Paleopatologia ed Antropologia Forense, tenuto dalle universit\u00e0 di Bologna, Pisa e Milano, e della Field School Pozzeveri in Medieval Archaeology and Bioarchaeology, una scuola internazionale che ospita 80 studenti, specializzandi e dottorandi prevalentemente americani, ma anche di altre nazioni. Nel dicembre 2013 la rivista statunitense \"Science\" ha dedicato la copertina e un lungo editoriale ai risultati dei primi tre anni di scavi e nell'agosto 2014 la trasmissione Superquark ha trasmesso un servizio sull'applicazione della Bioarcheologia e della Paleopatologia alla ricostruzione dello \"stile di vita\" della comunit\u00e0 medievale afferente all'abbazia."}
{"id": "491363", "revid": "253269", "url": "https://it.wikipedia.org/wiki?curid=491363", "title": "Kurt Russell", "text": "Ottiene i primi ruoli in varie serie televisive, tra cui quello di protagonista nella serie \"The Travels of Jaimie McPheeters\" (1963-1964). Alla fine del 1960, firma un contratto decennale con la Walt Disney Company, per la quale diventa la top star del 1970.\nNel 1984, per la sua performance in \"Silkwood\" (1983), Russell ottiene una candidatura al Golden Globe come miglior attore non protagonista in un film. Durante gli anni '80 viene diretto in diversi film del regista John Carpenter, in particolare in ruoli di anti-eroe, come quello di Jena Plissken (\"Snake\" Plissken nell'originale versione americana) nel futuristico film d'azione \"\" (1981) e nel suo sequel \"Fuga da Los Angeles\" (1996), del pilota di elicottero RJ MacReady nel film horror \"La cosa\" (1982) e del camionista Jack Burton nel film di kung-fu e commedia d'azione \"Grosso guaio a Chinatown\" (1986). \u00c8 candidato a un Emmy Award per il film televisivo \"Elvis, il re del rock\" (1979), sempre diretto da Carpenter.\nNel 1993 interpreta il ruolo di Wyatt Earp nel film \"Tombstone\" e nel 1994 \u00e8 protagonista nel film di fantascienza \"Stargate\". A met\u00e0 degli anni 2000, la sua interpretazione dell'allenatore di hockey della nazionale olimpica degli Stati Uniti Herb Brooks in \"Miracle\" (2004) ottiene le lodi della critica. Nel 2006 appare nel thriller \"Poseidon\".\nNel 2007 lavora con Quentin Tarantino nel segmento del film \"Grindhouse\" da questi diretto, \"A prova di morte\"; torna a lavorare col medesimo regista in \"The Hateful Eight\" (2015), nel ruolo del cacciatore di taglie John Ruth, e in seguito in \"C'era una volta a... Hollywood\" (2019).\nBiografia.\nFiglio di Bing Russell, interprete per sei anni del personaggio dello sceriffo nella serie televisiva \"Bonanza\", Kurt Russell fin dagli inizi alterna la carriera cinematografica a quella sportiva e, dall'et\u00e0 di dieci anni, appare in diverse serie televisive tra cui \"Gunsmoke\", \"Il fuggitivo\", \"Daniel Boone\" e \"Il virginiano\". Nel 1960 firma un contratto con la Disney che lo lega alla casa cinematografica per 10 anni, durante i quali interpreta numerosi film per ragazzi, tra cui la cosiddetta \"Trilogia di Medfield\", ovvero \"Il computer con le scarpe da tennis\" (1969), \"Spruzza, sparisci e spara\" (1972) e \"L'uomo pi\u00f9 forte del mondo\" (1975). \nConcluso il contratto Disney, si dedica al baseball professionistico, che abbandona per\u00f2 nel 1973. Riprende allora la carriera di attore, partecipando ad alcuni telefilm e film per la TV, fra cui \"Elvis, il re del rock\" (1979), diretto da John Carpenter, suo primo ruolo di rilievo, a cui poi segue il film \"La fantastica sfida\" (1980) di Robert Zemeckis. Nel 1976, ancora semi-sconosciuto, Russell fa l'audizione per il ruolo di Ian Solo, ma viene poi scartato per Harrison Ford.\nIl successo.\nDall'amicizia con il regista John Carpenter nasce la proposta di interpretare \"\" (1981), film che lo fa notare maggiormente. Il sodalizio con il regista lo porter\u00e0 a lavorare in altri film importanti come \"La cosa\" (1982) e \"Grosso guaio a Chinatown\" (1986), interpretando sia ruoli brillanti che drammatici per tutto il decennio e ottenendo diversi successi. Nel 1983 ottiene una candidatura al Golden Globe come attore non protagonista in \"Silkwood\".\nNel 1988 recita in \"Tequila Connection\", mentre l'anno successivo fa coppia con Sylvester Stallone in \"Tango &amp; Cash\" (1989), divertente poliziesco d'azione di gran successo; \u00e8 degno di nota il fatto che nei suoi film Kurt Russell non si serva mai di controfigure. Negli anni novanta il suo successo diminuisce e sono pochi i film con un buon consenso di pubblico; tra questi \"Fuoco assassino\" (1991) di Ron Howard e \"Stargate\" (1994), ma per lo pi\u00f9 interpreta ruoli secondari. Nel 1996 indossa nuovamente i panni di Jena Plissken in \"Fuga da Los Angeles.\"\nNel 2002 interpreta il ruolo di un simpatico delinquente in \"La rapina\", con Kevin Costner e Courteney Cox. Famosa la sua interpretazione della canzone \"Such a Night\" di Elvis Presley. Pi\u00f9 impegnativo \u00e8 il personaggio del Dr. McCabe, che affianca Tom Cruise nel sofisticato thriller \"Vanilla Sky\" (2000), insieme a Pen\u00e9lope Cruz e Cameron Diaz. Nel 2007 viene rilanciato da Quentin Tarantino, che lo fa recitare nel suo \"A prova di morte\", in cui \"\u00ababbandona lo stato di bravo ragazzo e torna ai tempi di \"Fuga da New York\"\u00bb\".\nNel 2011 sempre Tarantino lo sceglie come sostituto di Kevin Costner per interpretare il ruolo di Ace Woody in \"Django Unchained\", uscito nel dicembre dell'anno successivo. Tuttavia Russell rinuncia a partecipare al film e le battute del suo personaggio vengono assorbite da quello dell'attore Walton Goggins. Lavorer\u00e0 nuovamente con Tarantino nel 2015, interpretando il cacciatore di taglie John Ruth \"il Boia\" in \"The Hateful Eight\", e nel 2019 in \"C'era una volta a... Hollywood\", sia interpretando il produttore Randy sia fungendo da narratore nel corso del film. Nel 2017 inoltre interpreta il villain Ego in \"Guardiani della Galassia Vol. 2\", film che fa parte del Marvel Cinematic Universe.\nVita privata.\nRussell \u00e8 stato sposato dal 1979 al 1983 con l'attrice Season Hubley. Nel 1980 hanno un figlio, Boston.\nDal 1983 \u00e8 legato alla collega Goldie Hawn, da cui ha avuto un figlio nel 1986, Wyatt, anch'egli attore.\nRussell \u00e8 un collezionista di armi, un cacciatore ed uno strenuo difensore del Secondo Emendamento.\nDoppiatori italiani.\nNelle versioni in italiano dei suoi film, Kurt Russell \u00e8 stato doppiato da:\nDa doppiatore \u00e8 sostituito da:"}
{"id": "491368", "revid": "1632387", "url": "https://it.wikipedia.org/wiki?curid=491368", "title": "Coltivazioni erbacee", "text": "Con il termine \u201dcoltivazioni erbacee\u201d si intende indicare la disciplina tecnico-scientifica che si occupa della coltivazione delle piante a consistenza erbacea, cio\u00e8 che non hanno subito il processo di lignificazione.\nTipologie.\nPossiamo distinguere diverse tipologie di piante erbacee:\nInoltre a seconda della destinazione possiamo raggrupparle in:\nAltre tipologie sono:\nPiante industriali.\nSono tali le piante le cui coltivazioni producono materie prime prevalentemente destinate alla trasformazione industriale. Generalmente si coltivano su ampie superfici in regime intensivo o estensivo, con ampio ricorso alla meccanizzazione nelle regioni in cui \u00e8 elevato il costo del lavoro. Pur non essendoci un criterio rigido, le coltivazioni erbacee industriali sono classificate per categorie basate fondamentalmente sulla destinazione principale del prodotto e sulla affinit\u00e0 botanica.\nLe categorie di colture industriali con le principali specie agrarie, in termini di importanza, sono le seguenti:"}
{"id": "491374", "revid": "98077", "url": "https://it.wikipedia.org/wiki?curid=491374", "title": "Arboricoltura da frutto", "text": ""}
{"id": "491377", "revid": "339392", "url": "https://it.wikipedia.org/wiki?curid=491377", "title": "A quadrato integrabile", "text": ""}
{"id": "491388", "revid": "339392", "url": "https://it.wikipedia.org/wiki?curid=491388", "title": "WWF Championship", "text": ""}
{"id": "491389", "revid": "599013", "url": "https://it.wikipedia.org/wiki?curid=491389", "title": "Ppv", "text": ""}
{"id": "491395", "revid": "96758", "url": "https://it.wikipedia.org/wiki?curid=491395", "title": "Er Monnezza", "text": "Er Monnezza, soprannome di Sergio Marazzi, \u00e8 un personaggio fittizio, creato dallo sceneggiatore Dardano Sacchetti e dal regista Umberto Lenzi che fu interpretato dall'attore Tomas Milian ed \u00e8 il protagonista dei film \"Il trucido e lo sbirro\", diretto da Umberto Lenzi nel 1976, \"La banda del trucido\" diretto da Stelvio Massi e \"La banda del gobbo\", diretto da Umberto Lenzi nel 1977.\nIl personaggio.\nEr Monnezza nasce nel 1976 con il film \"Il trucido e lo sbirro\" film poliziottesco, per proseguire con altre due pellicole: \"La banda del trucido\", e \"La banda del gobbo\", entrambe del 1977.\nCon Nico Giraldi, detto \"Nico er Pirata\", \u00e8 uno dei due personaggi che hanno reso noto in Italia Tom\u00e1s Mili\u00e1n, anche grazie all'inconfondibile voce prestatagli da Ferruccio Amendola. Sebbene il personaggio di Er Monnezza sia sovente confuso con Nico Giraldi, protagonista della serie diretta da Bruno Corbucci, i due, nonostante le somiglianze del look e il fatto che sia lo stesso Mili\u00e1n a interpretarli ed Amendola a doppiarli, fanno parte di due serie diverse: sul versante del poliziottesco drammatico quella di Er Monnezza, su quello del poliziottesco comico quella di Nico Giraldi.\nNel film \"Uno contro l'altro, praticamente amici\" (1981), lo stesso Mili\u00e1n interpreta un personaggio simile nel look a quello interpretato nei film del Monnezza, chiamato anch'esso \"Er Monnezza\". Personaggi simili compaiono inoltre in \"Il figlio dello sceicco\" (1977), \"Il lupo e l'agnello\" (1980) e in \"Manolesta\" (1981).\nPer creare il personaggio, Tom\u00e1s Mili\u00e1n si \u00e8 ispirato a Quinto Gambi, un suo amico \"pesciarolo\" (la sua famiglia aveva un banco di pesce al mercato Trionfale) di Tor Marancia nonch\u00e9 sua controfigura ufficiale nelle scene d'azione. Quinto Gambi, detto \"er patata\", \u00e8 morto il 14 novembre 2017.\nAd alimentare sincretismi anche il film del 2005 \"Il ritorno del Monnezza\", interpretato da Claudio Amendola in omaggio a entrambi i personaggi di Tom\u00e1s Mili\u00e1n. In questo film Claudio Amendola interpreta il ruolo di Rocky Giraldi, poliziotto soprannominato \"Er Monnezza\" e figlio di Nico Giraldi.\nBiografia.\nEr Monnezza \u00e8 il soprannome di Sergio Marazzi (ma in \"La banda del trucido\" si chiama Sergio Maraschi). Nel film \"La banda del gobbo\" impersona un meccanico ladruncolo figlio di un ladro e di una prostituta, e ha un fratello, pi\u00f9 pericoloso e spietato di lui, di nome Vincenzo, soprannominato \"Il Gobbo\", personaggio sempre interpretato da Tom\u00e1s Mili\u00e1n, che per\u00f2 \u00e8 senza la barba e con una gobba sulla schiena. Anche il Gobbo viene doppiato da Ferruccio Amendola.\nIn \"La banda del trucido\", il film che fa emergere di pi\u00f9 le caratteristiche del personaggio, er Monnezza gestisce un ristorante (\"La pernacchia\") assieme alla moglie, e tiene una sorta di scuola per aspiranti ladri, intitolata F.I.G.A. (Federazione Italiana Gratta Antiviolenza).\nCaratteristiche.\nTifoso della Roma, Er Monnezza si distingue soprattutto per il linguaggio vernacolare romanesco pieno di turpiloquio. Il suo look consiste in una tuta da meccanico, semplici scarpe bianche Adidas, capelli ricci, barba folta e un po' di trucco sugli occhi.\nFamiglia.\nIn \"La banda del trucido\" \u00e8 presente la famiglia del Monnezza: la moglie Maria, aspirante attrice di un film di serie B intitolato \"Torna a casa Spermula\", e il figlio, chiamato affettuosamente \"Er Monnezzino\".\nIn \"Il trucido e lo sbirro\" \u00e8 presente un fratello del Monnezza, che lavora nel reparto controllo di una latteria.\nIn \"La banda del gobbo\", protagonista del film \u00e8 Vincenzo Marazzi, detto il \"Gobbo\", fratello gemello del Monnezza.\nLe avventure.\nIn \"Il trucido e lo sbirro\" er Monnezza aiuta un poliziotto a salvare una bambina gravemente malata, rapita da una banda di criminali.\nIn \"La banda del trucido\" collabora nuovamente con la polizia, per catturare un pericoloso malvivente.\nIn \"La banda del gobbo\" er Monnezza \u00e8 messo un po' da parte, a favore del fratello il \"Gobbo\", che lo maltratta. Er Monnezza in questa sua ennesima avventura architetta con il fratello una feroce vendetta, ai danni dei suoi ex soci."}
{"id": "491398", "revid": "6199", "url": "https://it.wikipedia.org/wiki?curid=491398", "title": "Catena di trasporto di elettroni", "text": ""}
{"id": "491410", "revid": "121677110", "url": "https://it.wikipedia.org/wiki?curid=491410", "title": "Scarpone", "text": "Uno scarpone \u00e8 una calzatura robusta ed elaborata che mira a rendere la camminata relativamente agevole anche su terreni particolarmente difficili.\nSono oggetti appartenenti all'equipaggiamento alpinistico e militare ma, pi\u00f9 in generale, tipi specifici di scarponi sono stati realizzati per affrontare vari ambienti inospitali quali, ad esempio, il deserto, la giungla e perfino lo spazio.\nTipi di scarponi.\nGli scarponi in cuoio sono calzature versatili perch\u00e9 vengono utilizzate sia per camminare sia per scalare. Ce ne sono varianti maggiormente specializzate.\nPedule.\nLe pedule sono scarponcini leggeri molto confortevoli. Normalmente sono adatte ad escursioni brevi su terreni non accidentati.\nLe moderne pedule hanno la tomaia in tessuto con inserti in cuoio o in pelle scamosciata e sono dotate di uno strato intermedio in gore-tex, una membranella di moderna elaborazione (1978), microforata in maniera da consentire la fuoriuscita di umidit\u00e0 dall'interno (traspirazione) ma non l'ingresso di gocce d'acqua dall'esterno.\nLe pedule sono adatte anche come calzature di ricambio, da alternare a lunghi periodi di marcia con scarponi pesanti. Come tutti i tipi di calzature da montagna, devono essere alte e fornite di una buona suola.\nScarponi generici.\nGli scarponi propriamente detti sono calzature in cuoio molto robuste, che proteggono il piede. Ve ne sono tipi moderni, con la tomaia incollata alla suola, ma nel tradizionale scarpone da montagna la tomaia \u00e8 unita alla suola tramite una cucitura. La calzatura \u00e8, nel suo insieme, molto rigida, in modo da sostenere il piede anche col solo appoggio della punta (progressione su pendii elevati o su vie alpinistiche).\nGli scarponi sono alti per poter fasciare e proteggere la caviglia e hanno la suola scolpita per consentire di affrontare con una certa sicurezza terreni accidentati (ghiaioni incoerenti, pietraie, rocce bagnate ecc.). Le mescole moderne sono specificamente studiate per garantire aderenza anche in condizioni impegnative.\nI modelli che presentano due inviti, uno sulla punta ed uno sul tacco, per consentire l'allaccio dei ramponi ad attacco rapido, sono detti ramponabili.\nScarponi da ghiaccio.\nSono calzature costituite da uno scafo esterno in plastica rigida, con battistrada profondamente inciso, ed una scarpetta interna simile ad una pedula (ma non adatta alla progressione).\nSono tutti ramponabili. La doppia scarpa protegge il piede dal gelo in maniera molto pi\u00f9 efficace di quanto potrebbe fare una scarpa singola (anche pesantemente imbottita). Inoltre la scarpetta interna garantisce una certa dose di comfort.\nGli alpinisti nei campi alti, in condizioni estreme, spesso devono scongelare gli scafi sul fornelletto da tenda per poterli calzare.\nNel maggio 1996 Chen Yu Nan, un componente di una spedizione taiwanese all'Everest, mor\u00ec in seguito ai postumi di una caduta in un crepaccio causata da uno spostamento notturno, con le sole scarpette, sul ghiacciaio.\nScarponcini da deserto.\nSono calzature in pelle scamosciata con suola spessa per isolare il piede dal suolo rovente.\nVanno calzati piuttosto larghi, per favorire lo scambio termico. Impiegano molto tempo ad asciugare.\nScarponcini da giungla.\nSono stivaletti alti con la suola in gomma e con la tomaia in tessuto per asciugare velocemente.\nSono calzature adatte alla locomozione in luoghi paludosi o umidi e nel sottobosco bagnato.\nAltri tipi di scarponi.\nGli anfibi sono scarponcini impermeabilizzati, tradizionalmente di colore nero. Vengono largamente utilizzati in ambito militare e dalle polizie, alcuni modelli sono adatti al trekking.\nLe calzature anti-infortunistiche sono simili agli anfibi ma con caratteristiche che mirano ad aumentare la sicurezza nei lavori pesanti. Sono rinforzate con una punta di acciaio interna alla tomaia e presentano inserti in materiale elastico che consentono una rapida espulsione del piede in caso di emergenza (p.es. caduta di lastra sulla scarpa).\nGli scarponi da sci sono alti stivali in plastica rigida con ganci di blocco ed incavi che, attraverso appositi attacchi, servono per fissare gli scarponi agli sci. Gli scarponi da snowboard sono simili a quelli da sci ma presentano alcune variazioni dovute al particolare tipo di tavola usato per sciare.\nGli stivali impermeabili in gomma non sono adatti alla locomozione poich\u00e9 trattengono il calore corporeo e fanno sudare i piedi.\nUso e manutenzione.\nGli scarponi in cuoio vanno unti con grasso, principalmente per fini di impermeabilizzazione. Un tempo si usava grasso di foca o di altri mammiferi ma i cruenti eccidi di questi animali hanno sensibilizzato i governi spingendoli ad interdire l'uso di questi derivati. Oggi si utilizza grasso di produzione sintetica. \u00c8 anche possibile utilizzare spray al silicone che rende il cuoio resistente ai tagli anche se \u00e8 irrigidito dal gelo.\nGli scarponi, comunque, non devono essere trattati con eccessiva frequenza, altrimenti potrebbero ammorbidirsi troppo e non sostenere pi\u00f9 il piede nella progressione sulle punte.\nAll'atto dell'acquisto conviene porre molta attenzione al modo in cui il piede viene accolto nello scarpone. Quest'ultimo non deve essere n\u00e9 troppo stretto, perch\u00e9 il piede dopo lungo camminate tende a gonfiarsi e soprattutto per evitare che le dita possano battere sulla punta nelle discese ripide, n\u00e9 eccessivamente largo, per evitare sfregamenti prolungati che causano vesciche. Un criterio per controllare se la misura \u00e8 corretta \u00e8 quello di indossare lo scarpone senza allacciarlo quindi far scorrere il piede in avanti fino a toccare l'interno della punta con le dita, la misura corretta deve permettere di infilare un dito della mano dietro al tallone. La sua forma deve fasciare armonicamente il piede, poich\u00e9 uno scarpone della lunghezza giusta ma largo all'estremit\u00e0 anteriore potrebbe far battere il piede \"in punta\" durante la discesa.\nGli scarponi nuovi andrebbero indossati in casa per alcune sere prima di compiere la prima (breve) escursione. Comunque \u00e8 bene portare sempre nello zaino cerotti per calli e vesciche, che sono specificamente ideati per formare uno spessore fra la parte dolorante e la parete interna della calzatura."}
{"id": "491414", "revid": "287204", "url": "https://it.wikipedia.org/wiki?curid=491414", "title": "Fuji Rabbit", "text": "La Fuji Rabbit era una serie di scooter prodotta in Giappone dalla Fuji Sangyo (successivamente Fuji Heavy Industries) tra il 1946 e il 1968, .\nIl contesto.\nLa produzione del primo modello, il S-1 inizi\u00f2 nel 1946, circa sei mesi prima dell'inizio della produzione della Vespa Piaggio, e fu largamente ispirato dagli scooter che venivano usati dai meccanici americani durante e dopo la Seconda guerra mondiale. Era, con il suo motore da 135 cm\u00b3, il primo prototipo giapponese di scooter, ed utilizzava le due ruote posteriori di un aereo da guerra.\nAlla fine gli scooter Fuji Rabbit evolsero in alcuni dei pi\u00f9 tecnologici e sofisticati scooter dell'epoca, grazie a motorini d'avviamento elettrici, cambi automatici e sistemi di sospensione. I Fuji Rabbit furono i primi scooter giapponesi in grado di raggiungere velocit\u00e0 maggiori ai 95\u00a0km/h. Si confrontarono sul mercato interno soprattutto con il Mitsubishi Silver Pigeon e lo Honda Juno.\nQuando l'economia giapponese si espanse la richiesta per gli scooter diminu\u00ec in favore dei pi\u00f9 comodi mezzi a quattro ruote, e la Fuji si spost\u00f2 nel campo delle automobili nel 1958, con l'introduzione della Subaru 360. L'ultimo scooter Fuji termin\u00f2 la sua produzione nel giugno del 1968.\nAnche se non molto conosciuta fuori dal Giappone, la Fuji Rabbit si \u00e8 guadagnata un posto nella cultura pop giapponese come simbolo vintage. I suoi scooter sono comparsi in serie animate come FLCL e Paranoia Agent, e sono i preferiti tra i collezionisti di scooter e motociclette in Giappone."}
{"id": "491425", "revid": "13833", "url": "https://it.wikipedia.org/wiki?curid=491425", "title": "Anonimo", "text": ""}
{"id": "491429", "revid": "18138", "url": "https://it.wikipedia.org/wiki?curid=491429", "title": "Trusted Computing Platform Alliance", "text": ""}
{"id": "491430", "revid": "599013", "url": "https://it.wikipedia.org/wiki?curid=491430", "title": "Tcg", "text": ""}
{"id": "491432", "revid": "701660", "url": "https://it.wikipedia.org/wiki?curid=491432", "title": "Museo leonardiano di Vinci", "text": "Il Museo Leonardiano si trova a Vinci, in provincia di Firenze, citt\u00e0 natale di Leonardo Da Vinci.\nOspitato nelle due sedi della Palazzina Uzielli e del Castello dei Conti Guidi, \u00e8 una delle raccolte pi\u00f9 ampie ed originali dedicate a Leonardo da Vinci e, pi\u00f9 in generale, alla storia della tecnica del Rinascimento.\nSono infatti esposti oltre 60 modelli di macchine, presentati con precisi riferimenti agli schizzi e alle annotazioni manoscritte dell'artista, affiancati anche da animazioni digitali e applicazioni interattive.\nStoria.\nL'idea di dedicare a Leonardo un museo nella sua citt\u00e0 natale nacque nel 1919 durante le celebrazioni per il quarto centenario della morte, quando il Castello dei Conti Guidi fu donato al Comune di Vinci, ma fu solo dopo i restauri dell'edificio (1939-1942) e grazie alla donazione da parte di IBM di un'intera serie di modelli ricostruiti sulla base dei disegni leonardiani, che il Museo di Leonardo apr\u00ec al pubblico, il 15 aprile 1953.\nAllora il Museo Vinciano occupava solo quattro sale del Castello, condividendo gli spazi con la Biblioteca Leonardiana e fu solo a partire dal 1986 che, dopo una significativa ristrutturazione, assunse definitivamente il titolo di Leonardiano. Dal 2004 il percorso espositivo comprende anche la Palazzina Uzielli con l'accesso costituito dalla Piazza dei Guidi, riconfigurata nel 2006 dall'artista Mimmo Paladino.\nL'ultimo importante intervento di riallestimento e ristrutturazione, effettuato tra il 2008 e il 2010, ha consentito l'abbattimento delle barriere architettoniche all'interno del Castello dei Conti Guidi, l'ampliamento del percorso espositivo e la riapertura al pubblico della terrazza panoramica sulla sommit\u00e0 della torre.\nPalazzina Uzielli.\nAl primo piano si trovano le sezioni dedicate alle macchine da cantiere, alla tecnologia tessile e agli orologi meccanici.\nLa prima sala documenta le rielaborazioni leonardiane sulla base dei progetti di Filippo Brunelleschi per la costruzione della cupola del Duomo di Firenze. Il giovane Leonardo, apprendista presso la Bottega del Verrocchio, rimase profondamente impressionato dalla complessit\u00e0 delle macchine di quel cantiere nel quale pot\u00e9 assistere alle fasi di fusione e installazione della grande sfera di rame posta sulla lanterna della cupola.\nLa sala della tecnologia tessile documenta l'interesse di Leonardo per il ciclo produttivo dei tessuti e presenta\u00a0i suoi ambizioni progetti per giungereall'automazione del ciclo manifatturiero.\nLa passione del Vinciano per i meccanismi \u00e8 testimoniata anche nella sala degli orologi meccanici che presenta i modelli di strumenti per la misurazione. All'interno della Palazzina Uzielli si trovano\u00a0anche le sale per esposizioni\u00a0 temporanee ed un'ampia sala didattica per i percorsi didattici proposti dal museo.\nIl Castello dei Conti Guidi.\nIl percorso di visita prosegue all'interno del Castello dei Conti Guidi dove sono esposti altri 60 modelli di macchine leonardesche. \nNelle sale al piano terra sono presenti vari modelli di macchine: da quelle militari a quelle per il volo, agli strumenti di uso scientifico.\nAl piano primo, tra i modelli di macchine per spostarsi nell'aria, nell'acqua e sulla terra \u2013 tra cui il carro automotore o \u201c automobile\u201d di Leonardo, all'interno della sala del Podest\u00e0, la grande ala battente e il modello funzionante, in scala 1:2, della gru realizzata per il completamento della cuspide della cupola di Santa Maria del Fiore a Firenze. \nInfine la sala di ottica dedicata agli studi di Leonardo in materia di fisica della luce e con particolare riferimento al periodo che va da Alhazen a Keplero.\nIn cima alla torre si trova la sala video, attrezzata per la proiezione di documentari su Leonardo, accoglie anche 9 modelli di solidi disegnati per il \"De Divina Proportione\" di Luca Pacioli."}
{"id": "491433", "revid": "125701386", "url": "https://it.wikipedia.org/wiki?curid=491433", "title": "Asphodelus", "text": "Asphodelus \u00e8 un genere di piante della famiglia Asphodelaceae che comprende diverse specie erbacee, note genericamente con il nome volgare di asfodelo.\nIl nome deriva dal greco \u1f00\u03c3\u03c6\u03cc\u03b4\u03b5\u03bb\u03bf\u03c2 (\"asph\u00f3delos\").\nDescrizione.\nLe foglie si presentano sotto forma di una rosetta; sono radicali, grosse, strette e lineari, con l'estremit\u00e0 appuntita.\nDal centro della rosetta emerge uno stelo nudo che porta una spiga di fiori pi\u00f9 o meno ramificata secondo le specie. La spiga \u00e8 generalmente alta un metro o pi\u00f9.\nI fiori iniziano a sbocciare dal basso gi\u00e0 all'inizio di marzo, essendo la pianta molto rustica e resistente alle condizioni avverse, e fioriscono tutto marzo e met\u00e0 aprile. Abbelliscono il paesaggio, vengono visitati dalle api, specie se altri fiori scarseggiano a causa di condizioni meteorologiche. Hanno sei tepali (cio\u00e8 non esiste distinzione visibile tra petali e sepali, che hanno la stessa forma e lo stesso colore). Nella maggior parte delle specie i tepali sono bianchi con una striscia scura al centro.\nI frutti sono capsule tondeggianti.\nHa rizoma breve; La radice tuberosa \u00e8 commestibile.\nDistribuzione e habitat.\nLa distribuzione naturale del genere \"Asphodelus\" ha un centro principale intorno al bacino del Mediterraneo (Europa meridionale e Africa settentrionale comprese le isole Canarie); si estende inoltre in Asia dal Medio Oriente fino all'India.\n\u00c8 stato introdotto e si \u00e8 naturalizzato anche in alcune parti del Nordamerica.\nGli asfodeli amano i prati soleggiati e sono invadenti nei terreni montuosi con rocce affioranti e nei terreni soggetti a pascolo eccessivo, perch\u00e9, al contrario di altre piante erbacee, le loro foglie si rigenerano in continuazione anche se vengono mangiate dagli erbivori. I caprini si cibano di foglie sia fresche che secche, a fine ciclo vegetativo; inoltre sono ghiotti dei frutti secchi. Il seme viene espulso ancora attivo con le deiezioni, e questo costituisce il mezzo principale di propagazione nelle aree dove \u00e8 praticato il pascolo. \nTassonomia.\nIl genere \"Asphodelus\" comprende le seguenti specie:\nUsi.\nCucina.\nL'asfodelo \u00e8 una pianta mellifera ed \u00e8 bottinato dalle api: in Sardegna viene utilizzato per la produzione di un miele raro dal gusto delicato, da assaporare da solo per coglierne le caratteristiche uniche.\nAltri usi.\nLo stelo del fiore secco raccolto in estate \u00e8 un buon combustibile di iniezione per accendere il camino o le stufe a legna. \nIn alcune localit\u00e0 della Sardegna con lo stelo dell'asfodelo si creano pregiati cesti artigianali da tempo utilizzati anche per la panificazione. Questi cesti anticamente erano parte indispensabile del corredo della sposa. La lavorazione tradizionale dell'asfodelo \u00e8 particolarmente importante nei comuni di Ollolai (dove \u00e8 presente anche un museo dedicato), Tinnura, Flussio e Urzulei.\nLe foglie essiccate servono da mangime per animali.\nDalle radici si pu\u00f2 ottenere alcol e una colla per sellai e legatori di libri.\nStoria e letteratura.\nAntichit\u00e0.\nPer Omero (\"Odissea\" XI, 487-491; 539; 573) l'asfodelo \u00e8 la pianta degli Inferi. Per gli antichi Greci il Regno dei Morti era suddiviso in tre parti: il Tartaro per gli empi, i Campi Elisi per i buoni, ed infine i prati di asfodeli per quelli che in vita non erano stati n\u00e9 buoni n\u00e9 cattivi. Per queste ed altre credenze, i Greci usavano piantare asfodeli sulle tombe, considerando i prati di asfodeli il soggiorno dei morti. Un esempio forse non casuale lo abbiamo in Capo Miseno.\nEpimenide, considerato da alcuni uno dei sette sapienti, usava l'asfodelo (e la malva) per le sue capacit\u00e0 di scacciare la fame e la sete. Ce ne parla Plutarco nel \"Convito dei sette sapienti\". La leggenda vuole che Epimenide grazie all'uso di radici e erbe non avesse bisogno di mangiare e che fosse vissuto 157 anni. Ce ne parla Diogene Laerzio.\nNella sua \"Ricerca sulle piante\" Teofrasto afferma che le radici d'asfodelo sono commestibili.\nGli asfodeli sono citati, fra l'altro, anche nell\"'Elogio della follia\" di Erasmo da Rotterdam quale pianta \"non\" presente l\u00e0 dove ella (la pazzia) sarebbe nata (par. 8. \"Luogo di nascita della follia\").\nModernit\u00e0.\nL'asfodelo \u00e8 detto anche \"bastone di San Giuseppe\", in quanto la tradizione vuole che nello scegliere il marito per Maria il consiglio del Tempio cerc\u00f2 un segno divino: l'uomo il cui bastone sarebbe fiorito sarebbe stato lo sposo della ragazza. San Giuseppe portava con s\u00e9 un bastone di asfodelo e questo fior\u00ec.\nNel 1\u00ba libro della saga di Harry Potter l'asfodelo in polvere versato in un infuso d'artemisia origina una pozione soporifera talmente potente da essere chiamata \"distillato della morte vivente\". \n\"L'asfodelo incerto\" \u00e8 il titolo di uno dei libri dell'immaginario scrittore Sebastian Knight nel romanzo di Vlad\u00ecmir Nab\u00f2kov \"La vera vita di Sebastian Knight\". \n\u00c8 presente in un haiku Matsuo Basho: \"La prima neve/piega appena/le foglie dell\u2019asfodelo\". \nAl plurale (asfodeli, nella trad. italiana di Alessandra Scalero) vengono citati nel primo capitolo di \"Orlando\" della scrittrice inglese Virginia Woolf, ne \"Il ritratto di Dorian Gray\"di Oscar Wilde, come fiori dei morti nell'Etera di Giovanni Pascoli (Poemi di Ate), ne \"Il mio nome \u00e8 Nessuno - Il giuramento\" di Valerio Massimo Manfredi, e pi\u00f9 volte ne \"La via del male\" ed in Colombi e Sparvieri di Grazia Deledda. D'Annunzio li menziona nel componimento \"Le stirpi canore\" e, sotto l'aulico nome di \"asfodilli\", nel romanzo \"Il piacere\". Costituiscono il titolo di una lirica di Sergio Corazzini tratta dalla raccolta \"Dolcezze\". \nSono citati nel film \"Vatel\" di Roland Joff\u00e9.\nGli asfodeli davano il nome al pianoro dove dopo il terremoto del 1693 fu costruita la citt\u00e0 di Grammichele in Sicilia."}
{"id": "491434", "revid": "767487", "url": "https://it.wikipedia.org/wiki?curid=491434", "title": "Biblioteca Leonardiana", "text": "La Biblioteca Leonardiana \u00e8 la biblioteca comunale di Vinci.\nStoria.\nLa biblioteca venne inaugurata ufficialmente nel 1928, ma la sua origine risale al 1883, anno dell'elezione a sindaco di Roberto Martelli, che nella sua amministrazione ha prestato grande attenzione alla valorizzazione culturale di Vinci.\nGrazie all'attivit\u00e0 dell'amministrazione ed alla consegna della cittadinanza onoraria ai maggiori studiosi leonardiani del tempo (Gustavo Uzzielli, Carlo Ravaisson Mollien, Giovanni Piumati ecc.), la biblioteca ricevette in omaggio molte opere e cominci\u00f2 a prendere forma, pur non avendo spazio a sufficienza per crescere. Il problema della sede fu risolto nel 1919 quando Giulio Masetti da Bagnano don\u00f2 al comune il Castello dei Conti Guidi, dove venne trasferita la sede della biblioteca, ristrutturata nel 1934.\nLa fondazione ufficiale della biblioteca avvenne per\u00f2 solo nel 1928 grazie all'opera di Renzo Cianchi ed Aladino Baldereschi, che redassero l'inventario e catalogarono tutti i volumi.\nNel corso degli anni divenne un importante centro di studi leonardiani.\nDurante gli anni settanta ebbe anche la funzione di centro di pubblica lettura.\nNel 1983 la biblioteca venne trasferita in nuovi locali appositamente attrezzati, per lasciare la sede precedente al Museo Leonardiano.\nLa biblioteca vive tuttora grazie alle donazioni effettuate al comune dai pi\u00f9 importanti e famosi studiosi leonardiani.\nFondi.\nLa biblioteca possiede il facsimile di tutti i manoscritti e disegni di Leonardo da Vinci, oltre a tutte le opere letterarie dello stesso, dalla prima edizione del \"Trattato della Pittura\" del 1651 ad importanti pubblicazioni fino al 1910.\nContiene inoltre pi\u00f9 di settemila monografie nelle lingue pi\u00f9 varie, pellicole cinematografiche, manifesti, carte geografiche, foto, diapositive, radiografie di dipinti ecc.\nPossiede inoltre una piccola sezione contenente scritti di autori contemporanei o successivi alla morte di Leonardo che fanno riferimento alle sue attivit\u00e0."}
{"id": "491436", "revid": "1601148", "url": "https://it.wikipedia.org/wiki?curid=491436", "title": "Kurt Gerron", "text": "Fu una delle vittime della Shoah, ucciso nel campo di concentramento di Auschwitz.\nBiografia.\nGerron nacque a Berlino come Kurt Gerson da una famiglia ebrea della media borghesia. All'inizio della prima guerra mondiale si arruol\u00f2 volontario; ferito in combattimento, fu esonerato dal servizio e decorato con la croce di ferro di seconda classe. Pass\u00f2 il resto degli anni di guerra studiando medicina all'Universit\u00e0; a causa delle esigenze belliche Gerron torn\u00f2 al fronte in qualit\u00e0 di medico negli ultimi mesi del conflitto.\nGi\u00e0 nel 1920 abbandon\u00f2 la professione medica per dedicarsi alla carriera di attore di teatro.\nNegli anni venti e trenta fu attore e regista di successo. Grazie al cinema la sua popolarit\u00e0 esplose in modo cos\u00ec improvviso che nel 1927 aveva gi\u00e0 partecipato a quasi trenta film. Ebbe successo anche come attore di teatro e cabaret. Nel 1928 ricopr\u00ec il ruolo di Jackie \"Tiger\" Brown, il capo della polizia, alla prima di \"Die Dreigroschenoper\". Nel 1930 interpret\u00f2 il ruolo del mago Kiepert ne \"L'angelo azzurro\", al fianco di Marlene Dietrich, parte che lo consacr\u00f2 come stella del cinema e lo spinse ad occuparsi anche della regia per conto dell'UFA, all'epoca la pi\u00f9 importante casa di produzione tedesca, per la quale diresse alcuni film.\nIn seguito alla presa del poter di Adolf Hitler e al boicottaggio delle attivit\u00e0 ebraiche, nel 1933, durante le riprese di \"Kind, ich freu mich auf dein Kommen\" per la UFA, la produzione costrinse ad abbandonare la lavorazione del film e lo sostitu\u00ec.\nDopo aver abbandonato la Germania ed essersi spostato dapprima in Francia, Gerron trov\u00f2 lavoro come regista nei Paesi Bassi, ottenendo un buon successo. Alcune sequenze di repertorio che lo vedevano protagonista furono montate suo malgrado nel film di propaganda razzista \"\"Der ewige Jude\" (\"L'eterno ebreo\"), voluto da Joseph Goebbels. In seguito all'occupazione tedesca dei Paesi Bassi durante la seconda guerra mondiale, nel 1943 venne arrestato e deportato nel campo di smistamento di Westerbork, quindi internato nel Campo di concentramento di Theresienstadt, all'interno del quale scrisse il suo noto spettacolo di cabaret \"Karoussel\"\".\nVisto il fermento internazionale, i nazisti decisero di trasformare il campo di concentramento di Theresienstadt in un \"campo di rappresentanza\", col quale mostrare l'immagine posticcia dei campi di concentramento come d'un luogo felice e confortevolmente organizzato. Oggetto di controllo anche da parte della Croce Rossa internazionale, per la quale venne architettata un'apposita messinscena, il campo contenne fino a 55.000 deportati.\nGerron fu obbligato a far da regista per un film di propaganda sul campo di concentramento di Theresienstadt, in cambio forse dell'implicita promessa d'aver salva la vita. Gerron realizz\u00f2 quindi il documentario \"\"Theresienstadt. Ein Dokumentarfilm aus dem j\u00fcdischen Siedlungsgebiet\" (in italiano: \"Terezin: Un documentario sul reinsediamento degli ebrei\"), noto anche come \"Il F\u00fchrer regala una citt\u00e0 agli ebrei\"\".\nIl film, girato nell'autunno del 1944, non venne mai proiettato integralmente e le bobine originali andarono perdute. Ne sono conservati solo pochi stralci inseriti in alcuni cinegiornali dell'epoca, per un totale di 23 minuti. Alla fine delle riprese Gerron venne trasferito ad Auschwitz dove fu subito ucciso con la moglie in una camera a gas, il giorno prima che Heinrich Himmler decretasse la chiusura degli impianti. Con lui vennero uccise anche tutte le comparse che avevano preso parte al documentario.\nGerron \u00e8 stato il soggetto di due film documentar\u00ee: \"Prisoner of Paradise\", candidato nel 2003 al premio Oscar, e \"Kurt Gerrons Karussell\"."}
{"id": "491441", "revid": "1149807", "url": "https://it.wikipedia.org/wiki?curid=491441", "title": "Inferno e paradiso (manga)", "text": " \u00e8 un manga del 1997. Arriva in Italia nel settembre del 2001, edito da Planet Manga. Il fumetto nasce dalla mente e dalle matite di Ogure Ito (in arte \"Oh! great\"), conosciuto grazie a diverse opere per lo pi\u00f9 di genere erotico. Pur non essendo catalogabile in tale genere, in \"Inferno e paradiso\" \u00e8 presente una notevole quantit\u00e0 di fanservice: sono infatti presenti ragazze particolarmente formose e attraenti e situazioni alquanto ammiccanti, soprattutto nel manga; nell'anime questi aspetti sono ridimensionati.\nL'ultimo capitolo \u00e8 stato pubblicato sul numero di settembre 2010 della rivista \"Ultra Jump\" (gi\u00e0 in distribuzione il 19 agosto).\nLa versione animata dell'opera (edita in Italia da Panini Video), creata dallo studio Madhouse, copre con 24 episodi l'arco di storia di 14 numeri (cio\u00e8 fino alla fine del flashback). Oltre alla serie animata vi \u00e8 anche un OAV in due episodi, dove viene racchiusa tutta la storia passata del fumetto (epoca in cui Shin Natsume era ancora vivo), che riprende la trama laddove l'anime l'aveva lasciata.\nTrama.\nLa storia prende luogo nel prestigioso Istituto Todou, il cosiddetto \"paradiso dei combattenti\", una scuola equivalente al liceo dove, invece delle discipline canoniche, viene insegnata esclusivamente l'arte del combattimento. In realt\u00e0 non si ha modo di assistere a molte lezioni, perch\u00e9 i protagonisti passano la maggior parte del proprio tempo in giro per i corridoi o nel cortile a picchiarsi o, nel migliore dei casi, ad allenarsi nelle numerose palestre presenti nell'istituto.\nProtagonisti indiscussi del manga sembrano essere, almeno per i primi due numeri, Soichiro Nagi e Bob Makihara, due nuovi studenti che, non appena arrivati a scuola, cominciano a sfidare chiunque incontrino sulla propria strada, finch\u00e9 non si imbattono in individui i cui poteri vanno ben oltre quelli dei normali combattenti incontrati fino a quel momento. Preso atto della propria debolezza, i due decidono quindi di aggregarsi al Club di Juken che, nonostante sembri essere il clan pi\u00f9 forte dell'istituto, \u00e8 composto da pochissimi membri a causa della storica rivalit\u00e0 con il \"Gruppo Esecutivo\", una sorta di polizia interna alla scuola. Parte della storia \u00e8 dedicata ad un lungo flashback in cui vengono spiegati i motivi delle controversie tra Maya Natsume, leader del Jukenbu, e Mitsuomi Takayanagi, che fa invece testa al Gruppo Esecutivo. Ma presto la trama si infittisce di legami tra vari personaggi che possono sembrare solo di passaggio per poi ritrovarli successivamente come parte attiva della storia.\nViene narrato il passato dei protagonisti e lo sviluppo di Bob e Soichiro. Si scopre la vera potenza di Soichiro e il motivo per cui poi viene rapito dal padre, Sohaku Kago. Soichiro \u00e8 l'ultimo erede della Casata del Teppistello. Cio\u00e8 \u00e8 una persona in grado di utilizzare lo spirito in maniera illimitata e di rubare le tecniche proprie dei casati avversari. Sohaku rinchiude Soichiro e lo fa combattere contro vari capifamiglia in modo che possa rubarne le tecniche. Nel frattempo utilizzando i suoi sottoposti del gruppo di F. tenta di rubare un chip con informazioni molto importanti. Mitsuomi Takayanagi che si pensava essere a capo di F in realt\u00e0 non \u00e8 altro che una pedina di Sohaku. Stufo di essere comandato con Maya Natsume e portandosi dietro Reiki la spada del fratello Shin Natsume vanno a liberare Soichiro e ad uccidere Sohaku.\nMedia.\nManga.\nIl manga scritto e disegnato da Oh! great \u00e8 stato serializzato dal 18 ottobre 1997 al 19 agosto 2010 sulla rivista \"Ultra Jump\" edita da Sh\u016beisha. I vari capitoli sono stati raccolti in ventidue volumi \"tank\u014dbon\" pubblicati tra il 19 maggio 1998 ed il 19 novembre 2010.\nIn Italia la serie \u00e8 stata pubblicata da Panini Comics sotto l'etichetta Planet Manga in due differenti edizioni. Nella prima, presentata nella collana \"Manga Universe\", i volumi italiani corrispondono alla met\u00e0 dei \"tank\u014dbon\" giapponesi ed \u00e8 uscita tra il 13 settembre 2001 ed il 27 agosto 2011 terminando con il 45\u00b0 volume. La seconda invece, chiamata \"Inferno e Paradiso Collection\", presenta i volumi identici a quelli giapponesi ed \u00e8 stata resa disponibile dal 19 giugno 2008 all'8 ottobre 2011 per un totale di ventidue volumi.\nAnime.\nUn adattamento anime \u00e8 stato creato dallo studio d'animazione Madhouse, diretto da Toshifumi Kawase e prodotto da TV Asahi e Avex Mode, una divisione del gruppo Avex Group. La serie, composta da un totale di ventiquattro episodi che coprono l'arco di storia di 14 numeri (cio\u00e8 fino alla fine del flashback), \u00e8 andata in onda in Giappone su TV Asahi dal 1\u00ba aprile al 16 settembre 2004. Successivamente furono prodotti due episodi OAV, trasmessi dalla stessa emittente il 16 marzo 2005 e pubblicati successivamente in home video. In quest'ultimi viene racchiusa tutta la storia passata del fumetto (epoca in cui Shin Natsume era ancora vivo), che riprende la trama laddove l'anime l'aveva lasciata. Il fanservice e le scene \"ecchi\" presenti nel manga sono state ridimensionate rispetto al manga. La sigla iniziale della serie televisiva e dell'OAV \u00e8 \"Bomb A Head! V\" cantata da m.c.A.T mentre quelle di chiusura sono rispettivamente \"Aishitene motto\" di Aiko Kay\u014d per la serie TV e \"Makenai\" di Minori Chihara per l'OAV.\nIn Italia la serie \u00e8 stata presentata per la prima volta al Mantova Comics 2008 ed pubblicata direttamente in DVD da Panini Video dal 4 giugno 2008 al 1\u00ba gennaio 2010.\nAccoglienza.\nManga.\nIl manga de \"Inferno e paradiso\" \u00e8 descritto da Chris Beveridge di Anime On DVD come un \"mix coinvolgente di azione e commedia mentre avvolge il tutto in una trama di grandi dimensioni che \u00e8 abbastanza oscura e a volte molto violenta\". Il suo creatore, Oh! Great, \u00e8 noto per \"aromatizzare\" le sue opere con sesso sfrenato e violenza. Oh! Great usa il sesso come un aspetto importante della trama usandolo come un potente motivatore sia in senso negativo che positivo. Spesso fa riflettere i suoi personaggi sul significato e l'importanza del combattimento, nonch\u00e9 sul significato della forza. Questa deliberazione cosciente del ragionamento soggettivo e della verit\u00e0 oggettiva tra i personaggi \u00e8 l'aspetto pi\u00f9 imperativo della storia ed \u00e8 considerata rara nei manga. Dani Moure di Anime On DVD ha detto che i lettori potrebbero trovare a volte la narrazione di Oh! Great come difficile da seguire e a volte la trama si svolge lentamente. Oh! Great \u00e8 noto per i suoi personaggi che hanno le proporzioni del corpo irrealistiche, e \"Inferno e paradiso\" non \u00e8 diverso su questo aspetto. La maggior parte dei personaggi femminili ha \"seni ultra larghi\" e i personaggi maschili sono straordinariamente muscolosi, ma questo facilita la personalit\u00e0 dei personaggi a emergere nei loro tratti distintivi. Nel complesso, il manga di \"Inferno e paradiso\" \u00e8 stato ben accolto, avendo venduto oltre 10,7 milioni di copie e i suoi volumi sono stati regolarmente tra i primi venti manga pi\u00f9 venduti per le classifiche giapponesi di Tohan e per le classifiche dei distributori di fumetti del Nord America Diamond Comic Distributors.\nAnime.\nL'anime de \"Inferno e paradiso\" \u00e8 descritto come una versione notevolmente attenuata del manga, ma conserva ancora la maggior parte dello spirito dell'opera originale. Gran parte delle scene di nudo sono state rimosse dagli animatori, ma sono stati aggiunte delle allusioni sessuali, scollature gratuite e panty shot. Poich\u00e9 l'anime \u00e8 un adattamento fedele del manga, la critica alla trama \u00e8 paragonabile a quella dell'opera cartacea. Alcuni recensori hanno ritenuto che l'anime fosse gestito in modo frenetico e mal pianificato e ci\u00f2 ha reso la conclusione non soddisfacente anche con i due episodi OAV. L'animazione realizzata da Madhouse \u00e8 considerata come ben fatta. Sono stati usati colori brillanti e vivaci, sfondi solidi e molti dettagli visibili con pochissimi pixel o movimenti frastagliati, ma a volte sono state impiegate delle ripetizioni delle animazioni dei personaggi. L'animazione delle scene di combattimento si svolge in tempo reale e viene eseguita nel modo pi\u00f9 simile possibile alla realt\u00e0, anche se spesso viola le leggi della fisica. Kevin Gilvear di DVD Times trov\u00f2 che le prime scene di combattimento fossero le \"pi\u00f9 intense viste negli anime pi\u00f9 recenti\". Carlo Santos di Anime News Network ha affermato che la qualit\u00e0 dell'animazione in queste scene diminuisce leggermente nel tempo, ma l'azione sembra comunque migliore rispetto alla media degli anime di combattimento. Sia il doppiaggio giapponese che quello inglese sono considerati come ben recitati, anche se quest'ultimo a volte era un po' irregolare. Secondo Patrick King di Anime News Network il doppiaggio inglese a volte presenta dei dialoghi \"scarsi\", il che gli fa perdere gran parte dello spirito della trama. Nel complesso, l'anime \u00e8 considerato al di sopra della media, ma soffre della mancanza di un buon finale, principalmente perch\u00e9 copre solamente il primo arco narrativo della storia.\nLa colonna sonora originale della serie \u00e8 considerata nella media. La maggior parte della musica si adatta bene all'impostazione del tono all'interno dell'anime, anche se alcuni recensori l'hanno trovata alquanto ripetitiva. Alcuni hanno trovato le tracce drammatiche come insoddisfacenti, anche se erano \"ben eseguite\". Per molti, il momento clou della colonna sonora \u00e8 \"Bomb A Head! V\" di m.c.A.T, che \u00e8 stata usata come sigla d'apertura."}
{"id": "491442", "revid": "71433", "url": "https://it.wikipedia.org/wiki?curid=491442", "title": "Tenjou Tenge", "text": ""}
{"id": "491448", "revid": "1121152", "url": "https://it.wikipedia.org/wiki?curid=491448", "title": "Volont\u00e0 di potenza", "text": "Il concetto di volont\u00e0 di potenza (in tedesco \"Wille zur Macht\"), insieme a quello di oltreuomo e a quello dell'eterno ritorno, \u00e8 un tema caratteristico della filosofia di Nietzsche, ispirato ad una prospettiva di trasvalutazione di tutti i valori.\n\"La volont\u00e0 di potenza\" \u00e8 inoltre il titolo dato a diverse raccolte postume di appunti di Nietzsche. Esistono almeno cinque versioni differenti della \"Volont\u00e0 di potenza\": una curata dai fratelli Horneffer e Peter Gast nel 1901 e composta da 483 paragrafi; una da Elisabeth F\u00f6rster-Nietzsche e Peter Gast nel 1906 che consta di 1067 paragrafi; una da Max Brahn del 1917 in 696 paragrafi; una da August Messer del 1930 in 491 paragrafi; e una da Friedrich W\u00fcrzbach del 1935 in 2397 (ripubblicata poi nel 1940 col titolo \"Il lascito di Friedrich Nietzsche\").\nStoria del concetto.\nIl concetto, mutuato probabilmente da Spinoza e da alcuni saggi di Emerson, come \"Potenza\", viene menzionato per la prima volta da Nietzsche in \"Cos\u00ec parl\u00f2 Zarathustra\", per poi essere ripreso, almeno a margine, in quasi tutte le sue opere successive.\nEsso si rif\u00e0 inoltre alla centralit\u00e0 della volont\u00e0 nella filosofia di Schopenhauer, dove era intesa come \"volont\u00e0 di vivere\" (\"Wille zum Leben\") che si afferma al di l\u00e0 e al di sopra di ogni rappresentazione, nei singoli viventi e non viventi, nelle specie e persino nelle forze della natura, e che andava convertita in \"noluntas\", o non-volont\u00e0, mediante una sorta di percorso ascetico ispirato allo spiritualismo orientale.\nDefinizione.\nLa volont\u00e0 di potenza \u00e8 per Nietzsche la volont\u00e0 che vuole s\u00e9 stessa, \u00e8 cio\u00e8 una volont\u00e0 impersonale intesa come perpetuo rinnovamento dei propri valori; questa concezione sposa perfettamente il prospettivismo nietzschiano (da non confondersi con il relativismo), secondo cui l'Uomo deve continuamente aggiornare il suo punto di vista e mai fissarsi su una presunta verit\u00e0 definitiva.\nQuindi la volont\u00e0 di potenza non si afferma come desiderio concreto di uno o pi\u00f9 oggetti specifici, ma come il meccanismo del desiderio nel suo stesso funzionamento incessante: il desiderio vuole continuamente e senza sosta il suo stesso accrescimento, dato che il desiderio \u00e8 pulsione infinita di rinnovamento. \u00c8 evidente in tal senso il nesso profondo che lega il tema della volont\u00e0 di potenza con quello dell'oltreuomo e dell'eterno ritorno: \u00e8 caratteristico dell'oltreuomo, infatti, poter assumere su di s\u00e9 con leggerezza tutto il peso di questa volont\u00e0 creatrice, accettando e affermando l'inesorabile ripetizione dell'attimo creativo, che soggiace alla teoria dell'eterno ritorno.\nDa qui tuttavia deriva anche la paradossalit\u00e0 di una tale condizione, per cui la volont\u00e0 deve al contempo volere ma anche negare s\u00e9 stessa, per evitare di soffermarsi su un punto di vista ritenuto conclusivo. Alla potenza della creativit\u00e0 deve succedere di volta in volta il suo annientamento, per poter nascere di nuovo: ogni verit\u00e0 appena raggiunta \u00e8 gi\u00e0 una non-verit\u00e0, ogni desiderio di approdare a un traguardo definitivo deve disconoscere il traguardo medesimo, per non restare imprigionato nelle forme che il desiderio stesso produce da s\u00e9.\nControversie.\nL'edizione critica delle opere di Nietzsche a cura di Giorgio Colli e Mazzino Montinari aveva ritenuto di adottare una prospettiva del tutto neutrale rispetto alle controversie politiche e filosofiche circa un presunto adattamento dell'opera a fini ideologici da parte della propaganda nazista, e aveva pubblicato per la prima volta tutti i testi di Nietzsche, opere e frammenti postumi (compresi note, appunti e schede di lettura), in ordine rigorosamente cronologico. In questa edizione, i frammenti postumi dell'ultimo periodo non erano pi\u00f9 pubblicati secondo il piano della \"Volont\u00e0 di potenza\", abbandonato da Nietzsche e arbitrariamente ricostruito dalla sorella Elisabeth F\u00f6rster-Nietzsche e da Peter Gast.\nRifacendosi a quanto era stato argomentato da Montinari, gli studiosi Marco Brusotti, Federico Gerratana e Giuliano Campioni appoggiarono la tesi che Nietzsche non solo avrebbe effettivamente abbandonato la scrittura della \"Volont\u00e0 di potenza\", ma che avrebbe inoltre utilizzato il materiale originariamente destinato a questo progetto letterario per scrivere \"Il crepuscolo degli idoli\" e \"L'Anticristo\": Elisabeth F\u00f6rster-Nietzsche e gli altri compilatori non avrebbero fatto altro che assemblare gli appunti scartati o non ancora pubblicati da Nietzsche.\nMaurizio Ferraris e Pietro Kobau dell'Universit\u00e0 degli Studi di Torino sostengono invece non solo che l'edizione originaria della \"Volont\u00e0 di potenza\" non presenterebbe contraffazioni - gli aforismi in essa contenuti sarebbero quelli scritti da Nietzsche di suo pugno, - ma che l'ordine seguito ricalcherebbe addirittura una bozza dello stesso Nietzsche (una delle tante bozze che il filosofo aveva scritto). Inoltre, seppure imputare a Nietzsche d'essere un nazionalsocialista \u00e8 un anacronismo, secondo questi studi un'interpretazione della volont\u00e0 di potenza in senso autoritario non solo sarebbe compatibile col pensiero nietzscheano, ma sarebbe addirittura dovuta: lo stesso Nietzsche intendeva rivolgersi a quella nuova aristocrazia di dominatori, i futuri \"Oltre Uomini\", che \u00abgrazie alla loro sovrabbondanza di volont\u00e0, sapere, ricchezza e influsso, si serviranno dell'Europa democratica come del loro strumento pi\u00f9 docile e maneggevole per prendere in mano le sorti della terra, per plasmare, come artisti, l'uomo stesso\u00bb."}
{"id": "491450", "revid": "22475", "url": "https://it.wikipedia.org/wiki?curid=491450", "title": "Spaghetti hacker", "text": "Spaghetti Hacker \u00e8 un saggio del 1997 di Stefano Chiccarelli e Andrea Monti. Raccoglie e documenta la storia \"non ufficiale\" della telematica italiana.\nNel recensire il libro, \"Per aspera ad veritatem\", la rivista del SISDE scrisse parlando degli autori:\n\"Ad essi va l'indiscutibile merito di aver elaborato, in maniera originale, tematiche e stereotipi di un genere letterario sconosciuto ai pi\u00f9 ma che riesce ad interessare anche il lettore che per la prima volta si inoltra nel sentiero digitale, grazie ad uno stile semplice e chiaro, non privo di autoironia, in un'opera che descrive le esperienze vissute per districarsi nella semisconosciuta terminologia e nei complicati meccanismi del mondo informatico.\"\nLa caratteristica del libro \u00e8 innanzi tutto quella di avere dato spazio ai protagonisti, nel senso che una parte consistente delle informazioni che fornisce sono state acquisite dagli autori con interviste dirette.\nSpiegando in modo semplice le tecnicalit\u00e0 del linguaggio legale, il libro evidenzia, quasi con facolt\u00e0 precognitive, i potenziali pericoli per la libert\u00e0 della rete (censura, repressione, ottusit\u00e0 dei politici) .\nNel 2011 dopo essere rientrati in possesso dei diritti sul libro, gli autori ne hanno pubblicato una nuova edizione per i tipi di Monti &amp; Ambrosini Editori. La nuova edizione contiene aggiornamenti inediti delle vicende narrate in precedenza ed, \u00e8, invece, stata alleggerita di alcune parti giuridiche e tecniche che possono ora essere lette online."}
{"id": "491462", "revid": "278562", "url": "https://it.wikipedia.org/wiki?curid=491462", "title": "Leggenda di Otori", "text": ""}
{"id": "491467", "revid": "54193", "url": "https://it.wikipedia.org/wiki?curid=491467", "title": "Codice maligno", "text": ""}
{"id": "491469", "revid": "1590", "url": "https://it.wikipedia.org/wiki?curid=491469", "title": "Piatto Splash", "text": ""}
{"id": "491470", "revid": "52076", "url": "https://it.wikipedia.org/wiki?curid=491470", "title": "Gibello", "text": ""}
{"id": "491483", "revid": "8489", "url": "https://it.wikipedia.org/wiki?curid=491483", "title": "Fan service", "text": ""}
{"id": "491484", "revid": "14430", "url": "https://it.wikipedia.org/wiki?curid=491484", "title": "Codex Gregorianus", "text": ""}
{"id": "491485", "revid": "1154737", "url": "https://it.wikipedia.org/wiki?curid=491485", "title": "Baia di Tullaghan", "text": "La baia di Tullaghan (\"Tullaghan Bay\" in inglese) \u00e8 una piccola insenatura della costa occidentale del Mayo, in Irlanda.\nDescrizione.\nIl braccio di mare, non esteso ma particolarmente tortuoso, \u00e8 formato dalle foci del fiume Owenmore e di un altro piccolo torrente. A seconda delle maree, la baia tende a sparire quasi totalmente, lasciando solo una piccola insenatura all'ingresso."}
{"id": "491486", "revid": "147489", "url": "https://it.wikipedia.org/wiki?curid=491486", "title": "Ultimate Professor X", "text": ""}
{"id": "491488", "revid": "1305772", "url": "https://it.wikipedia.org/wiki?curid=491488", "title": "Karin", "text": ""}
{"id": "491489", "revid": "1718925", "url": "https://it.wikipedia.org/wiki?curid=491489", "title": "Cong", "text": ""}
{"id": "491492", "revid": "12582", "url": "https://it.wikipedia.org/wiki?curid=491492", "title": "Quotidiani", "text": ""}
{"id": "491496", "revid": "1543377", "url": "https://it.wikipedia.org/wiki?curid=491496", "title": "Timau", "text": "Timau (\"Tischelwang\" in tedesco standard, \"Tischlbong\" in dialetto timavese tedesco, \"Tamau\" in friulano) \u00e8 una frazione del comune di Paluzza, in provincia di Udine, posta a 830 m s.l.m. contando poco meno di 350 abitanti, un'isola linguistica tedesca dove si parla fin dal medioevo un particolare dialetto carinziano.\nGeografia fisica.\nTerritorio.\nTimau sorge in Val B\u00fbt, nella regione alpina della Carnia, ai piedi delle maestose pareti rocciose della Creta di Timau e del Gamspitz, ed \u00e8 l'ultimo centro abitato prima del passo di Monte Croce Carnico che permette di valicare il confine e raggiungere l'Austria. L'abitato si compone di quattro borgate, che, per chi giunge da sud, sono: Par Soga (Casali Sega), Scholeit, Pauarn, Braida.\nStoria.\nSecondo la leggenda, Timau fu fondato nel 1284 da un gruppo di minatori provenienti dalla vicina Carinzia, in particolare da W\u00fcrmlach e K\u00f6tschach-Mauthen. Nel 1729 il paese fu travolto da una frana e ricostruito un chilometro pi\u00f9 a sud, sull'altro versante della vallata. \nNel 1915-1917 le montagne a ridosso dell'abitato furono teatro delle battaglie della prima guerra mondiale. In questo paese nacque Maria Plozner Mentil, portatrice carnica insignita della medaglia d'oro al valor militare per il suo impegno e per il suo sacrificio nella Grande Guerra.\nMonumenti e luoghi d'interesse.\nAree naturali.\nLe principali vette che sovrastano l'abitato sono: il Gamspitz (1.847\u00a0m), il Pal Piccolo (1.866\u00a0m) il Pal Grande (1.809\u00a0m), il Freikofel (1.757\u00a0m), la Creta di Timau (2.217\u00a0m), il Monte Crostis (2.250\u00a0m), il Monte Zoufplan (2.000\u00a0m). Tutte queste montagne furono luogo di aspri combattimenti durante la prima guerra mondiale.\nInteressante \u00e8 pure la risorgiva carsica del \"Fontanon\" (timavese \"Pruna\"), di notevole portata, che origina l'omonimo rio ed \u00e8 sfruttata mediante un impianto idroelettrico. Interessanti dal punto di vista naturalistico anche i cosiddetti \nLaghetti di Timau.\nSociet\u00e0.\nLingue e dialetti.\nA Timau si parla un dialetto germanico (\"tischlbongarisch\"), appartenente alla famiglia dei dialetti sud-bavaresi, di tipo carinziano, caratterizzato da un discreto numero di arcaismi, da un rilevante numero di prestiti italiani e friulani, e da alcune soluzioni fonetiche tipiche delle isole linguistiche tedesche a sud delle Alpi, quali la pronuncia \"Belt\" al posto del tedesco \"Welt\" (mondo), e \"Velt\" al posto del tedesco \"Feld\" (campo). Il timavese ha una sua propria grafia, elaborata \"in loco\" dagli appassionati dell'Istituto di Cultura Timavese; per le caratteristiche proprie del dialetto, e per i numerosi prestiti friulani, tale grafia descrive numerosi suoni che non esistono n\u00e9 nell'italiano, n\u00e9 nel tedesco standard.\nAttualmente solo la popolazione anziana e una parte cospicua della popolazione adulta mostra di possedere una buona conoscenza del timavese, mentre tra i giovani \u00e8 ridotto il numero di coloro che lo parlano correntemente. Accanto al timavese, si parlano la lingua italiana e la lingua friulana fatto che rende Timau una comunit\u00e0 trilingue.\nEsempio di un testo in timavese\n\"Van Otobar auf, is tschleachta Beitar, lottuns chaan Vriin unt da Schana bearnt olabaila greasar. In Monti, sezztn Novembar, hozz chreink in gonzn Too unt tschnochz, uma holba naina, hot dar bint onckeip zan pfifl af ola da Saitn. Af Schunvelt, bosa aan apparat anpflaisn honant, bo as da chroft van Bint meist is, honzuns zok as saina checkickait af 120 Km da Stunt cheman is. In seen too tschnochz, ocht Oarbazlait as van Eztraich hintar cheman sent, hont gamuast da maschindar varlosn unt zavuas ausar gianan, dribar Schtain afta Pama, afta Schtana as avn gonzn Beig gabeisn sent.\"\nTraduzione in tirolese\n\"Vo Oktober \u00e5n isch schlechts Wettr, l\u00e5\u00dft ins kchoan Friedn und der Sch\u00e5dn werd \u00e5llawail/\u00e5lm grea\u00dfer. In Mont\u00e5g, sechzehntn Novembr, hot's gregnt in g\u00e5nzn T\u00e5g und auf d\u2018N\u00e5cht, uma h\u00e5lbe naine, h\u00e5t dr Wint \u00e5nkchebt za pfaifn vu \u00e5ll die Saitn au\u00dfar. In Sch\u00f6nfeld, wo s' an (anpflaisn=\u00c5bles-) Apparat h\u00e5bm/hont dear d' Kchroft vum Wint misst, h\u00e5mm s'ins g's\u00e5gt, d\u00e5ss sai Gschwindikchait auf 120 km i'dr Schtunt kchemman isch. In selbm T\u00e5g auf d'N\u00e5cht, h\u00e5bm/hont \u00e5cht \u00c5rbatslait die vo' Eschtaraich ocha kchemman sain, die Auto vrlossn unt z'Fua\u00df au\u00dfar gian miassn unt dribar schtaign ibar Baim und Schtoa, dia auf'n g\u00e5nzn Weg g'wesn sain.\"\nTraduzione in carinziano\n\"Von Oktoba on is schlechts Wetta, lo\u00dft uns kan Friedn und da Schodn wead imma gre\u00dfa. In Montog, sechzehntn Novemba, hot's gregnt in gonzn Dog und auf d\u2018Nocht, uma holbe naine, hot da Wint onkhebt zam pfaifn vu oll die Saitn au\u00dfa. In Sch\u00f6nfeld, wo s' an (anpflaisn=Obles-) Apparat homm, dea d' Kroft vum Wind misst, homm s'uns g'sogt, doss sai Gschwindik\u00e4it auf 120 km in da Schtund kemman is. In s\u00f6bm Dog auf d'Nocht, homm ocht Oabeita die vo' Estaraich owa keman san, die Auto valossn unt z'Fua\u00df au\u00dfa gean miassn und driba schtaign iba d'Bam und d'Schtana, dia auf'n gonzn Weg g'wesn san.\"\nTraduzione in tedesco standard\n\"Ab Oktober l\u00e4sst uns das schlechte Wetter keinen Frieden und der Schaden wird immer gr\u00f6\u00dfer. Am Montag, dem sechzehnten November hat es den ganzen Tag geregnet und um halb neun hat der Wind von allen Seiten zu wehen begonnen. In Sch\u00f6nfeld/Tolmezzo, wo sie eine Anlage zur Messung der Windst\u00e4rke haben, haben sie uns gesagt, dass seine Geschwindigkeit 120 km in der Stunde erreicht hat. Am Abend des selben Tages mussten acht Arbeiter, die aus \u00d6sterreich zur\u00fcckkamen, ihre Autos verlassen und zu Fu\u00df weitergehen, \u00fcber B\u00e4ume und Steine steigen, die auf dem ganzen Weg waren.\"\nTraduzione in italiano\nDa ottobre in poi il cattivo tempo non ci d\u00e0 pace ed i danni sono sempre pi\u00f9 grandi. Luned\u00ec sedici novembre \u00e8 piovuto tutto il giorno e alle otto e mezza di sera il vento ha iniziato a soffiare da tutte le parti. A Tolmezzo, dove hanno un apparato che misura la forza del vento, ci hanno detto che la sua velocit\u00e0 \u00e8 arrivata a 120\u00a0km all'ora. La sera di quel giorno otto lavoratori che rientravano dall'Austria hanno dovuto abbandonare le automobili e continuare a piedi, scavalcare gli alberi e i sassi che c'erano su tutta la strada."}
{"id": "491498", "revid": "2065965", "url": "https://it.wikipedia.org/wiki?curid=491498", "title": "Giovanni Girolamo Kapsberger", "text": "Il suo soprannome era \"il tedesco della tiorba\", derivante dalla sua fama come virtuoso appunto della tiorba e degli altri strumenti facenti parte della famiglia dei liuti.\nBiografia.\nAttorno al 1605, dopo aver trascorso gli anni di formazione a Venezia, dove stazionava suo padre essendo un colonnello tedesco, e dopo aver pubblicato la sua prima raccolta di brani per chitarrone, si trasfer\u00ec a Roma. Qui compose sia musica vocale sacra e profana sia musica per strumenti a corde pizzicate, entrando nella cerchia dei musicisti vicini alla corte papale di Urbano VIII. La sua fama di musicista gli valse nel 1622 la commissione da parte dei Gesuiti del dramma allegorico \"Apotheosis sive Consecratio Sanctorum Ignatii et Francisci Xaverii\" (per celebrare la canonizzazione di Sant'Ignazio di Loyola) che ebbe la prima assoluta nel 1622 al Collegio Romano. La sua attivit\u00e0 di teorico di musica lo port\u00f2 alla redazione di un trattato musicale, \"Il Kapsberger della musica\", andato perduto."}
{"id": "491534", "revid": "28406", "url": "https://it.wikipedia.org/wiki?curid=491534", "title": "Le mura di Costantinopoli", "text": ""}
{"id": "491557", "revid": "15704374", "url": "https://it.wikipedia.org/wiki?curid=491557", "title": "Lalla Fadhma", "text": ""}
{"id": "491558", "revid": "120368450", "url": "https://it.wikipedia.org/wiki?curid=491558", "title": "Val Pesarina", "text": "La Val Pesarina (detta anche Canale di San Canciano o Canal Pedarzo, in friulano \"Cjan\u00e2l Pedar\u00e7\" o semplicemente Cjan\u00e2l) \u00e8 una delle otto valli della Carnia, sviluppandosi per circa 22\u00a0km in direzione ovest-est, attraversata dal torrente Pesarina da cui prende il nome, confinante con il Cadore (Vigo di Cadore) ad ovest (attraverso la Forcella Lavardet) e Sappada a nord, con la quale condivide alcune cime montuose appartenenti alle Alpi Carniche occidentali dette Dolomiti Pesarine.\nGeografia fisica.\nRelativamente stretta e col greto ridotto al minimo, il versante nord \u00e8 dominato dalle cime delle Dolomiti Pesarine (\"monti Pleros\" (2.314\u00a0m), Siera (2.448\u00a0m), \"Clap Grande\" (2.487\u00a0m) e \"Clap Piccolo\" (2.463\u00a0m)), che contrastano con le morbide e arrotondate cime dei monti \"Forchia\" (1.901\u00a0m), \"Pieltinis\", \"Novarza\" a sud. A nord oltre la linea di cresta delle Dolomiti Pesarine si estende la Val Degano di Forni Avoltri, a sud-ovest oltre la linea montuosa spartiacque si estende la Val Lumiei di Sauris, mentre ad est la Valcalda di Cercivento-Ravascletto. Nella valle si trova il comune di Prato Carnico, con le frazioni di \"Croce\", \"Avausa\", \"Pieria\", \"Osais\", \"Pradumbli\", \"Pesariis\", \"Sostasio\", \"Prico\", \"Truia\" e \"Luc\" ed \u00e8 attraversata dalla SR 465 che la collega da una parte con Comeglians e Ovaro e dall'altra con il Cadore."}
{"id": "491559", "revid": "3627757", "url": "https://it.wikipedia.org/wiki?curid=491559", "title": "Lalla Fadhma n'Soummer", "text": ""}
{"id": "491560", "revid": "3627761", "url": "https://it.wikipedia.org/wiki?curid=491560", "title": "Lalla Fatma n'Soumer", "text": ""}
{"id": "491561", "revid": "3627764", "url": "https://it.wikipedia.org/wiki?curid=491561", "title": "Lalla Fatma n'Soummer", "text": ""}
{"id": "491562", "revid": "3627771", "url": "https://it.wikipedia.org/wiki?curid=491562", "title": "Lalla Fatma", "text": ""}
{"id": "491563", "revid": "3627776", "url": "https://it.wikipedia.org/wiki?curid=491563", "title": "Lalla Fadhma n Sumer", "text": ""}
{"id": "491564", "revid": "3627785", "url": "https://it.wikipedia.org/wiki?curid=491564", "title": "Lalla Fadhma n Summer", "text": ""}
{"id": "491566", "revid": "3627793", "url": "https://it.wikipedia.org/wiki?curid=491566", "title": "Lalla Fadhma n Soumer", "text": ""}
{"id": "491567", "revid": "3627796", "url": "https://it.wikipedia.org/wiki?curid=491567", "title": "Lalla Fatma n Soumer", "text": ""}
{"id": "491568", "revid": "3627802", "url": "https://it.wikipedia.org/wiki?curid=491568", "title": "Fadhma n'Soumer", "text": ""}
{"id": "491570", "revid": "3627804", "url": "https://it.wikipedia.org/wiki?curid=491570", "title": "Fatma n'Soumer", "text": ""}
{"id": "491571", "revid": "3627810", "url": "https://it.wikipedia.org/wiki?curid=491571", "title": "Fadhma n'Soummer", "text": ""}
{"id": "491572", "revid": "3627814", "url": "https://it.wikipedia.org/wiki?curid=491572", "title": "Fatma n'Soummer", "text": ""}
{"id": "491573", "revid": "3627827", "url": "https://it.wikipedia.org/wiki?curid=491573", "title": "Fadhma n Soumer", "text": ""}
{"id": "491574", "revid": "3627835", "url": "https://it.wikipedia.org/wiki?curid=491574", "title": "Fatma n Soumer", "text": ""}
{"id": "491575", "revid": "3627844", "url": "https://it.wikipedia.org/wiki?curid=491575", "title": "Fadhma n Soummer", "text": ""}
{"id": "491576", "revid": "3627854", "url": "https://it.wikipedia.org/wiki?curid=491576", "title": "Fatma n Soummer", "text": ""}
{"id": "491577", "revid": "200120", "url": "https://it.wikipedia.org/wiki?curid=491577", "title": "Fonti non rinnovabili", "text": ""}
{"id": "491579", "revid": "200120", "url": "https://it.wikipedia.org/wiki?curid=491579", "title": "Energia non rinnovabile", "text": ""}
{"id": "491581", "revid": "200120", "url": "https://it.wikipedia.org/wiki?curid=491581", "title": "Fonti di energia non rinnovabili", "text": ""}
{"id": "491582", "revid": "200120", "url": "https://it.wikipedia.org/wiki?curid=491582", "title": "Fonti non rinnovabili di energia", "text": ""}
{"id": "491587", "revid": "1318658", "url": "https://it.wikipedia.org/wiki?curid=491587", "title": "Presidenti della Repubblica della Macedonia del Nord", "text": "I presidenti della Repubblica di Macedonia e, dal 12 febbraio 2019, della Repubblica della Macedonia del Nord si sono avvicendati a partire dell'8 settembre 1991, quando fu eletto Kiro Gligorov (presidente pi\u00f9 anziano del mondo fino alle sue dimissioni, nel 1999).\nIl presidente della Macedonia del Nord non detiene il potere esecutivo, il cui capo \u00e8 invece il Primo ministro."}
{"id": "491588", "revid": "212348", "url": "https://it.wikipedia.org/wiki?curid=491588", "title": "Sollevamento di cammini", "text": ""}
{"id": "491593", "revid": "6923", "url": "https://it.wikipedia.org/wiki?curid=491593", "title": "Edmund Barton", "text": "Uomo politico e \"barrister\", \u00e8 stato il primo premier della storia australiana e il fondatore della Corte Suprema dell'Australia. Ha ricoperto la carica di primo ministro dal 1\u00ba gennaio 1901 al 24 settembre 1903.\nBiografia.\nBarton era il nono figlio di William Barton, un agente di cambio e di Mary Louise Barton.\nSi iscrisse alla Fort Street High School e alla Sydney Grammar School, dove per due volte fu nominato capo scuola e capitano. Si laure\u00f2 con onore in studi classici all'Universit\u00e0 di Sydney, dove si era messo in luce anche nel cricket.\nBarton, nel 1871, inizi\u00f2 la sua carriera di avvocato e quella di giocatore di cricket nel Newcastle, incontrando nel 1870 Jane Ross Mason, con la quale si sposer\u00e0 nel 1877.\nNel 1879, Barton arbitr\u00f2 a Sydney una partita di cricket fra il Nuovo Galles del Sud e una squadra di turisti inglesi capitanati da Lord Harris. Dopo una decisione discutibile del collega di Barton, un gruppo di tifosi inferociti invase il campo. Questo episodio, passato alla storia come il primo tumulto nella storia del cricket internazionale, ebbe un lieto fine grazie alla capacit\u00e0 dimostrata da Barton nel riportare la calma. Questo episodio gli fece guadagnare le prime pagine dei giornali e lo aiut\u00f2 nella sua successiva carriera politica. Un anno pi\u00f9 tardi, Barton rappresent\u00f2 l'Universit\u00e0 di Sydney nel parlamento del Nuovo Galles del Sud. Nel 1882 venne eletto presidente dell'assemblea parlamentare e nel 1884 ricopr\u00ec la carica di presidente dell'universit\u00e0 di Sydney.\nDal 1887 al 1891 e ancora dal 1897 al 1898, Barton fece parte del consiglio legislativo. Durante il 1890 egli cambi\u00f2 i suoi punti di vista economici e si un\u00ec ai protezionisti, opponendosi al partito del libero commercio, condotto da George Reid. L'avversione reciproca fra Barton e Reid caratterizz\u00f2 la vita politica del Nuovo Galles del Sud nel 1890.\nBarton fu un forte assertore della federazione delle colonie australiane e dopo la morte del sir Henry Parkes guid\u00f2 efficacemente il movimento federalista. Dal suo ufficio condusse una campagna instancabile per la fondazione della federazione e nel 1897 fu uno dei delegati scelti dal Nuovo Galles del Sud all'assemblea costituente che licenzi\u00f2 la costituzione federale.\nNel 1899 Barton, al fine di far approvare definitivamente il testo costituzionale, condusse la campagna referendaria per il Nuovo Galles del Sud, ma Reid si oppose e la proposta di costituzione fu rigettata. Barton fu quindi costretto ad accordarsi con Reid per far approvare la costituzione in un secondo referendum. Successivamente si alle\u00f2 con Alfred Deakin ed altri politici di Londra per incitare il Parlamento britannico a ratificare la nascita della federazione australiana.\nA dispetto delle aspettative del mondo politico australiano il Governatore Generale Hopetoun incaric\u00f2 William Lyne, primo ministro del Nuovo Galles del Sud, di formare un governo.\nLa decisione del Hopetoun era rispettosa dell'anzianit\u00e0 politica maturata da Lyne, ma per il movimento federalista non era accettabile che il primo governo federale fosse guidato da un antifederalista convinto. Dopo intense trattative Lyne rinunci\u00f2 a formare il suo governo e Barton venne nominato Primo Ministro. Il compito principale del suo governo fu quello di organizzare le prime elezioni federali, che si tennero nel mese di marzo del 1901. Barton conquist\u00f2 il suo seggio ed il suo partito protezionista ottenne la maggioranza grazie all'appoggio esterno fornito dal Partito Laburista.\nLa prima parte del governo di Barton fu caratterizzata dall'approvazione della legge di limitazione dell'immigrazione, che ufficializz\u00f2 la politica dell'Australia Bianca. Con questa legge Barton pag\u00f2 il prezzo richiesto dai laburisti per il sostegno fornito al suo governo. Un'altra riforma notevole fu l'estensione alla donne del diritto di voto per le elezioni federali del 1902. Barton si rivel\u00f2 comunque un conservatore moderato ed i liberali del suo partito avversavano la sua politica.\nNel 1902 Barton si rec\u00f2 in Inghilterra, dove rimase per buona parte dell'anno, per assistere all'incoronazione di re Edoardo VII. Questo viaggio venne utilizzato per negoziare la presenza navale britannica al fine di proteggere l'Australia dalle navi pirata. Durante il suo soggiorno a Londra, Burton venne nominato Cavaliere di Gran croce dell'Ordine di San Michele e San Giorgio. Nel settembre del 1903, Barton lasci\u00f2 il Parlamento per fondare la Corte Suprema Australiana. Fu sostituito come Primo Ministro da Alfred Deakin il 24 settembre.\nCome alto magistrato Barton adott\u00f2 lo stesso conservatorismo moderato che aveva caratterizzato la sua azione politica. Dopo il 1906 fu avversato da Isaac Isaacs e H.B. Higgins, i due liberali nominati alla corte da Deakin. Barton mor\u00ec il 7 gennaio 1920 all'Idro hotel Maestoso, lasciando quattro figli.\nMassone, fu membro della Loggia \"Harmony\" n. 556 dal 3 marzo 1878 e nel giugno 1880 ne divenne Primo diacono."}
{"id": "491607", "revid": "1833487", "url": "https://it.wikipedia.org/wiki?curid=491607", "title": "Pesariis", "text": "Pesariis (\"Pesariis\" in friulano standard, \"Pesaria\" in friulano carnico) \u00e8 una frazione del comune di Prato Carnico, in Val Pesarina (Carnia, provincia di Udine), posta a 750 m sul livello del mare, con una popolazione di 178 abitanti suddivisa in 99 famiglie. Lambito dal torrente \"Pesarina\", il nome deriva dalla presenza della pesa della dogana che controllava i traffici commerciali tra la Carnia e il Cadore (Comelico) ad ovest.\nStoria.\nL'artigianato orologiaio.\nLa produzione degli orologi a Pesariis \u00e8 documentata fin dagli inizi del XVIII secolo; \u00e8 iniziata grazie allo stimolo di una serie di fattori concomitanti legati al particolare scenario geografico e sociopolitico del luogo: tra questi, la presenza di un piccolo, ma importante nodo commerciale, che ospitava una dogana e un punto di controllo daziale, nonch\u00e9 una solida quanto antica tradizione della lavorazione dei metalli.\nLa maggior parte della documentazione relativa al primo periodo della produzione di orologi \u00e8 andata persa nel 1944, con l'occupazione cosacca, quando Adolf Hitler assegn\u00f2 le terre della Carnia ai contingenti cosacchi che avevano combattuto con le forze dell'Asse, per la fondazione del \"Kosakenland in nord Italien\". L'arrivo di oltre ventimila famiglie di soldati fu accompagnato da saccheggi e scontri, che distrussero anche molte raccolte documentaristiche di parrocchie e comuni della zona.\nLe origini storiche e mitologiche.\nFigura chiave nello sviluppo dell'industria orologiaia, secondo il folklore locale, sarebbe stato un certo Solari: un personaggio che si sarebbe insediato a Pesariis intorno al 1700.\nNon \u00e8 chiara la provenienza di Solari, figura romanzesca ma dalle basi storiche, quindi le teorie sono molteplici: l'ipotesi principale lo identifica con un pirata genovese in esilio, che si sarebbe stabilito nei territori settentrionali della Repubblica di Venezia per sfuggire ai propri nemici e creditori, poi avrebbe messo a frutto le proprie conoscenze di meccanica e astronomia dedicandosi alla costruzione di orologi. Altre ipotesi vedono in Solari una spia veneta o un esattore fiscale della Repubblica di Venezia.\nUna teoria pi\u00f9 solida sull'origine dell'industria \u00e8 legata ai movimenti migratori che caratterizzarono la zona sin dal XVII secolo: dalla Carnia si svilupparono delle rotte commerciali che raggiungevano Germania e Austria, battute da mercanti vagabondi detti \"cram\u00e2rs\", che esportavano spezie e stoffe al di l\u00e0 delle Alpi.\n\u00c8 indubbio che questi commercianti possano avere avuto molte occasioni di venire a contatto con i numerosi paesi della Baviera in cui i settori della meccanica e dell'orologeria erano gi\u00e0 molto sviluppati, ed \u00e8 probabile che al ritorno in patria questi mercanti abbiano portato con s\u00e9 prodotti e segreti del mestiere, diventati poi la base dell'industria locale.\nL'artigianato familiare.\nLe prime prove della produzione orologiaia in paese risalgono alla met\u00e0 del XVII secolo, quando tra le forme di artigianato locale cominci\u00f2 a comparire un particolare tipo di orologio a parete in ferro battuto, che condivideva molte caratteristiche con i modelli originari della Foresta Nera. Questi orologi trovarono mercato nel Veneto e in Friuli, e l'attivit\u00e0 cominci\u00f2 a diventare redditizia, portando ad un calo nel numero di emigranti. Nel 1725 venne fondata la Fabbrica Solari, un insediamento protoindustriale a nord del paese, sull'area appartenuta ad un cascinale o a un mulino siti sul Rio Possal. Nonostante il nome \"fabbrica\", la produzione era ancora completamente artigianale.\nI nuovi spazi e la disponibilit\u00e0 di manodopera fecero crescere la quantit\u00e0 e la qualit\u00e0 della produzione, e permisero di diversificare il lavoro intraprendendo anche la costruzione di orologi da torre e di opere su commissione. La prima documentazione ufficiale di un orologio da torre risale al 1789, con la posa dell'orologio per la torre civica di Cherso a opera di Antonio Solari: atto documentato dalla podestaria locale.\nUna seconda ondata di emigrazione colp\u00ec il paese sulla fine del XIX secolo, anche se pi\u00f9 ridotta rispetto al resto della nazione. Gli emigrati al rientro in patria spesso portavano nuove conoscenze sulla meccanica, sui materiali e sulle mode, che contribuirono in modo determinante allo svecchiamento dell'industria locale, con l'introduzione dei primi veri macchinari industriali che consentirono di incrementare la precisione e la qualit\u00e0 dei meccanismi prodotti.\nL'utilizzo delle tecniche moderne portate dagli emigrati rientrati in patria consent\u00ec anche un rapido e importante aumento della produzione, che permise di aumentare la quota destinata all'esportazione. Negli anni venti e trenta la ditta Solari, che cambi\u00f2 nome in \"Fratelli Solari\", ebbe grande prosperit\u00e0 e fu capace di seguire lo stile del periodo inserendo nuovi tipi di orologi privi di lancette, come quelli a palette o \"a scacchiera\"; uno di questi fu installato nella sede centrale di \"Regie Poste\" in Napoli e consisteva in un reticolo di caselle quadrate, alto cinque metri, in grado di rappresentare le cifre dell'ora con caselle nere su fondo bianco come su una matrice: venne distrutto in un bombardamento durante la seconda guerra mondiale, ma una versione pi\u00f9 piccola \u00e8 stata ricostruita ed \u00e8 tuttora visibile nel centro di Pesariis.\nIl dopoguerra.\nDurante il ventennio fascista la ditta Solari forn\u00ec alle neonate Ferrovie dello Stato gli orologi speciali a carta paraffinata e puntine scriventi che regolavano il traffico dei treni sulla rete. Nel 1939 la ditta si separ\u00f2 in due unit\u00e0: la Fratelli Solari, a Pesariis, e la Solari di Udine. La divisione, per via degli eventi bellici, fu formalizzata solo nel 1947.\nMentre il lavoro nella fabbrica veniva rallentato dalla guerra, Remigio Solari invent\u00f2 un nuovo meccanismo per orologi timbratori.\nCon la ricostruzione, Pesariis ottenne l'appalto per la produzione degli orologi a palette per le stazioni delle Ferrovie dello Stato, risollevandosi rapidamente: l'80% degli orologi in servizio sulla rete ferroviaria italiana proveniva dal piccolo paese.\nIl rinnovamento dell'azienda fu marcato soprattutto nel ramo di Udine, che nel 1964 vinse un Compasso d'Oro con l'orologio elettromeccanico Cifra 5 e nel 1962 con i \"cartelli teleindicatori alfanumerici per aeroporti\", entrambi di Gino Valle: l'azienda fu comprata dalla Pirelli ed in seguito ceduta al gruppo Fornara di Guido Accornero; in seguito si rese indipendente e lo stabilimento di Pesariis venne acquistato e riunito nuovamente al gruppo.\nEconomia.\nL'economia del luogo \u00e8 incentrata sulla produzione di orologi: il paese, nonostante le piccole dimensioni, \u00e8 infatti uno dei centri italiani di maggiore importanza per la produzione di orologeria e ospita un importante \"Museo dell'Orologio\". Dispone di un'amministrazione frazionale di gestione delle propriet\u00e0 collettive di diritto pubblico, e cio\u00e8 diversi ettari di terreni, propriet\u00e0 immobiliari ed attivit\u00e0 commerciali.\nCultura.\nIl paese degli orologi.\nDal 2000 l'amministrazione della frazione ha avviato un progetto denominato \"Il paese degli orologi\", che prevede la costruzione di 24 orologi monumentali nel centro cittadino che rappresentino l'evoluzione dell'industria locale: il percorso comprende dieci orologi monumentali e due meridiane monumentali.\nAltri edifici.\nA Pesariis si trovano la chiesa dedicata ai Santi Filippo e Giacomo, e Casa Bruseschi."}
{"id": "491611", "revid": "3628099", "url": "https://it.wikipedia.org/wiki?curid=491611", "title": "Gruppo di omotopia", "text": ""}
{"id": "491615", "revid": "6066", "url": "https://it.wikipedia.org/wiki?curid=491615", "title": "Editto di Costantino", "text": ""}
{"id": "491628", "revid": "38120", "url": "https://it.wikipedia.org/wiki?curid=491628", "title": "Live at Sin-\u00e9", "text": "Il Live at Sin-\u00e9 \u00e8 un EP di Jeff Buckley registrato \"live\" al \"Sin-\u00e9\", un locale nell'East Village della citt\u00e0 di New York.\n\u00c8 stato pubblicato nel 1993 ed \u00e8 la sua prima pubblicazione ufficiale, con solo 4 canzoni. Solo l'anno seguente (1994) Jeff Buckley pubblica \"Grace\": il primo album.\nNel 2003 \u00e8 stata pubblicata una edizione estesa, chiamata \"Legacy Edition\" con 2 dischi ed un DVD dove i brani sono spesso intervallati da monologhi di Buckley che abbracciano vari campi della conoscenza umana: la musica, la vita.\nTracce.\nTutte le tracce sono di Buckley, tranne dove \u00e8 indicato diversamente tra parentesi."}
{"id": "491633", "revid": "287204", "url": "https://it.wikipedia.org/wiki?curid=491633", "title": "Comunit\u00e0 montana Alta Val Polcevera", "text": "La Comunit\u00e0 montana Alta Val Polcevera era un comprensorio montano della Liguria, in provincia di Genova, formato dai comuni di: Campomorone, Ceranesi, Mignanego, Serra Ricc\u00f2 e Sant'Olcese.\nL'ente locale aveva sede a Ceranesi e l'ultimo presidente \u00e8 stato Francesco Parodi, presidente della Comunit\u00e0 Montana Valli Genovesi Scrivia e Polcevera fino al suo scioglimento dal 1\u00ba maggio 2011.\nStoria.\nL'ente era stato istituito dopo le approvazioni delle leggi regionali n\u00b0 15 e 27 del 1973, emanate dalla Regione Liguria dopo l'istituzione ufficiale delle Comunit\u00e0 montane con la legge n\u00b0 1102 del 3 dicembre 1971.\nCon le nuove disposizioni della Legge Regionale n\u00b0 6 del 1978 la comunit\u00e0 montana assumeva, direttamente dalla regione, le funzioni amministrative in materia di agricoltura, sviluppo rurale, foreste e antincendio boschivo.\nCon la disciplina di riordino delle comunit\u00e0 montane, regolamentate con la Legge Regionale n\u00b0 24 del 4 luglio 2008 e in vigore dal 1\u00ba gennaio 2009, l'ente locale era stato unito alla Comunit\u00e0 montana Alta Valle Scrivia che aveva portato all'istituzione della nuova Comunit\u00e0 montana Valli Genovesi Scrivia e Polcevera.\nIl comune di Ceranesi aveva delegato la stessa alle funzioni amministrative in materia di agricoltura, sviluppo rurale, foreste e antincendio boschivo."}
{"id": "491637", "revid": "1305772", "url": "https://it.wikipedia.org/wiki?curid=491637", "title": "Jaworzno", "text": "Jaworzno (in slesiano \"Jawo\u0159no\") \u00e8 una citt\u00e0 polacca nel voivodato della Slesia. \u00c8 inclusa nel GOP (\"G\u00f3rno\u015bl\u0105ski Okr\u0119g Przemys\u0142owy\"), vasta area industriale che fa capo alla citt\u00e0 di Katowice.\nGeografia fisica.\nLa citt\u00e0 di Jaworzno \u00e8 bagnata dai fiumi Przemsza e Kozi Br\u00f3d.\nAmministrazione.\nGemellaggi.\nJaworzno \u00e8 gemellata con le seguenti citt\u00e0:\nStoria.\nJaworzno \u00e8 stata la sede di uno dei 45 sottocampi del campo di concentramento di Auschwitz."}
{"id": "491644", "revid": "729019", "url": "https://it.wikipedia.org/wiki?curid=491644", "title": "Nanchang Q-5", "text": "Il Nanchang Q-5 (nome in codice NATO Fantan) \u00e8 un aereo da attacco al suolo bimotore a getto ad ala media sviluppato nella Repubblica Popolare Cinese negli anni cinquanta e prodotto dagli anni settanta in poi. Il suo impiego principale \u00e8 il \"Close Air Support\".\nDerivato dal Mikoyan-Gurevich MiG-19, costruito su licenza in Cina, \u00e8 ancora oggi, nelle sue versioni pi\u00f9 recenti, in servizio operativo, impiegato principalmente dalla Zhongguo Renmin Jiefangjun Kongjun, l'aeronautica militare cinese, e da un ristretto numero di forze aeree dell'area asiatica.\nStoria.\nSviluppo.\nLa fabbrica di Nanchang produsse il Mikoyan-Gurevich MiG-19 su licenza sin dalla sua introduzione sul mercato. Mentre la fabbrica di Shenyang cess\u00f2 la produzione di J-6 molto presto, quella di Nanchang inizi\u00f2 la costruzione di un derivato del MiG-19, il Q-5 appunto.\nI lavori cominciarono nei primi anni sessanta. Il MiG-19 / J-6 era l'aeroplano pi\u00f9 avanzato che la Cina era in grado di costruire in quel tempo e cos\u00ec sembrava una base di partenza ragionevole per un aereo d'attacco al suolo. Il primo prototipo comp\u00ec il suo primo volo il 5 giugno del 1965. La produzione fu ritardata dalla rivoluzione culturale, ma negli anni '70 l'aereo era prodotto su larga scala, esportato in Albania, Bangladesh, Egitto, Iran, Iraq, Corea del Nord, Pakistan, Somalia, Tanzania, Vietnam e Zambia come A-5. Prese parte ai combattimenti nella guerra indo-pachistana del 1971 e durante la guerra tra Iran e Iraq negli anni ottanta.\nIl Q-5 usava la coda ed il carrello dello J-6, ma aveva un muso totalmente riprogettato, con un radome a punta e prese d'aria laterali. Il cono del radome doveva ospitare un radar, ma esso non fu mai installato. La fusoliera era il 25% pi\u00f9 larga di quella di un normale J-6. Anche le ali erano nuove e l'armamento consisteva in un cannone da 23\u00a0mm su ciascuna radice alare, un passo indietro rispetto allo J-6.\nLa cronologia delle varianti del Q-5 rimane confusa, ma la produzione iniziale aveva un comparto interno per due bombe da 250 o 500\u00a0kg e ci sono voci che questo servisse per caricare armi nucleari. Inoltre le prime macchine avevano tre piloni per semiala pi\u00f9 due piloni ventrali. L'armamento consisteva di bombe tradizionale, bombe a grappolo, razziere e missili aria-aria a ricerca di calore.\nLa produzione iniziale si evolse nel Q-5I nei primi anni ottanta. Il comparto interno fu rimpiazzato da un serbatoio di combustibile e vennero aggiunti due piloni sotto il ventre, dietro agli originali, arrivando ad un totale di dieci. Il Q-5I aveva anche un seggiolino eiettabile a razzo, motori aggiornati, un parafreno simile a quello dello J-6 alla base della deriva ed un certo numero di migliorie strutturali. Anche la marina cinese ebbe il Q-5I, il quale poteva caricare due siluri od un missile antinave C-801, simile allo Exocet francese. Fonti cinesi affermano che anche l'avionica sia stata aggiornata con un radar, HUD, un calcolatore di tiro, un telemetro laser e la possibilit\u00e0 di usare bombe a guida laser.\nIl Q-5I fu seguito nella met\u00e0 degli anni ottanta dal Q-5IA, con altri due piloni alari, pi\u00f9 esterni, quattro missili aria-aria, un sistema di rifornimento aggiornato e nuova avionica. Fu chiamato anche A-5C o A-5III per l'esportazione. Ci fu anche un Q-5II, praticamente un Q-5IA con un sistema di contromisure elettroniche migliorato.\nIl carico esterno di un Q-5 era solo per 2\u00a0000\u00a0kg, mentre il raggio d'azione era limitato senza serbatoi esterni. Oltretutto, l'avionica era molto semplice rispetto a quella occidentale ed anche i motori cinesi richiedevano pi\u00f9 spesso revisioni. In compenso il Q-5 era molto economico, molto robusto e dolce da pilotare a bassa quota, cose molto importanti per un aereo d'attacco al suolo. Il Pakistan apprezz\u00f2 molto questo mezzo e come per lo J-6, lo modific\u00f2 per adottare il seggiolino Martin Baker Mk.10 zero-zero (impiego anche a velocit\u00e0 zero e quota zero) ed i Sidewinder.\nVerso la fine degli anni ottanta, i cinesi svilupparono due nuove versioni. La prima, il Q-5M, fu in collaborazione con l'Aeritalia italiana e montava un sistema di attacco navale simile a quello adottato dal caccia d'attacco leggero Aeritalia-AerMacchi-EMBRAER AMX. Il secondo, il Q-5K, fu costruito in collaborazione con la Thomson-CSF francese e montava un telemetro laser, un abitacolo aggiornato ed anche questa versione aveva un sistema di attacco navale. L'idea era quella di valutare entrambe le versioni e sceglierne una per la produzione di serie. Ma a seguito del massacro di piazza Tiananmen nel 1989, fu imposto un embargo alle armi e questa fu la fine della storia. Non \u00e8 chiaro se il Q-5 sia ancora in produzione, ma certamente \u00e8 ancora in servizio."}
{"id": "491649", "revid": "6923", "url": "https://it.wikipedia.org/wiki?curid=491649", "title": "Orecchio musicale", "text": "Si definisce orecchio musicale la capacit\u00e0 di comprendere e cogliere, unicamente attraverso il senso dell'udito (quindi senza riferimenti, come ad esempio spartiti, notazioni di accordi o simili), la composizione della musica nel suo insieme, o solo determinati aspetti (quali ad esempio la linea melodica, gli accordi, il ritmo, ecc.): questa abilit\u00e0 permette di decifrare un costrutto musicale o singole parti di esso, e di essere quindi in grado di riprodurlo in modo sostanzialmente fedele.\nL'orecchio musicale \u00e8 una facolt\u00e0 che in alcune persone si presenta innata (manifestandosi talvolta come orecchio assoluto), mentre in altre necessita di essere sviluppata con il tempo, l'ascolto e l'esercizio. Esistono diversi software gratuiti o a pagamento per facilitare lo sviluppo e il perfezionamento della sensibilit\u00e0 musicale e dell'orecchio musicale: EarMaster e Solf\u00e8ge tra gli altri.\n\u00c8 in ogni caso di grande aiuto nello studio e nell'apprendimento di nuove composizioni, in quanto l'affinamento di questa capacit\u00e0 avviene a prescindere dallo studio teorico della musica.\nL'orecchio musicale comprende diverse abilit\u00e0, pi\u00f9 o meno sviluppate, che sarebbe meglio per un musicista possedere a un buon livello:\nOrecchio assoluto e relativo non sono comunque necessari a un buon musicista in modo rigoroso: un artista pu\u00f2 raggiungere livelli elevati senza mai \"teorizzare\" tali abilit\u00e0, e quindi rifacendosi solamente alla sua percezione (un compositore pu\u00f2 comporre melodie straordinarie senza sapere con precisione a mente che suono abbiano un Do o un accordo minore, ma semplicemente suonando e affidandosi alla propria sensibilit\u00e0 musicale). Esse, comunque, sono sempre presenti, in modo pi\u00f9 o meno inconscio, in tutti i musicisti.\nSi tratta di uno strumento di grande vantaggio per tutti i tipi di musicisti, in particolare quando durante una esecuzione sono previste parti di improvvisazione o assoli estemporanei. Numerosi musicisti e gruppi (anche molti tra quelli che hanno fatto la storia della musica popolare) hanno imparato a suonare \"a orecchio\", ovvero ascoltando e allenando la propria sensibilit\u00e0 (il proprio \"orecchio\") a riconoscere e riprodurre la struttura della musica tramite la sperimentazione e la prova a errori.\nLa mancanza di orecchio musicale \u00e8 detta amusia.\nMediamente un essere umano \u00e8 in grado di distinguere, tra due note, una differenza di 1/2 tono. Con l'allenamento e l'abitudine all'utilizzo di questa determinata facolt\u00e0 si pu\u00f2 giungere alla distinzione quasi impercettibile di 1/8 di tono ."}
{"id": "491654", "revid": "287204", "url": "https://it.wikipedia.org/wiki?curid=491654", "title": "Aureola", "text": "Laureola o nimbo \u00e8 un attributo figurativo usato nell'arte sacra, presente in diverse religioni, per indicare la santit\u00e0 di un personaggio. Consiste in un alone di luce che ne avvolge la testa o il corpo; pi\u00f9 specificamente, l\"aureola\" \u00e8 la luce che circonda il corpo, il \"nimbo\" \u00e8 il cerchio di luce che circonda il capo e la combinazione dei due forma la \"gloria\", ma spesso non si usa questa distinzione. Nelle statue il nimbo \u00e8 reso di solito con un disco che viene fissato dietro la testa.\nStoria.\nL'aureola origina dalle religioni europee pre-cristiane. La si riscontra in molti mosaici, in cui un disco di luce circonda la testa degli dei dell'Olimpo. L'aureola compare anche in stele funerarie ellenistiche per esprimere deferenza a chi appartiene al mondo dell'aldil\u00e0 e su alcune monete, attorno alla testa del personaggio effigiato. Un tipo particolare di aureola \u00e8 quella raggiata del \"Sol Invictus\", adottata anche dal Mitraismo.\nUn esempio di rappresentazione aureolata proviene dalla citt\u00e0 romana di Palmira con le tre divinit\u00e0 Baalshamin, Agli-Bol e Malakbel vestite in abiti romani.\nIntorno al I secolo a.C. questa iconografia tipica dell'Ellenismo fu trasferita, per mezzo dell'impero buddhista Kushan che ereditava la cultura e la iconografia religiosa dei regni greco-battriani, alla iconografia buddhista. Iniziarono quindi a comparire immagini del Buddha Shakyamuni con il volto circondato dall'aureola (sanscrito \"prabha\"), a cui seguirono immagini di 'santi' e 'mistici' buddhisti sempre con il volto circondato dal medesimo elemento iconografico. L'utilizzo dell'aureola fu, per mezzo dei missionari di questa religione universale, diffuso in tutto l'Oriente giungendo fino in India, Sri Lanka, Cina, Corea, Vietnam, Giappone e Tibet.\nTra il II e il III secolo anche i cristiani incominciarono a utilizzare l'aureola solo per esprimere deferenza. L'aureola era una sottile linea che circondava la testa oppure la testa e il busto, oppure ancora tutta la figura. Questo uso laico dell'aureola compare ancora nei mosaici della Basilica di San Vitale a Ravenna, dove \u00e8 adottato per Giustiniano e Teodora, che santi non sono. Dal IV secolo l'aureola viene adottata nell'iconografia cristiana per designare i personaggi di pi\u00f9 elevato livello spirituale: dapprima solo Ges\u00f9, gli angeli e la Vergine Maria; successivamente anche gli apostoli e i santi.\nSotto l'influsso della pittura ellenistica, l'aureola appare nei primi secoli come un'irradiazione della luce dal volto, come una nuvola luminosa che circonda la testa, da cui il sinonimo \"nimbo\" che viene anche usato. Successivamente, nel pi\u00f9 preciso delinearsi della pittura cristiana e con l'adozione massiccia dell'oro per gli sfondi, l'aureola verr\u00e0 normalmente realizzata come un disco in oro. La frontalit\u00e0 dei volti, nelle immagini bizantine e medioevali occidentali, ne pone il centro alla radice nel naso, e anche quando inquadra figure di tre quarti esso rimane di forma perfettamente circolare (nella pittura bizantina non esistono volti visti da dietro e rarissimi sono quelli di profilo, mai di personaggi importanti). In epoca gotica appare a volte con dei raggi nella parte esterna, o fitte decorazioni a punzone all'interno, con motivi decorativi e iscrizioni. Nel caso di figure inquadrate di profilo, alcuni artisti (ad esempio Giotto) disegnano comunque l'aureola come un cerchio, che in questo caso si estende anche davanti al volto; altri invece disegnano un cerchio visto \"di taglio\", come un piatto posizionato dietro la testa, in bilico sulla nuca.\nIconografia cristiana.\nNell'iconografia cristiana l'uso dell'aureola \u00e8 regolato da norme non scritte, ma ben precise:\nLa tradizione paleocristiana e bizantina prevedeva aureole perfettamente circolari attorno alle teste dei santi. Nella Cappella degli Scrovegni (1303/1305 ca.), Giotto raffigura le aureole di alcuni principali personaggi, quando son posti di scorcio, come dei dischetti dorati dalla forma pressappoco ellittica, per rafforzare la percezione della terza dimensione. Per lo stesso motivo, nella Maest\u00e0 del Polittico di Pisa (1426), cos\u00ec come nella Cappella Brancacci (1424-28) e nella Trinit\u00e0 di Santa Maria Novella a Firenze (1426-28) Masaccio dipinge diverse aureole ellittiche. In seguito, altri famosi pittori adotteranno le aureole di scorcio applicandovi le regole della prospettiva geometrica, come Piero della Francesca e Andrea Mantegna. Verso la fine del secolo, l'aureola inizi\u00f2 a sembrare un retaggio medievale, preferendo un disegno sempre pi\u00f9 sottile fino a scomparire in quegli artisti che desideravano rappresentare la divinit\u00e0 in maniera pi\u00f9 umana. Ad esempio Leonardo da Vinci nel\"'Ultima Cena\" non ne dipinse alcuna, mentre nella \"Vergine delle Rocce\" i frati che gli commissionarono l'opera misero per iscritto nel contratto che i personaggi ritratti dovessero averla: Leonardo la disegn\u00f2 allora come un sottilissimo anello di luce. Anche Michelangelo negli affreschi della Cappella Sistina non dipinse alcuna aureola."}
{"id": "491664", "revid": "1565034", "url": "https://it.wikipedia.org/wiki?curid=491664", "title": "Arcidiocesi di Amalfi-Cava de' Tirreni", "text": "L'arcidiocesi di Amalfi-Cava de' Tirreni (in latino: \"Archidioecesis Amalphitana-Cavensis\") \u00e8 una sede della Chiesa cattolica in Italia suffraganea dell'arcidiocesi di Salerno-Campagna-Acerno, appartenente alla regione ecclesiastica Campania. Nel 2018 contava 100.620 battezzati su 101.270 abitanti. \u00c8 retta dall'arcivescovo Orazio Soricelli.\nTerritorio.\nL'arcidiocesi comprende quindici comuni della Campania, di cui quattordici in provincia di Salerno e uno (Agerola) nella citt\u00e0 metropolitana di Napoli.\nSede arcivescovile \u00e8 la citt\u00e0 di Amalfi, dove si trova la cattedrale di Sant'Andrea Apostolo. A Cava de' Tirreni si trova la concattedrale di Santa Maria della Visitazione. Nel territorio sorgono anche tre antiche cattedrali: la basilica minore di Santa Maria Assunta e San Pantaleone a Ravello; la basilica di Santa Trofimena a Minori; e il duomo di San Lorenzo a Scala. A Cava de' Tirreni si trova anche la basilica minore di Santa Maria dell'Olmo.\nIl territorio si estende su 155\u00a0km\u00b2 ed \u00e8 suddiviso da 79 parrocchie, raggruppate in 7 foranie:\nStoria.\nL'odierna arcidiocesi \u00e8 frutto dell'unione di due sedi preesistenti, Amalfi e Cava de' Tirreni.\nAmalfi.\nNon si conosce l'origine della sede vescovile di Amalfi. La prima menzione storicamente documentata della sua esistenza \u00e8 in una lettera di Gregorio Magno al suddiacono Antemio del 596, in cui viene citato il vescovo Pimenio (o Primenio o Pigmenio). Dopo di lui la serie dei vescovi si interrompe per mancanza di documenti, per riprendere solamente nel IX secolo. Da questo momento, fonti principali per lo studio della storia della citt\u00e0 e della diocesi di Amalfi sono il \"Chronicon Amalphitanum\" e la \"Chronica archiepiscoporum Amalfitanorum\", che riportano i nomi di diversi vescovi, a partire da Pietro I, documentato dall'829, e ancora vivente alla morte di Sicardo, principe di Benevento (839).\nIl 13 febbraio 987, per volere del duca Mansone I di Amalfi, essa viene eretta in arcidiocesi e sede metropolitana; tale erezione fu confermata da papa Giovanni XV, che il 30 novembre dello stesso anno consacr\u00f2 primo arcivescovo Leone II nella basilica lateranense a Roma. Nello stesso anno furono erette a sedi vescovili, suffraganee della nuova sede metropolitana, le citt\u00e0 di Scala, Minori, Lettere e Capri.\nTra gli arcivescovi immediatamente successivi a Leone II sono da segnalare: Lorenzo, noto scrittore ecclesiastico; Pietro Alferio, che prese parte della delegazione romana inviata a Costantinopoli al patriarca Michele Cerulario, nei tristi giorni della nascita dello scisma tra le Chiese latina e greca (1054); Bartolomeo Pignatelli, ricordato da Dante nel \"Purgatorio\".\nNel 1087 anche Ravello fu eretta a sede vescovile da papa Vittore III, con territorio scorporato da quello di Amalfi, e con il privilegio di esenzione dalla giurisdizione metropolitica amalfitana e l'immediata soggezione alla Santa Sede.\nDurante l'episcopato di Matteo Capuano, il cardinale Pietro Capuano trasfer\u00ec ad Amalfi da Costantinopoli il corpo dell'apostolo Andrea. Nel Cinquecento, mentre era amministratore apostolico di Amalfi, Giovanni de' Medici fu eletto papa con il nome di Leone X.\nNel periodo post-tridentino, si distinsero l'arcivescovo Giulio Rossino (1576-1616), nunzio apostolico a Napoli, che convoc\u00f2 due sinodi diocesani ed uno provinciale (1597); e Matteo Granito (1635-1638), che restaur\u00f2 la cattedrale ed il palazzo vescovile, ed istitu\u00ec il seminario arcivescovile.\nIn seguito al concordato del 1818 tra il papa Pio VII e il re Ferdinando I, con la bolla \"De utiliori\" Amalfi perse tutte le sue diocesi suffraganee che furono soppresse: le diocesi di Minori e Scala (con la sede di Ravello) furono incorporate ad Amalfi; Lettere fu assorbita dalla diocesi di Castellammare e Capri fu aggregata all'arcidiocesi di Sorrento. Da questo momento, Amalfi divenne semplice arcidiocesi, immediatamente soggetta alla Santa Sede.\nCava.\nNei primi anni venti dell'XI secolo venne fondata l'abbazia della Santissima Trinit\u00e0 di Cava ad opera di sant'Alferio Pappacarbone. Nel 1058 il principe longobardo Gisulfo II di Salerno don\u00f2 all'abbazia il territorio dell'intera vallata metelliana. Nel 1092 la terra de La Cava, l'attuale territorio di Cava, Vietri e Cetara, pur continuando a far parte della diocesi di Salerno, fu affidata, con bolla di Urbano II, al governo spirituale e temporale degli abati della Santissima Trinit\u00e0, che la governarono per tre secoli.\nIl 7 agosto 1394, con la bolla \"Salvatoris nostri\" di papa Bonifacio IX, la terra di Cava fu elevata a citt\u00e0 e la chiesa dell'abbazia della Santissima Trinit\u00e0 dichiarata cattedrale di una nuova diocesi, resa immediatamente soggetta alla Santa Sede, con territorio distaccato da quello della diocesi di Salerno. L'abbazia della Santissima Trinit\u00e0 di Cava non venne pi\u00f9 governata da un abate, ma da un priore sottoposto al vescovo, e la comunit\u00e0 dei monaci formava il capitolo della cattedrale. Il vescovo che doveva essere un secolare, godeva di tutti i privilegi e di tutti i diritti di un abate regolare sull'abbazia cavense e doveva risiedere alla Badia, la cui chiesa venne dichiarata cattedrale della nuova diocesi.\nDa quando nel 1431, il vescovo Angelotto Fosco fu elevato alla dignit\u00e0 cardinalizia e volle ritenersi in commenda, percependone le rendite, l'abbazia e la diocesi cavense, fu affidata a vicari generali che si preoccuparono prevalentemente dell'amministrazione dei beni temporali, provocando il decadimento dell'azione spirituale e sociale della badia, che anche a causa dei rivolgimenti politici, si esaur\u00ec quasi del tutto.\nNei decenni seguenti l'abbazia perse il suo antico splendore di virt\u00f9 e di santit\u00e0. Nel monastero, nei priorati, nelle parrocchie e nelle chiese pi\u00f9 remote i pochi monaci rimasti vivevano senza il rispetto della regola in assoluta libert\u00e0 ed autonomia. Per l'abbazia della Santissima Trinit\u00e0 de La Cava, cos\u00ec come era gi\u00e0 successo per tanti altri monasteri che da tempo versavano nelle stesse condizioni, si rese necessario riformare la regola cenobitica. Il cardinale Oliviero Carafa (1485-1511) decise di rinunciare alla commenda e riport\u00f2 nel monastero benedettino la vita claustrale regolare. Pertanto, il 10 aprile 1497 con bolla di papa Alessandro VI, il monastero cavense con tutte le sue dipendenze fu incorporato nel movimento monastico riformato della \"Congregazione di Santa Giustina\" di Padova (detta poi Cassinese).\nL'annessione dell'abbazia cavense alla Congregazione di Santa Giustina fu in un primo momento voluta ma poi contrastata dal popolo di Cava. I monaci, che avevano ritenuto la \"giurisdizione episcopale cavense\" voluta da Papa Bonifacio IX la principale causa dei propri mali, furono essi stessi a chiedere al cardinale Oliviero Carafa di includere, nelle clausole che andava a stipulare per il passaggio dell'abbazia alla Congregazione di Santa Giustina, oltre alla sua rinunzia alla commenda, anche la soppressione, alla sua morte, della giurisdizionale del vescovato di Cava.\nMa la universit\u00e0 della Citt\u00e0 de La Cava, che non aveva gradito la clausola della soppressione del vescovato perch\u00e9 ritenuta lesiva del proprio prestigio e diritto della \"urbs episcopalis cavensis\", nel dicembre del 1503, insorgeva contro i monaci.\nIl contrasto esplose quando l'abate Michele di Tarsia si rifiut\u00f2 di riconoscere l'impegno in precedenza assunto dall'abate Arsenio di far erigere un nuovo vescovato cavense costituendone la relativa mensa. Il 6 marzo 1507, mercoled\u00ec delle Ceneri, la popolazione capeggiata da Ferdinando Castriota, dalla famiglia Longo e da altri esponenti della universit\u00e0, prendendo a pretesto alcune questioni di pascoli e sfruttamento di boschi sorte con i benedettini, fece irruzione nel monastero e mise a saccheggio le celle e l'appartamento dell'abate. I monaci si rifugiarono nel priorato di Sant'Angelo in Grotta a Nocera Inferiore, mentre la chiesa dell'abbazia venne affidata a dei preti diocesani.\nCon la morte del cardinale Oliviero Carafa, avvenuta il 20 gennaio 1511 la questione del nuovo vescovato si fece attuale e pressante. Iniziarono snervati trattative senza esito tra l'universit\u00e0 di Cava e la Congregazione di Santa Giustina.\nLa controversia fu risolta solo quando, il cardinale Luigi d'Aragona chiese l'intervento di papa Leone X di cui fu valido sostenitore nel conclave del 4 marzo 1513. Il pontefice, a solo tre giorni dall'insediamento sul soglio pontificio, accolse la richiesta dei cavesi e con la bolla \"Sincerae devotionis\" del 22 marzo 1513 soppresse la diocesi abbaziale istituita dal suo predecessore papa Bonifacio IX nel 1394 e costitu\u00ec la nuova diocesi di Cava, resa autonoma dall'abbazia benedettina, con sede nella cattedrale di Santa Maria Maggiore a Cava. Con la stessa bolla, il papa trasfer\u00ec il cardinale Luigi d'Aragona dalla sede di Capaccio a quella cavense in qualit\u00e0 di amministratore apostolico; il primo vescovo, Pietro Sanfelice, fu nominato l'anno successivo. La nuova diocesi comprendeva l'intera valle metelliana (comprensiva degli odierni territori di Cava, Vietri sul Mare e Cetara) ed il territorio di Sant'Arsenio (nella vallo di Diano), eccetto alcuni priorati sparsi.\nDal 1520 la diocesi di Cava venera come patrono il vescovo Sant'Adiutore. Secondo i Bollandisti, questi fu uno dei vescovi africani che, in seguito all'invasione dell'Africa settentrionale da parte dei Vandali, si rifugiarono in Campania. Secondo la tradizione, Adiutore svolse il suo apostolato di evangelizzazione nella valle di Cava.\nA seguito del concordato tra la Santa Sede e il Regno delle Due Sicilie, il 27 giugno 1818 con la bolla \"De utiliori\" di papa Pio VII, alla diocesi di Cava fu unita \"aeque principaliter\" la diocesi di Sarno. Con la stessa bolla, fu soppressa la diocesi di Nocera de' Pagani ed il suo territorio venne unito a quello di Cava, fino al 1833, quando fu ripristinata la diocesi nocerina.\nNel 1850 il comune di Sant'Arsenio fu ceduto alla nuova diocesi di Diano.\nAmalfi-Cava de' Tirreni.\nIl 25 settembre 1972 ebbe termine l'unione \"aeque principaliter\" delle diocesi di Cava de' Tirreni e Sarno, e fu nominato un nuovo vescovo per Sarno. Contestualmente il vescovo di Cava, Alfredo Vozzi, fu nominato anche arcivescovo di Amalfi, unendo cos\u00ec \"in persona episcopi\" le due sedi.\nIl 13 aprile 1979 Amalfi, con il titolo arcivescovile, e Cava de' Tirreni, entrambe immediatamente soggette alla Santa Sede, sono entrate a far parte della provincia ecclesiastica dell'arcidiocesi di Salerno.\nIl 30 settembre 1986, con il decreto \"Instantibus votis\" della Congregazione per i Vescovi, le due sedi di Amalfi e Cava sono state unite con la formula \"plena unione\" e la nuova circoscrizione ecclesiastica sorta dall'unione ha assunto il nome di \"arcidiocesi di Amalfi-Cava de' Tirreni\".\nNel 1988 le parti del comune di Salerno che appartenevano alla sede di Amalfi sono state cedute all'arcidiocesi di Salerno-Campagna-Acerno.\nDurante l'episcopato di Beniamino Depalma \u00e8 stato inaugurato il museo diocesano (1995), che ha sede nell'antica basilica del Crocefisso (VI secolo). \nIn forza di un decreto della Congregazione per i Vescovi del 20 agosto 2012, l'arcidiocesi ha acquisito le parrocchie delle frazioni di Corpo di Cava e di San Cesareo, nel comune di Cava de' Tirreni, e di Dragonea nel comune di Vietri sul Mare, appartenute all'abbazia territoriale della Santissima Trinit\u00e0 di Cava de' Tirreni; il decreto ha avuto esecuzione il 19 gennaio 2013.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2018 su una popolazione di 101.270 persone contava 100.620 battezzati, corrispondenti al 99,4% del totale."}
{"id": "491674", "revid": "14480", "url": "https://it.wikipedia.org/wiki?curid=491674", "title": "Alexander Platz", "text": ""}
{"id": "491675", "revid": "767487", "url": "https://it.wikipedia.org/wiki?curid=491675", "title": "Love Me Do", "text": "Love Me Do \u00e8 un brano composto da Paul McCartney e incluso nell'album di esordio dei Beatles, \"Please Please Me\" del 1963 (nel quale \u00e8 comunque firmato Lennon/McCartney). Viene ricordato soprattutto per essere il loro primo singolo, pubblicato nel Regno Unito il 5 ottobre del 1962 dalla Parlophone. Sul lato B \u00e8 presente il brano \"P.S. I Love You\". \nIl singolo raggiunse la 17\u00aa posizione nelle classifiche inglesi dopo la sua uscita mentre nella riedizione del 1982 ha raggiunto la quarta posizione. \nNegli Stati Uniti il singolo, uscito nell'aprile del 1964, si \u00e8 piazzato in testa alla classifica \"Billboard Hot 100\" il 30 maggio dello stesso anno.\nIl brano raggiunge la prima posizione anche in Australia e l'ottava in Canada.\n\"Love Me Do\" comincia con l'armonica a bocca blues suonata da Lennon, a cui segue la strofa cantata da McCartney e Lennon insieme. La struttura del brano si \u00e8 ispirata all'armonica dell'artista americano di rhythm and blues Bruce Channel nella sua canzone \"Hey! Baby\".\nNonostante nel 1985 Michael Jackson abbia comprato i diritti delle canzoni dei Beatles, i diritti su \"Love Me Do\" appartengono ancora a Paul McCartney, cos\u00ec come i diritti di \"Please Please Me\" e di \"P.S. I Love You\".\nDescrizione.\nRegistrazioni.\n\"Love Me Do\" fu registrata dai Beatles in differenti occasioni con tre diversi batteristi:\nLa prima versione del 45 giri \u00e8 comunque quella con Ringo Starr alla batteria e la stessa \u00e8 stata inclusa anni dopo nella versione americana di \"Rarities\" e in \"Past Masters\", volume uno.\nLa versione con Andy White \u00e8 invece presente nel primo album inglese dei Beatles, \"Please Please Me\", nell'EP \"The Beatles' Hits\" (e in tutti gli album seguenti in cui \u00e8 presente la canzone) nonch\u00e9 nelle ristampe del singolo avvenute nel 1976 e nel 1982. Dal momento che il tamburello non era incluso nella registrazione del 4 settembre, \u00e8 comunque facile distinguere tra le due versioni (quella con Ringo e quella con White).\nLa versione con la batteria di Pete Best \u00e8 presente solo nell'album \"Anthology 1\" del 1995.\nUna versione blues pi\u00f9 lenta di \"Love Me Do\", presente in alcuni bootleg, \u00e8 stata suonata dai Beatles nel 1969, durante la session di \"Get Back\" per l'album \"Let It Be\".\nUna decisione storica.\nIl 4 settembre 1962 i Beatles si recarono agli Abbey Road Studios di Londra dove cominciarono a provare \"Please Please Me\", \"Love Me Do\" e \"How Do You Do It?\", un brano quest'ultimo composto da Mitch Murray che secondo George Martin avrebbe dovuto essere il loro primo singolo. Martin aveva infatti deciso di scritturare i Beatles non tanto per le loro composizioni quanto per la loro personalit\u00e0 e le loro qualit\u00e0 individuali. Durante una sessione serale i Beatles registrarono quindi \"How Do You Do It?\" e \"Love Me Do\".\nDopo aver ascoltato i pezzi, George Martin prese una decisione storica e scelse \"Love Me Do\" come primo singolo dei Beatles. \"How Do You Do It?\" era materiale di prima scelta, come dimostrarono Gerry and the Pacemakers che lo fecero arrivare al numero uno delle classifiche inglesi nel 1963, e aveva un sound pi\u00f9 adatto per quel periodo. Ci\u00f2 che colp\u00ec Martin e che lo convinse a puntare su \"Love Me Do\" fu soprattutto il suono 'lamentoso' dell'armonica a bocca di Lennon, che gli ricordava i pezzi dei bluesmen Sonny Terry e Brownie McGhee. Tra l'altro, Lennon quell'armonica l'aveva rubata in un negozio di Arnhem nel 1960, mentre si recava con gli altri ad Amburgo. Il 5 ottobre 1962 usc\u00ec quindi il primo 45 giri ufficiale dei Beatles, con \"Love Me Do\" sul lato A e \"P.S. I Love You\" sul lato B.\nNella biografia del gruppo scritta da Bob Spitz nel 2006, \"The Beatles: The Biography\", l'autore cita una vecchia storia secondo cui il manager Brian Epstein tent\u00f2 di far diventare \"Love me Do\" una hit nel Regno Unito comprando egli stesso diecimila copie del disco.\nCover.\nCover di \"Love Me Do\" sono state eseguite (tra gli altri) da:"}
{"id": "491681", "revid": "287204", "url": "https://it.wikipedia.org/wiki?curid=491681", "title": "Compattificazione di Stone-Cech", "text": ""}
{"id": "491683", "revid": "287204", "url": "https://it.wikipedia.org/wiki?curid=491683", "title": "Aravane Rezai", "text": ""}
{"id": "491684", "revid": "14691", "url": "https://it.wikipedia.org/wiki?curid=491684", "title": "Film di animazione", "text": ""}
{"id": "491691", "revid": "2194416", "url": "https://it.wikipedia.org/wiki?curid=491691", "title": "Organizzazione aziendale", "text": "L'organizzazione aziendale, nell'economia aziendale, descrive l'assetto di un'azienda, anche in riferimento alla pianificazione aziendale.\nSignificato concettuale.\nDal punto di vista dell'analisi formale e nello studio della sua organizzazione, una azienda pu\u00f2 essere considerata un \"sistema socio-tecnico\", ossia costituito da persone (le \"risorse umane\" che costituiscono l\u2019\"organismo personale\" dell'azienda); e tecnologie (mezzi strumentali e \"know how\").\nIn funzione delle opportunit\u00e0 fornite dall'ambiente esterno, e tenendo conto dei vincoli posti dallo stesso, l'azienda definisce le proprie priorit\u00e0 e i propri obiettivi. Dall'interazione tra risorse umane e tecnologie deriva il \"comportamento aziendale\", rivolto al raggiungimento degli obiettivi, che producono dei \"risultati.\"\nIl ruolo e la funzione sono:\nLa locuzione viene poi utilizzata per indicare:\nStruttura organizzativa.\nLa \"struttura organizzativa\" dell'azienda \u00e8 caratterizzata:\nDivisione del lavoro.\nLa \"divisione del lavoro\" si concretizza:\nConnesso al concetto di divisione del lavoro \u00e8 quello di \"specializzazione\" che, secondo la terminologia introdotta da H. Mintzberg, pu\u00f2 essere orizzontale o verticale:\nPossono cos\u00ec esserci:\nQuando viene diminuita la specializzazione orizzontale si parla di \"allargamento dei compiti\" (\"job enlargement\"): si accorpano all'interno di un ruolo anche mansioni che stanno a monte o a valle nel processo e che precedentemente erano affidate a soggetti diversi; si opera un'\"aggregazione orizzontale\". Quando viene diminuita la specializzazione verticale si parla di \"arricchimento dei compiti\" (\"job enrichment\"): vengono accorpate all'interno di un ruolo anche attivit\u00e0 che appartenevano ad un livello gestionale superiore; si opera, dunque, un'\"aggregazione verticale\". Di contro, la \"rotazione dei compiti\" (\"job rotation\") \u00e8 la variazione periodica dei compiti assegnati al singolo operatore all'interno di una certa area organizzativa, ossia nell'ambito di ruoli similari ma che permettano, comunque, un ampliamento delle conoscenze.\n\"Grouping\".\nIl \"grouping\" consiste nel raggruppamento degli organi, secondo un determinato criterio, in \"unit\u00e0 organizzative\" alle quali \u00e8 generalmente preposto un \"organo di comando\" (il \"responsabile\" dell'unit\u00e0 organizzativa). Allo stesso modo le unit\u00e0 organizzative possono essere raggruppate in unit\u00e0 di livello superiore; la stessa azienda pu\u00f2 essere pensata come il raggruppamento di pi\u00f9 alto livello, al quale \u00e8 preposto l\"'alta direzione\" (o \"direzione generale\"). Nella pratica, le unit\u00e0 organizzative nelle quali si articola un'azienda sono variamente denominate: \"direzioni\", \"divisioni\", \"dipartimenti\", \"settori\", \"sezioni\", \"uffici\", \"reparti\", \"officine\", ecc.\nI criteri di raggruppamento possono essere:\nIn generale si pu\u00f2 dire che:\nGerarchia.\nAi vari livelli di raggruppamento corrispondono livelli di autorit\u00e0, esercitata dall'organo di comando (\"superiore\") nei confronti degli organi del livello immediatamente inferiore (\"subordinati\") che, a loro volta, possono essere organi operativi o organi di comando di unit\u00e0 organizzative. L'insieme di queste relazioni di autorit\u00e0 costituisce la \"gerarchia\" aziendale. Un \"livello gerarchico\" \u00e8 costituito dagli organi di pari grado, collocati lungo la linea gerarchica, che non dipendono gerarchicamente gli uni dagli altri.\nIl numero di subordinati che dipendono da un superiore \u00e8 detto \"ampiezza del controllo\". In generale questo numero tende ad essere tanto pi\u00f9 ampio quanto pi\u00f9 i superiori e i loro subordinati sono capaci e competenti e le attivit\u00e0 da controllare sono ripetitive e semplici. Viceversa, l'ampiezza di controllo tende a restringersi in presenza di attivit\u00e0 difficili, nuove e complesse.\nLe strutture organizzative si distinguono in \"piatte\" o \"alte\", secondo che abbiano un ridotto o pi\u00f9 elevato numero di livelli gerarchici. A parit\u00e0 di numero di addetti, una struttura piatta avr\u00e0 unit\u00e0 organizzative di maggiori dimensioni rispetto ad una alta. Nelle strutture piatte, inoltre, l'ambito di controllo \u00e8 tendenzialmente pi\u00f9 ampio che nelle strutture alte.\nLe strutture piatte comportano minori costi, avendo meno posizioni manageriali da retribuire; inoltre la minore distanza tra vertice aziendale e organi operativi velocizza e rende pi\u00f9 tempestivi i processi decisionali e di comunicazione, evitando anche distorsioni interpretative. Di contro, le strutture alte consentono un pi\u00f9 efficace controllo dei superiori sui subordinati, in correlazione ad un pi\u00f9 ristretto ambito di controllo.\nL'introduzione delle tecnologie informatiche tende a favorire l'adozione di strutture pi\u00f9 piatte, perch\u00e9 rende pi\u00f9 facile e meno costoso il controllo a distanza ma anche l'autocontrollo da parte dell'operatore, al quale possono essere lasciati margini pi\u00f9 elevati di autonomia decisionale.\nCoordinamento.\nIl \"coordinamento\" ha, in un certo senso, un ruolo complementare alla divisione del lavoro, avendo lo scopo di:\nIl coordinamento \u00e8 tanto pi\u00f9 necessario quanto pi\u00f9 i compiti sono complessi - ossia poco strutturati e comportanti eccezioni e scambi di informazioni - ed interrelati e quanto pi\u00f9 l'organizzazione \u00e8 complessa e diversificata.\nMeccanismi di coordinamento adatti in caso di compiti meno complessi sono:\nIn presenza di maggiore complessit\u00e0 dei compiti, possono essere utili i seguenti meccanismi di coordinamento:\nL\u2019\"adattamento reciproco\" opera semplicemente attraverso la comunicazione informale tra i soggetti da coordinare che, in questo modo, conservano il controllo del loro lavoro.\nLa \"formalizzazione\" consiste nell'emissione e comunicazione di documenti scritti che stabiliscono regole vincolanti sulla divisione del lavoro e il coordinamento e, in particolare:\nLe organizzazioni che usano la formalizzazione come meccanismo principale di coordinamento sono dette \"burocrazie\". Esse tendono anche ad un uso accentuato della gerarchia e al raggruppamento per funzione. Sono favorite da ambienti stabili e poco competitivi nonch\u00e9 da un'elevata standardizzazione del prodotto.\nLa \"supervisione diretta\" opera attraverso gli ordini del superiore gerarchico comune agli organi da coordinare, che assume la responsabilit\u00e0 e il controllo del loro lavoro. Questo meccanismo di coordinamento \u00e8 presente in tutte le organizzazioni; in presenza di meccanismi di coordinamento basati sulla fissazione di obiettivi comuni o sulla formalizzazione, tende ad intervenire per fronteggiare situazioni di eccezione, non previste dagli strumenti di pianificazione o standardizzazione (\"management by exceptions\")\nIl supporto alla supervisione diretta pu\u00f2 essere realizzato attraverso:\nIl rafforzamento delle relazione orizzontali pu\u00f2 essere attuato mediante:\nDelega e decentramento.\nLa \"delega\" \u00e8 il trasferimento di poteri decisionali e delle corrispondenti responsabilit\u00e0\ndall'organo che ne \u00e8 inizialmente investito (\"delegante\") ad un altro organo (\"delegato\").\nUna struttura organizzativa \u00e8 caratterizzata da un maggiore \"decentramento\" quanto pi\u00f9 la delega:\nIl decentramento presenta vari vantaggi:\nIl decentramento pu\u00f2 essere:\nIl decentramento pu\u00f2 inoltre essere:\nSchemi di macrostruttura.\nLa struttura organizzativa aziendale pu\u00f2 essere studiata a vari livelli:\nParticolarmente rilevante \u00e8 la macrostruttura, in relazione alla quale si riscontrano schemi tipici. Tali schemi presentano delle configurazioni caratteristiche delle variabili organizzative, in funzione del modo in cui viene diviso il lavoro manageriale e, in particolare, del criterio di raggruppamento in base al quale sono formate le direzioni intermedie poste alle dirette dipendenze dell'alta direzione. Di solito si identificano i seguenti schemi di macrostruttura:\nVa peraltro avvertito che nella pratica si riscontrano non di rado macrostrutture ibride, rispetto agli schemi ideali sopra elencati.\nStruttura elementare.\nLa \"struttura elementare\" \u00e8 caratterizzata da:\n\u00c8 questo lo schema tipico delle piccole organizzazioni, in particolare delle piccole imprese dirette personalmente dal proprietario-imprenditore.\nMacrostruttura polifunzionale.\nLa \"macrostruttura polifunzionale\" (la cosiddetta \"U-form\" nella terminologia di O. Williamson) \u00e8 caratterizzata da:\nQuesto schema \u00e8 indubbiamente quello pi\u00f9 diffuso: lo si riscontra in moltissime organizzazioni, delle pi\u00f9 svariate dimensioni e campi di attivit\u00e0.\nLimiti strutturali della macrostruttura polifunzionale sono:\nCondizioni ideali per l'impiego della macrostruttura polifunzionale sono: \nMacrostruttura multidivisionale.\nLa \"macrostruttura multidivisionale\" (la cosiddetta \"M-form\" nella terminologia di O. Williamson) \u00e8 caratterizzata da:\nNella macrostruttura multidivisionale le divisioni sono di solito articolate in funzioni (salvo strutture aziendali molto complesse, con pi\u00f9 livelli divisionali) ed hanno quindi una strutturazione interna di tipo polifunzionale. Va rilevato che il caso ideale, in cui le divisioni hanno al loro interno tutte le funzioni, \u00e8 alquanto raro: di solito, per conseguire economie di scala, talune funzioni operano alle dirette dipendenze dell'alta direzione e prestano i loro servizi a tutte le divisioni; altre volte la parte decisionale e di coordinamento \u00e8 a livello di alta direzione mentre l'operativit\u00e0 \u00e8 a livello divisionale. Una variante della macrostruttura multidivisionale \u00e8 la \"holding\", nella quale le divisioni hanno un'autonoma soggettivit\u00e0 giuridica.\nLo schema multidivisionale \u00e8 solitamente adottato dalle organizzazioni di maggiori dimensioni, caratterizzate da un'elevata differenziazione in termini di \"output\" (prodotti, mercati, tipi di clientela, ecc.).\nVantaggi strutturali della macrostruttura multidivisionale sono:\nLimiti strutturali della macrostruttura multidivisionale sono:\nCondizioni ideali per l'impegno della macrostruttura multidivisionale sono:\nMacrostruttura a matrice.\nLa \"macrostruttura a matrice\" \u00e8 una variante della polifunzionale caratterizzata da:\nSi distingue:\nGli schemi a matrice hanno una diffusione piuttosto limitata e tendono ad essere adottati da determinate categorie di organizzazioni, ad esempio le imprese che producono su commessa.\nVantaggi strutturali della macrostruttura a matrice sono:\nLimiti strutturali della macrostruttura a matrice sono:\nCondizioni ideali per l'impiego della macrostruttura a matrice sono:\nsempre che esistano valori professionali unificanti.\nConsiglio di amministrazione.\nNelle societ\u00e0 per azioni e simili \u00e8 solito disporre di un consiglio di amministrazione che governa l'azienda secondo le regole e le leggi del governo d'impresa. Figura tipica di questa sezione aziendale \u00e8 l'amministratore delegato e il direttore generale.\nFront Office e Back Office.\nL'organizzazione aziendale a livello strutturale e funzionale pu\u00f2 essere divisa in due parti:\nRisorse umane.\nIn basso all'organizzazione aziendale, ma motore produttivo ci sono le risorse umane ovvero l'insieme di lavoratori dipendenti che concorrono alla produzione aziendale secondo una certa produttivit\u00e0. In realt\u00e0 si dovrebbe parlare genericamente di addetti in quanto le tipologie contrattuali di lavoro sono diverse.\nSistemi (o meccanismi) operativi.\nI \"sistemi\" (o \"meccanismi\") \"operativi\" possono essere definiti come sistemi di regole e principi che rendono operativa la struttura organizzativa, indirizzando gli organi verso gli obiettivi aziendali. In altri termini, i sistemi operativi rendono dinamica la struttura organizzativa, di per s\u00e9 statica; diversi sistemi operativi applicati alla medesima struttura organizzativa danno luogo a dinamiche diverse. In un certo senso, il rapporto tra sistemi operativi e struttura organizzativa \u00e8 analogo a quello che nell'informatica intercorre tra \"software\" e \"hardware\".\nI principali sistemi operativi aziendali sono:\nStile di \"leadership\" e cultura aziendale.\nIn un gruppo sociale la \"leadership\" \u00e8 il ruolo, svolto dal \"leader\", di guida degli altri membri (\"led\" o \"follower\") verso il raggiungimento dello scopo del gruppo. Si distingue:\nPoich\u00e9 l'azienda e le sue unit\u00e0 organizzative sono configurabili come gruppi sociali (e precisamente gruppi secondari), gli organi di comando ad esse preposti ricoprono un ruolo di \"leadership\" formale. D'altra parte, come in tutti i gruppi sociali, accanto o, addirittura, in contrapposizione al \"leader\" formale (il \"capo\") possono emergere ruoli di \"leadership\" informale. Quando si parla di capacit\u00e0 di \"leadership\" dei manager si fa riferimento alla necessit\u00e0 che essi sappiano coniugare doti di \"leadership\" informale alla \"leadership\" formale che gli deriva dalla posizione ricoperta.\nIn letteratura sono stati delineati vari \"stili di leadership\" intesi come modelli di comportamento utilizzati per esercitare il ruolo di \"leader\". La classificazione pi\u00f9 risalente e nota \u00e8 quella elaborata da Kurt Lewin (1949) che distingue tre stili:\nIn generale si ritiene che non esista uno stile di \"leadership\" migliore in assoluto; al contrario, esistono stili pi\u00f9 appropriati in funzione delle varie situazioni. Cos\u00ec nelle situazioni di emergenza o di conflitto con altri gruppi, si mostra opportuno uno stile autoritario, pi\u00f9 adeguato per decidere rapidamente. Al contrario, laddove si debba affrontare un problema complesso ma i tempi per decidere non sono stringenti, uno stile democratico potrebbe essere pi\u00f9 appropriato, riuscendo ad ottenere l'apporto di tutti i membri del gruppo nella decisione.\nLo stile di \"leadership\" \u00e8 uno degli aspetti della \"cultura aziendale\". Questa pu\u00f2 essere definita come l'insieme di valori e di significati che si esprimono esteriormente attraverso il linguaggio, le norme ed i modelli di comportamento, gli slogan, le narrazioni, i riti ed i simboli adottati dai componenti dell'organizzazione."}
{"id": "491693", "revid": "56818", "url": "https://it.wikipedia.org/wiki?curid=491693", "title": "Essudato infiammatorio", "text": ""}
{"id": "491696", "revid": "729019", "url": "https://it.wikipedia.org/wiki?curid=491696", "title": "Leandro Aragoncillo", "text": "Biografia.\nEx sergente di artiglieria del Corpo dei Marines degli Stati Uniti, ha lavorato come specialista nella sicurezza alla Casa Bianca per 31 mesi dal 1999 al 2001, prima sotto il Vice Presidente degli Stati Uniti Al Gore e poi per il Vice Presidente Dick Cheney.\nAnagoncillo lavor\u00f2 nella base militare di Fort Monmouth in New Jersey nel luglio 2004 e nel gennaio 2005 cominci\u00f2 ad inviare informazioni e documenti riservati, secondo un dispaccio dell'FBI. Il contenuto di tali documenti non \u00e8 mai stato reso pubblico.\nIl 5 ottobre 2005 Aragoncillo fu arrestato per spionaggio in New Jersey. Gli agenti federali lo accusano di aver sottratto informazioni riservate, comprese alcune sul presidente delle Filippine Gloria Macapagal-Arroyo e di averle passate ai leader dell'opposizione filippina. Il suo arresto \u00e8 il primo caso noto di spionaggio all'interno della Casa Bianca.\nAragoncillo \u00e8 stato accusato di aver passato alcuni documenti a Michael Ray Aquino, ex direttore della Polizia Nazionale Filippina, che viveva a New York e che \u00e8 stato arrestato.\nL'atto d'accusa finale ha ritenuto Aragoncillo colpevole di cospirazione per aver ottenuto illegalmente e trasmesso informazioni di Difesa Nazionale attraverso computer governativi. Poich\u00e9 le informazioni trasmesse non hanno messo in pericolo la vita di una fonte di intelligence statunitense, il massimo della pena prevista \u00e8 l'ergastolo e non la pena di morte.\nC'\u00e8 chi suppone un legame tra Aragoncillo e il DGSE(Direction Generale de la Securite Exterieure) francese. Le frequenti visite di Aragoncillo a Manila descritte nei rapporti dei servizi di Intelligence Filippini potrebbero infatti essere interpretate come incontri clandestini con agenti operativi francesi tra il 2001 ed il 2004, ma tale insinuazione non compare nel comunicato stampa dell'FBI."}
{"id": "491697", "revid": "547034", "url": "https://it.wikipedia.org/wiki?curid=491697", "title": "Polodia", "text": "La polod\u00eca (dal greco antico \u03c0\u03cc\u03bb\u03bf\u03c2 \u00abperno, asse\u00bb e \u1f41\u03b4\u03cc\u03c2 \u00abpercorso, traiettoria\u00bb) \u00e8 il movimento dei poli rispetto alla superficie terrestre. Il termine designa altres\u00ec la curva descritta da ciascuno dei due poli sulla superficie terrestre.\nNon si confonda il moto di polod\u00eca con il moto di precessione: entrambi riguardano l'asse di rotazione terrestre; ma mentre la polod\u00eca ha come riferimento la Terra e cause ad essa interne, la precessione ha come riferimento la volta celeste e cause esterne alla Terra.\nLe curve descritte dai due poli Nord e Sud non sono simmetriche rispetto al centro di rotazione terrestre (cio\u00e8 al punto dell'asse di rotazione equidistante dai poli), ma restano comunque contenute entro un cerchio di non pi\u00f9 di 20 m di diametro, salvo cataclismi epocali.\nCause.\nLa Terra non \u00e8 assimilabile a un corpo rigido; la distribuzione delle masse al suo interno pu\u00f2 variare:\nQuando enormi masse si ridistribuiscono entro il volume della Terra, l'asse di istantanea rotazione terrestre tende a stabilizzarsi cercando di sovrapporsi a un asse principale di inerzia. La reazione giroscopica induce un movimento conico dell'asse di rotazione: infatti la polodia ha caratteristico andamento a spirale nello stesso senso della rotazione terrestre; una spira viene descritta in circa 433 giorni.\nSecondo recenti ricerche tale moto \u00e8 da ascrivere principalmente alle variazioni fisiche (temperatura, salinit\u00e0, pressione) a carico delle profondit\u00e0 degli oceani.\nPer cercare di intuire meglio la genesi della polodia ci si pu\u00f2 anche riferire alla reazione che l'asse di rotazione terrestre oppone al momento torcente - esercitato dalla luna e dal sole - il cui piano d'azione non passa per il centro di massa della Terra, essendo questa non perfettamente sferica: tale momento determina il moto di precessione, analogo alla polodia. Del resto anche il ritorno di un pendolo alla sua posizione di equilibrio (stabile, a minima energia potenziale gravitazionale) non \u00e8 immediato, ma procede secondo una lunga oscillazione intorno ad essa.\nSembra che la polodia presenti altre periodicit\u00e0: una di breve periodo (diurna) e una di lungo periodo (secolare), ma al pari dei terremoti non \u00e8 possibile azzardare previsioni.\nEffetti.\nIl variare della posizione dei poli determina analoghe variazioni a carico della posizione dei paralleli e, soprattutto, dei meridiani, sui quali si fonda il GMT e di riflesso l'UTC.\nPer monitorare la polodia nel 1895 venne costituito l'ILS (Servizio Internazionale delle Latitudini) che nel 1899 cominci\u00f2 a raccogliere, comparare e coordinare i dati di cinque o sei stazioni di osservazione, tutte poste a 39\u00b0 8' N (in Italia a Carloforte presso la Torre di San Vittorio).\nL'avvento dei satelliti artificiali (in particolare quelli della rete GPS) ha decretato la fine dell'ILS, confluito prima (1962) nell'IPMS (International Polar Motion Service) e poi (1988) nell'IERS (International Earth Rotation and Reference Systems Service), riorganizzando il lavoro e i compiti anche dell'Ufficio Internazionale dei Pesi e delle Misure, che dal 1987 aveva inglobato il BIH (Ufficio Internazionale dell'Ora Esatta).\nAttualmente la misurazione della polodia si avvale dello studio dell'orbita di vari satelliti artificiali, a mezzo di rilevamenti doppler o laser di distanze e di posizioni, nonch\u00e9 dell'interferometria radioelettrica su sorgenti extragalattiche.\nStoria.\nIl movimento dei poli fu ipotizzato dal matematico svizzero Eulero intorno al 1760; seguirono ulteriori studi teorici di Lagrange, Laplace, Poisson, Jacobi, Bessel e la sistematizzazione di Poinsot (1858).\nLe prime rilevazioni sperimentali si ascrivono al napoletano Arminio Nobile (met\u00e0 del XIX secolo), cui si attribuisce la scoperta della variazione di breve periodo, ma la sua opera fu ignorata dalla comunit\u00e0 scientifica. I maggiori contributi vennero dallo statunitense Chandler a cavallo tra il XIX e il XX secolo."}
{"id": "491700", "revid": "23390", "url": "https://it.wikipedia.org/wiki?curid=491700", "title": "Condanna capitale", "text": ""}
{"id": "491703", "revid": "125222304", "url": "https://it.wikipedia.org/wiki?curid=491703", "title": "Radio Capodistria", "text": "Radio Capodistria \u00e8 una emittente radiofonica regionale della RTV Slovenija, ente radiotelevisivo pubblico della Repubblica di Slovenia, dedicato alla Comunit\u00e0 Nazionale Italiana in Istria (CNI) e nelle regioni italiane limitrofe.\nHa sede in via Fronte della Liberazione 15 a Capodistria, sul litorale sloveno, e trasmette in lingua italiana.:\nI canali radio RTV SLO affiliati sono: Prvi program, Val 202, Ars, Radio Slovenia International, Radio Koper, Radio Maribor, MMR-Muravid\u00e9ki Magyar R\u00e1di\u00f3.\nStoria.\nLa radio nasce il 25 maggio del 1949 con il nome di Radio Trieste Zona Jugoslava (Radio jugoslovanske cone Trst).\nNel 1955, con il secondo esodo che riguardava la Zona B, Radio Capodistria si accinse ad assumere un nuovo volto e a svolgere una funzione quasi del tutto inattesa. Affiancata da una rete televisiva, divenne espressione di quanto di italiano rimaneva in Istria e, insieme e pi\u00f9 ancora, punto di raccordo per una visione conciliativa dell'intero territorio giuliano, per una convivenza tra simili e tra diversi che da Pola si spingeva fino a Gorizia. I programmi erano in tre lingue: slovena, italiana e croata.\nDopo la firma del Memorandum di Londra, Radio Capodistria si un\u00ec con Radio Lubiana nel 1956 e fu abolito il programma in lingua croata. Data la sua efficacia commerciale (per decenni \u00e8 stata una delle radio maggiormente seguite), il segnale fu irradiato in zone sempre pi\u00f9 ampie dell'Italia.\nRadio Capodistria \u00e8 stata una delle prime emittenti bilingui in Europa. Nel 1979 il programma sloveno e quello italiano iniziarono a trasmettere su frequenze separate. La redazione in lingua italiana si avvaleva anche di collaboratori abitanti nei capoluoghi delle regioni nord-italiane.\nAll'inizio del XXI secolo la radio ha avviato la propria rivoluzione digitale: la produzione e la trasmissione dei programmi \u00e8 stata affidata al sistema computerizzato Dalet.\nNel 2005 ha ricevuto il premio Italradio per la promozione e il sostegno alle trasmissioni in lingua italiana.\nL'11 ottobre 2012 riceve a Trieste il premio \"Cuffie d'Argento radio senza confini - premio Aeroporto FVG\" nell'ambito del prestigioso premio radio \"Cuffie d'Oro Lelio Luttazzi 2012\".\nIl 4 luglio 2014 la presidente della Rai, Anna Maria Tarantola, ha visitato la sede di Radio Capodistria accolta dal direttore generale della RTV Slovenija e dai responsabili dei programmi italiani della radio.\nIl 20 agosto 2020 sono riprese le trasmissioni satellitari di radio e TV su Eutelsat 16 gradi Est frequenza 11.678 MHz, polarizzazione orizzontale, velocit\u00e0 del segnale: 30,000 MSym / s, Standard: DVB-S2, Modulazione: 8PSK, che copre tutta l\u2019Europa, in chiaro e il 15 ottobre sono iniziate le trasmissioni digitali di Radio Capodistria su SLO DAB+ R2 canale 12C: frequenza 227.360 MHz, velocit\u00e0 del segnale: 88 kbit/s Stereo AAC-LC, che copre: Slovenia occidentale, Istria, Friuli-Venezia Giulia e Veneto orientale.\nScopi fondamentali.\nRadio Capodistria si rivolge in primo luogo agli appartenenti ai 50 Circoli Culturali della Comunit\u00e0 Nazionale Italiana che vivono in Slovenia ed in Croazia, ma \u00e8 molto seguita anche in Italia. \u00c8 un'emittente che ha contribuito a segnare un'epoca ed una pagina importante della radiodiffusione in questa parte d'Europa.\nIl Programma radiofonico per la Comunit\u00e0 Nazionale Italiana (come viene definito dalla Legge sull'emittenza pubblica radiotelevisiva in Slovenia) attua il diritto costituzionale della minoranza italiana all'informazione pubblica nella propria lingua madre ed ai contatti con la Nazione madre. Il Programma svolge un ruolo importante anche negli scambi culturali e nei contatti del gruppo italofono con la maggioranza slovena. Contribuisce all'informazione, alla conoscenza reciproca ed allo sviluppo dei rapporti di buon vicinato nonch\u00e9 alla collaborazione in un'area di contatto fra tre nazioni diverse, Slovenia, Croazia e Italia.\nPalinsesto.\nLa programmazione copre le 24 ore. Particolare attenzione \u00e8 riservata all'informazione e di fondamentale importanza sono le proposte che interessano e riguardano l'attivit\u00e0 del gruppo nazionale italiano nel suo complesso. Altro aspetto importante \u00e8 quello della cultura che, oltre ad essere costantemente presente nei giornali radio, si concentra ampiamente negli spazi quotidiani ad essa dedicati. Ci sono, poi, le trasmissioni d'intrattenimento, sportive e musicali nelle quali costante \u00e8 il contatto diretto con gli ascoltatori.\nProgrammi del passato.\nElenco non completo dei programmi di maggior successo del passato"}
{"id": "491706", "revid": "23390", "url": "https://it.wikipedia.org/wiki?curid=491706", "title": "Condanna a morte", "text": ""}
{"id": "491708", "revid": "23390", "url": "https://it.wikipedia.org/wiki?curid=491708", "title": "Esecuzione capitale", "text": ""}
{"id": "491710", "revid": "1632387", "url": "https://it.wikipedia.org/wiki?curid=491710", "title": "Suffocation", "text": "I Suffocation sono un gruppo musicale death metal newyorkese, considerati tra i fondatori del brutal death metal insieme ai Cannibal Corpse; del technical brutal death metal assieme ai Cryptopsy e assieme ai Dying Fetus tra gli ispiratori dello slam brutal death metal e del deathcore.\nBiografia.\nGli inizi.\nIl gruppo \u00e8 nato a New York tra il 1988 per volere dei cinque componenti \"Frank Mullen\" alla voce, \"Doug Cerrito\" e \"Terrance Hobbs\" alle chitarre, \"Josh Barohn\" al basso e \"Mike Smith\" alla batteria. \nNella storia del death metal, i Suffocation emergono subito per il loro stile unico fondendo la tecnica strumentale con il verbo primigenio dell'old school death metal. Prima della loro formazione infatti le strutture del death metal risultavano semplici e a volte ripetitive (un esempio sono i pattern di batteria, riconoscibili si per dare al sound un impatto heavy e dark ma risultando ancora rudimentali e ridondanti).\nQuindi, la loro innovativa idea del tempo fu quella di integrare la pesante essenza del primitivo death metal con i veloci ritmi mutuati dal grind e aggiungendo riff complessi e nervosi, assoli che molto sanno di bizzarro e liriche che estremizzano ancora di pi\u00f9 il concetto stesso della morte e dei modi brutali di come arrivare ad essa.\nSubito dopo la formazione il five pieces pubblica il suo debut demo Reincremation di tre canzoni che in poche settimane circola nell'underground americano e fa scattare l'interesse delle case discografiche che reclamano la pubblicazione a breve di un album. \nLa band sceglie di registrare nel 1991 il loro primo mcd \"Human Waste\" per l'americana \"Relapse Records\", specializzata in brutal death e grind.\nIl complesso e selvaggio sound del mcd dar\u00e0 inizio ad uno dei pi\u00f9 rinomati stili del death metal, il New York Death Metal o, come si \u00e8 pi\u00f9 consueti nominare, il brutal death metal.\nL'affermazione.\nSempre nel 1991, i Suffocation cambiano label e si accasano presso la rinomata etichetta olandese \"Roadrunner Records\" per pubblicare il loro primo full-length \"Effigy of the Forgotten\" che diverr\u00e0 un classico nel suo genere influenzando molti gruppi anche in Italia come Natron e Antropofagus inglobando e ridisegnando a modo loro ritmi grindcore e premendo ancora di pi\u00f9 il piede sull'acceleratore. \nGi\u00e0 dalla copertina ad opera dell'artista americano \"Dan Seagrave\" si viene catapultati in un mondo dove la parola d'ordine \u00e8 sofferenza e brutalit\u00e0 gratuita, senza scampo n\u00e9 via d'uscita. Quest'album port\u00f2 gli intenti della band ad un livello superiore fondendo quindi le varie influenze ed unificandole in unico terremotante pattern death metal, complice la produzione di Scott Burns nei Morrisound Recording di Tampa in Florida, vera tappa obbligata per ogni band death metal del periodo.\nNel 1993 il bassista Josh lascia il gruppo per raggiungere gli Autopsy e viene cos\u00ec sostituito dal talentuoso \"Chris Richards\" per registrare il secondo album \"Breeding the Spawn\" che nonostante sia tecnicamente ben suonato mostra un calo d'ispirazione dei nostri e una produzione deficitaria (fatto che porter\u00e0 la band a registrare di nuovo alcune canzoni di questo disco negli album successivi). Del tour che seguir\u00e0 invece, i Suffocation si faranno conoscere per i loro show spaccaossa davanti a legioni di vecchi fan e incuriositi nuovi adepti, tanto che uscir\u00e0 anche una testimonianza live a titolo \"Live Death\" che includer\u00e0 anche altri gruppi di quel tour ovvero Cancer, Exhorder e Malevolent Creation.\nNel 1994, il drummer Mike Smith lascia la band per essere rimpiazzato dal nuovo \"Doug Bohn\" e con questa formazione registra il terzo full-length \"Pierced From Within\" che riporta il gruppo all'utilizzo di chitarre pesantissime e stoppate fino ai limiti uditivi, drums che poco hanno a che vedere con l'umano e altrettanto la voce di Frank Mullen sempre pi\u00f9 cavernosa ed inintelliggibile. A supportare l'album la band si imbarcher\u00e0 in un esteso tour che toccher\u00e0 oltre gli Stati Uniti, anche l'Europa (in Italia a Milano nel dicembre 1995 con \"Deicide\" e \"Konkhra\", tutto esaurito al Rainbow Club), il Canada e il Messico incrementando ancora di pi\u00f9 il loro seguito.\nDopo il tour, a lasciare la band sar\u00e0 la volta del drummer Bohn che sar\u00e0 poi sostituito da \"Dave Culross\" dei \"Malevolent Creation\" e quattro anni dopo nel 1998, ancora sotto l'egida del producer \"Scott Burns\" (che ritorna dopo l'assenza di Pierced from Within), pubblica il mcd di cinque pezzi \"Despise the Sun\" (in cui viene compresa anche una versione attuale di Catatonia originariamente su Human Waste). Questo minicd rimane un esempio di selvaggio brutal death metal nel quale la band utilizz\u00f2 strutture si complesse, ma anche lineari e dinamitarde, e dimostr\u00f2 un'ispirazione nel comporre fuori dal comune, in un periodo in cui il death metal estremo era in forte calo.\nLo scioglimento.\nIl mcd fu di rara reperibilit\u00e0 (distribuito dall'indipendente Vulture Records), ma la Relapse Records lo ristamp\u00f2 e l'aumentata esposizione portarono molti a credere che il gruppo era tornato in forma per riprendersi il posto che gli spettava nella scena dopo tre anni di silenzio. Dissidi interni alla band per\u00f2, portarono il gruppo a sciogliersi poco dopo, anche se alcuni componenti restarono in ambito musicale come il chitarrista Doug Cerrito che registr\u00f2 il primo album degli \"Hate Eternal\" ed il batterista Dave Culross che divent\u00f2 membro dei Malevolent Creation e dei grinders \"Hate Plow\".\nLa rinascita.\nAgli inizi del 2002, voci su una riunione dei Suffocation iniziarono a farsi insistenti tra gli appassionati del genere che furono il propulsore per un futuro ritorno, e la band conferm\u00f2 questa sua intenzione presentandosi con una formazione che comprendeva Frank Mullen (vocals), Terrance Hobbs (guitars), \"Guy Marchais\" (guitars, ex \"Pyrexia\"), Josh Barohn (bass) e Mike Smith (drums).\nLa band riprese cos\u00ec a scrivere e a provare, dichiarando di essere pronta per uscire con un nuovo disco a breve termine. \nNel mentre, Josh Barohn lascia di nuovo il gruppo e viene reclutato il bassista \"Derek Boyer\", preso in prestito dai \"Decrepit Birth\".\nSeguirono nel 2003 gli show come \"headliner\" al New England Metal and Hardcore Festival, Maryland Deathfest e il Milwakee Metalfest che registrarono il tutto esaurito e dove la band present\u00f2 per la prima volta la nuova canzone Deceit per la quale fu girato anche un video che and\u00f2 in rotazione su MTV2 Headbangers Ball.\nL'entusiasmo della scena arriv\u00f2 alle stelle e il gruppo entr\u00f2 cos\u00ec nel 2004 nel New York Full Force Studios con il produttore Joe Cincotta, per registrare nuovo materiale. Forti di un rinnovato contratto con la sempre presente Relapse Records, i Suffocation pubblicano nell'estate del 2004 \"Souls To Deny\" che si dimostrer\u00e0 all'altezza delle aspettative dispiegando vero e truculento tecnico death metal. Maniacalmente complesse le strutture ritmiche e gli assoli, preciso e devastante il drumming e non da meno ed ormai marchio di fabbrica i vocalizzi di Frank Mullen. Da notare anche la cruenta copertina raffigurante corpi impalati a destra e a manca in un mondo immaginario e decadente di dimensioni non umane ad opera ancora una volta di Dan Seagrave che gi\u00e0 aveva collaborato disegnando quella del primo album e che segna a sua volta un rientro come cover designer death metal.\nNuovo millennio (2005-oggi).\nDopo la pubblicazione di Souls to Deny, ed il tour americano ed europeo che ne segu\u00ec dove furono supportati dai deathsters inglesi \"Insision\" ed in Italia dai \"Natron\", il gruppo rientr\u00f2 in studio nel 2005 di nuovo con il loro ingegnere del suono sia live che in studio Joe Cincotta. Stilisticamente vicino a Souls to Deny e a Pierced from Within, l'omonimo \"Suffocation\" \u00e8 la prova del come il gruppo mantenga salda la posizione nel gotha del brutal death metal con un'ispirazione di nuovo fuori dal comune e di come sia da sempre uno dei pi\u00f9 importanti ed influenti gruppi del suo genere. Agli inizi di ottobre del 2006 il video della canzone Abomination Reborn debutta su Mtv Headbangers Ball. Nel 2008 lasciano la Relapse Records e firmano per la tedesca Nuclear Blast, con la quale fanno uscire \"Blood Oath\" nel 2009, che segue stilisticamente l'album precedente: tuttavia la critica si divide, tra chi lo considera un ottimo lavoro e chi non lo ritiene all'altezza della band. Mike Smith lascer\u00e0 di nuovo la band nel 2012 e verr\u00e0 rimpiazzato da Dave Culross. L'anno successivo esce il nuovo LP \"Pinnacle Of Bedlam\", sempre prodotto dalla Nuclear Blast. Il chitarrista Guy Marchais lascia la band nel 2016 ed \u00e8 sostituito da Charlie Errigo. Nello stesso anno si allontana dal gruppo anche il batterista Dave Culross, sostituito dal canadese Eric Morotti. Il 9 giugno del 2017 viene rilasciato il loro ultimo lavoro in studio \"...Of The Dark Light\" dove il cantante Kevin Muller, che era stato in precedenza un tournista, si un\u00ec alla band a tempo pieno accanto al cantante e cofondatore della band Frank Mullen, che guidava i due a condividere le funzioni vocali di quest'ultimo album e ad alternarsi sul palco del relativo tour. Successivamente Kevin Muller si dimise per divergenze dal gruppo ed incompatibilit\u00e0 con lo stile di vita \"on tour\" e fu sostituito da un ritorno di Ricky Myers nel 2018. Il 12 marzo 2018, fu annunciato che Frank Mullen avrebbe fatto un altro tour con i Suffocation prima di ritirarsi ufficialmente dalla band, parte cos\u00ec nel dello stesso anno il \"Farewell Frank Tour\". I Suffocation cos\u00ec, partono per 26 date nel'ultimo commovente tour nordamericano del cantante di sempre, la leggenda del brutal death metal, Frank \"The Tank\" Mullen, insieme ai gruppi Cattle Decapitation, Krisiun and Visceral Discorge. Il 15 gennaio 2019 \u00e8 stato annunciato che Frank \"The Tank\" sarebbe tornato per un tour finale in Giappone nel giugno 2019."}
{"id": "491711", "revid": "6066", "url": "https://it.wikipedia.org/wiki?curid=491711", "title": "Effetto Edison", "text": ""}
{"id": "491718", "revid": "2121638", "url": "https://it.wikipedia.org/wiki?curid=491718", "title": "Cretacico superiore", "text": "Nella scala dei tempi geologici, il Cretacico superiore \u00e8 la seconda delle due epoche in cui \u00e8 suddiviso il periodo Cretacico.\n\u00c8 compreso tra 99,6 \u00b1 0,9 e 65,5 \u00b1 0,3 milioni di anni fa (Ma), preceduto dal Cretacico inferiore e seguito dal Paleocene, la prima epoca del successivo Paleogene.\nSuddivisione.\nLa Commissione Internazionale di Stratigrafia suddivide il Cretacico superiore in sei piani, ordinati dal pi\u00f9 recente al pi\u00f9 antico secondo il seguente schema:\nDefinizioni stratigrafiche e GSSP.\nLa base del Cretaceo superiore coincide con quella del suo primo piano, il Cenomaniano, ed \u00e8 definita dalla prima comparsa negli orizzonti stratigrafici dei foraminiferi planctonici della specie \"Rotalipora globotruncanoides\".\nImportanti fossili guida per la base del Cenomaniano sono le ammoniti \"Calycoceras naviculare\", \"Acanthoceras rhotomagense\" e \"Mantelliceras mantelli\". \nGSSP.\nIl GSSP, lo strato di riferimento della Commissione Internazionale di Stratigrafia, \u00e8 localizzato in un affioramento del versante occidentale del Mont Risou, presso il villaggio di Rosans, nel dipartimento francese Hautes-Alpes. Il GSSP (coordinate: ) \u00e8 localizzato 36 metri al di sotto della sommit\u00e0 della Formazione Marnes Bleues. \nContenuto fossilifero e fauna.\nDurante questo periodo inizi\u00f2 il rapido sviluppo delle Angiosperme. Le ammoniti continuarono a dominare i mari, anche con lo sviluppo di forme a spirale svolta o a guscio quasi completamente diritto (eteromorfe). Nei mari poco profondi si diversificarono le rudiste, un particolare gruppo di lamellibranchi nei quali una valva assumeva forma conica rovesciata, fissata al substrato, mentre l'altra formava una sorta di opercolo.\nTra i rettili marini, gli ittiosauri si estinsero all'inizio del sottoperiodo (probabilmente non oltre il Turoniano), e furono sostituiti dai mosasauri, che si svilupparono fino al termine del Maastrichtiano, estinguendosi al limite Cretaceo-Terziario.\nSulla terraferma i dinosauri occupavano la maggior parte degli ambienti, mentre i mammiferi erano ancora piccoli e rari.\nLa fine del Cretaceo.\nLa fine del Cretacico superiore coincide con la sommit\u00e0 del piano Maastrichtiano ed \u00e8 caratterizzata da un'importante estinzione di massa, avvenuta 65 milioni di anni fa, nota nella letteratura scientifica come estinzione di massa Cretaceo-Terziario. Sebbene non sia stata l'unica estinzione di massa nella storia del nostro pianeta e nemmeno la pi\u00f9 drammatica, essa \u00e8 divenuta popolarmente famosa perch\u00e9 associata all'estinzione dei dinosauri. \nTra le varie ipotesi proposte per spiegare questo evento, una ipotizza che alla fine del Cretacico superiore un asteroide di dimensioni notevoli sia entrato in collisione con la Terra, causando sostanziali mutazioni all'ambiente del pianeta. Questo avvenimento avrebbe portato ad un cambio drammatico del clima provocando come conseguenza anche l'estinzione di molte specie animali, tra cui anche i dinosauri.\nIl tasso di estinzione e la successiva radiazione di nuove specie vari\u00f2 notevolmente in funzione delle differenti cladi degli organismi viventi."}
{"id": "491719", "revid": "30297", "url": "https://it.wikipedia.org/wiki?curid=491719", "title": "Whirpool Varese", "text": ""}
{"id": "491722", "revid": "16066", "url": "https://it.wikipedia.org/wiki?curid=491722", "title": "Estrazione solido-liquido", "text": ""}
{"id": "491723", "revid": "16066", "url": "https://it.wikipedia.org/wiki?curid=491723", "title": "Estrazione solido liquido", "text": ""}
{"id": "491724", "revid": "647919", "url": "https://it.wikipedia.org/wiki?curid=491724", "title": "Dominio di funzione", "text": ""}
{"id": "491725", "revid": "116089572", "url": "https://it.wikipedia.org/wiki?curid=491725", "title": "Cortado", "text": "Un cortado o cortadito \u00e8 un caff\u00e8 espresso con una piccola quantit\u00e0 di latte caldo per ridurre l'amarezza del caff\u00e8\n. Nasce in Argentina ed \u00e8 popolare in Spagna e in Portogallo, cos\u00ec come in America latina, dove si beve la sera\n. A Cuba, \u00e8 conosciuto come \"cortadito\". Ha diverse varianti, come \"cortado condensada\" (con latte condensato) e \"leche y leche\" (con latte condensato e crema).\nL\u00e1grima.\nUna l\u00e1grima \u00e8 cortado con le proporzioni invertite. Si prepara con un \"pocillo\" pieno di latte caldo dove si versa una piccola quantit\u00e0 di caff\u00e8 (la l\u00e1grima, la lacrima). \u00c8 popolare in Argentina fra le persone che devono ridurre al massimo l'acidit\u00e0 prodotta dal caff\u00e8."}
{"id": "491726", "revid": "16066", "url": "https://it.wikipedia.org/wiki?curid=491726", "title": "Estrazione liquido liquido", "text": ""}
{"id": "491730", "revid": "827882", "url": "https://it.wikipedia.org/wiki?curid=491730", "title": "Pangiallo", "text": "Il pangiallo (o pancialle) \u00e8 un tipico dolce natalizio del Lazio.\nStoria.\nIl pangiallo, meglio noto come pangiallo romano \u00e8 un dolce che ha la sua origine nell'antica Roma e pi\u00f9 precisamente durante l'era imperiale. Era, infatti, un'usanza di quei tempi distribuire questi dolci dorati, durante la festa del solstizio d'inverno, in modo da favorire il ritorno del sole.\nIl tipico pangiallo romano ha subito numerose trasformazioni durante i secoli a causa dell'espansione dei confini territoriali e dell'incremento nella comunicazione tra le varie regioni italiane.\nTradizionalmente il pangiallo veniva ottenuto tramite l'impasto di frutta secca, miele e cedro candito, il quale veniva in seguito sottoposto a cottura e ricoperto da uno strato di pastella d'uovo.\nFino a tempi molto recenti nella preparazione del pangiallo le massaie romane mettevano i noccioli della frutta estiva (prugne e albicocche) opportunamente essiccati e conservati, in luogo delle costose mandorle e nocciole.\nIngredienti.\nAmalgamare il tutto con farina e spennellare con la parte rossa dell'uovo, dopodich\u00e9 mettere 30 minuti in forno."}
{"id": "491732", "revid": "2176", "url": "https://it.wikipedia.org/wiki?curid=491732", "title": "Caff\u00e8 cortado", "text": ""}
{"id": "491735", "revid": "76963", "url": "https://it.wikipedia.org/wiki?curid=491735", "title": "Dipartimento della difesa degli Stati Uniti d'America", "text": "Il Dipartimento della Difesa degli Stati Uniti (in inglese: United States Department of Defense), in sigla DoD o DOD, \u00e8 un'articolazione civile del governo federale degli Stati Uniti d'America.\nControlla le Forze armate statunitensi ed il suo quartier generale \u00e8 il Pentagono. Al vertice dell'organizzazione vi \u00e8 il segretario della difesa, con poteri simili al ministro della difesa italiano. Da tale dipartimento dipendono lo United States Department of the Army, lo United States Department of the Navy e lo United States Department of the Air Force. Dal 22 gennaio 2021 il segretario \u00e8 Lloyd Austin.\nStoria.\nIl Congresso cominci\u00f2 a prendere in considerazione di coordinare le attivit\u00e0 dei servizi militari nel 1944. Appositi progetti vennero portati avanti nel 1945 dall'Esercito, dalla Marina e dal Joint Chiefs of Staff. In un messaggio speciale al Congresso del 19 dicembre, 1945, il presidente Harry Truman propose la creazione di un Dipartimento per la sicurezza nazionale unificato. Una proposta di legge fu sottoposta al Congresso nell'aprile del 1946, ma venne affossata dalla commissione per la Marina nei dibattiti del luglio 1946; la Commissione obiett\u00f2 che si sarebbe concentrato troppo potere nelle mani di un singolo Dipartimento. Alla fine Truman nel 1947 invi\u00f2 al Congresso una nuova proposta di legge che venne discussa ed emendata in alcuni mesi.\nIl 26 luglio 1947 Truman firm\u00f2 il National Security Act del 1947, che autorizz\u00f2 il National Military Establishment ad iniziare le attivit\u00e0 il 18 settembre 1947, il giorno dopo che il Senato aveva confermato James Vincent Forrestal come primo segretario della difesa. Il National Military Establishment aveva l'infelice abbreviazione in 'NME' (la cui pronuncia 'enemy' significa nemico), e fu cos\u00ec rinominato Dipartimento della difesa, \"Department of Defense\" (abbreviato come DOD o DoD) il 10 agosto 1949; in pi\u00f9, al Dipartimento della difesa venne conferita la pi\u00f9 ampia autorit\u00e0 sui tre dipartimenti militari (Esercito, Marina e Aeronautica Militare). Prima della creazione del National Military Establishment / Department of Defense, le forze armate degli Stati Uniti erano suddivise in differenti sottodipartimenti, senza grande autorit\u00e0 centrale.\nIl Dipartimento della difesa ha sede presso il Pentagono nella contea di Arlington, Virginia alla periferia di Washington sulle sponde del fiume Potomac. Fu creato dall'unione del Dipartimento della guerra (fondato nel 1789) e del Dipartimento della Marina (fondato nel 1789; gi\u00e0 Ministero della Marina, fondato nel 1780), che divenne una sua divisione, come quelli appena creati dell'Aeronautica e dell'Esercito. All'inizio il Dipartimento venne creato per ridurre la rivalit\u00e0 tra i vari servizi, che si credeva avesse ridotto l'efficienza militare durante la seconda guerra mondiale.\nIl Dipartimento della difesa include l'Esercito, la Marina, l'Aeronautica Militare tramite i loro Dipartimenti, ma anche enti come l'Agenzia per sicurezza nazionale (National Security Agency) e il Servizio segreto militare (Defense Intelligence Agency). Attraverso il National Guard Bureau vi dipendono le 54 Guardie nazionali del U.S. National Guard.\nIn caso di guerra, il Dipartimento ha autorit\u00e0 anche sulla Guardia Costiera, mentre in tempo di pace questo ente \u00e8 sotto il controllo del Dipartimento per la Sicurezza Nazionale (il Department of Homeland Security o anche DHS). Prima della creazione del DHS, la Guardia Costiera era sotto il controllo del Dipartimento dei trasporti. La Guardia Costiera non \u00e8 stata formalmente militarizzata fino alla seconda guerra mondiale, sebbene avesse partecipato in varie operazioni militari e paramilitari negli anni.\nIl budget annuale del DoD \u00e8 all'incirca di 425 miliardi di dollari (circa dollari a testa), senza contare decine di miliardi in pi\u00f9 per spese straordinarie stanziati dal Congresso durante l'anno.\nLa struttura dirigenziale del Dipartimento della difesa \u00e8 definita dal Goldwater-Nichols Act del 1986. Secondo il documento, la catena di comando va dal Presidente degli Stati Uniti, attraverso il segretario della difesa, ai comandanti regionali all'interno di uno o pi\u00f9 Comandi da cui dipendono tutte le forze militari di competenza di quel territorio. Il \"Chairman of the Joint Chiefs of Staff\" e alcuni \"Chiefs of Staff\" sono responsabili della preparazione dei militari e fungono da consiglieri militari del presidente, ma non sono nella catena di comando. Il presidente del Joint Chiefs of Staff \u00e8 per legge il pi\u00f9 alto grado di funzionario militare degli Stati Uniti.\nIl 22 febbraio 2002 l'ufficio dell'ispettore generale del Dipartimento della difesa ha comunicato che non dispone e non disporr\u00e0 della copertura per \"spese varie non documentabili\" per una cifra di 1100 miliardi di dollari.\nIn pi\u00f9, il Dipartimento della Difesa \u00e8 stato oggetto di alcune maxi-inchieste della Corte dei conti USA, il Government Accountability Office.\nDal 7 gennaio 2020 il Dipartimento della difesa \u00e8 designato come organizzazione terroristica dall'Iran."}
{"id": "491736", "revid": "205250", "url": "https://it.wikipedia.org/wiki?curid=491736", "title": "Andrea Pininfarina", "text": "\u00c8 stato membro del consiglio direttivo di Confindustria nonch\u00e9 amministratore delegato e presidente di Pininfarina.\nBiografia.\nFiglio dell'imprenditore e senatore a vita Sergio Pininfarina e nipote del fondatore della Pininfarina, Battista \"Pinin\" Farina, si laure\u00f2 in ingegneria meccanica presso il Politecnico di Torino nel 1981.\nDopo aver iniziato l'attivit\u00e0 lavorativa negli Stati Uniti nel 1982, nel 1983 torn\u00f2 in Italia, con l'incarico prima di coordinatore e poi di program manager del progetto Cadillac Allant\u00e9.\nEntr\u00f2 nella \"Industrie Pininfarina S.p.A.\" e dal 1\u00ba luglio 2001 \u00e8 stato Amministratore delegato della capogruppo, Pininfarina S.p.A.\n\u00c8 stato presidente di \"Federmeccanica\" e dell'Unione Industriale di Torino, mentre da maggio 2004 \u00e8 stato vicepresidente di Confindustria per il Centro Studi.\nFu membro del Consiglio di Amministrazione di varie societ\u00e0 tra cui Alenia Aeronautica, Ras e Juventus.\nNel 2004 \u00e8 stato inserito dal settimanale statunitense \"Businessweek\" tra le \"25 stars of Europe\", nella categoria dedicata agli innovatori, mentre nel 2005 \u00e8 stato nominato Eurostar da Automotive News Europe.\nFu inoltre membro del consiglio direttivo di Confindustria e presidente di \"Matra Automobile Engineering\".\nSposato con Cristina Pellion di Persano, ha avuto tre figli: Benedetta, Sergio e Luca.\n\u00c8 deceduto all'et\u00e0 di 51 anni, il 7 agosto 2008, a Trofarello (TO), in seguito a un incidente stradale occorso nelle prime ore della mattinata in via Torino: l'imprenditore si trovava alla guida della sua Vespa GT60 quando una Ford Fiesta rossa guidata da un pensionato del luogo non ha rispettato uno stop e lo ha investito in pieno.\nIn seguito alla sua morte, dal 12 agosto 2008 il fratello Paolo Pininfarina \u00e8 diventato il nuovo presidente di Pininfarina S.p.A..\n\u00c8 sepolto nel Cimitero monumentale di Torino."}
{"id": "491747", "revid": "287204", "url": "https://it.wikipedia.org/wiki?curid=491747", "title": "L'uomo scomparso", "text": "L'uomo scomparso \u00e8 un libro scritto da Jeffrey Deaver della saga che vede come protagonista il detective immobilizzato Lincoln Rhyme.\nTrama.\nLincoln Rhyme, detective forense tetraplegico e quindi incapace di agire se non con il cervello, \u00e8 alle prese con un nuovo caso. Amelia Sachs, l'agente/amante gi\u00e0 presente nei libri precedenti lo aiuta nel risolvere il caso difficile di un illusionista che uccide la gente con trucchi di magia, mettendoli alla prova con alcune delle pi\u00f9 famose fughe di Houdini.\nAttraverso l'illusionismo \"il Negromante\", come viene soprannominato, riesce a sfuggire alla cattura numerose volte e, attraverso il trasformismo, pu\u00f2 trasformare il suo aspetto fisico e il suo modo di comportarsi rendendo impossibile ai detective la sua cattura. Il tutto \u00e8 ambientato in un clima \"caldo\". Infatti in ballo c'\u00e8 la fuga di un prigioniero politico, una vendetta e false identit\u00e0.\nStile della narrazione.\nVi sono continui cambiamenti di punto di vista, attraverso i quali si possono percepire e indovinare i pensieri e la psicologia di ciascun personaggio, che vede a modo suo la situazione."}
{"id": "491749", "revid": "287204", "url": "https://it.wikipedia.org/wiki?curid=491749", "title": "Monica Cruz", "text": ""}
{"id": "491752", "revid": "75664845", "url": "https://it.wikipedia.org/wiki?curid=491752", "title": "Provincia di Pesaro", "text": ""}
{"id": "491760", "revid": "21079", "url": "https://it.wikipedia.org/wiki?curid=491760", "title": "Separabilit\u00e0 (topologia)", "text": ""}
{"id": "491768", "revid": "1573940", "url": "https://it.wikipedia.org/wiki?curid=491768", "title": "Pharomachrus mocinno", "text": "Il quetzal splendente o trogone splendido (Pharomachrus mocinno ) \u00e8 un uccello appartenente alla famiglia Trogonidae, diffuso in America Centrale.\nDescrizione.\nIl maschio \u00e8 caratterizzato da colori vivaci, avendo il piumaggio verde rosa con becco giallo e copritrici della coda allungate fino a raggiungere persino 105\u00a0cm di lunghezza, anch'esse verdi.\nLa femmina ha un piumaggio smorto, con piume verde pallido e marrone, senza le lunghe copritrici superiori. La lunghezza definitiva delle copritrici \u00e8 raggiunta dal maschio al terzo anno di et\u00e0, ma il solo corpo del volatile raggiunge i 45\u00a0cm e i .\nBiologia.\nHa abitudini prevalentemente gregarie, eccetto durante il periodo della riproduzione.\nDepone una covata all'anno (raramente due) in cavit\u00e0 degli alberi, soprattutto nei tronchi fradici. Maschio e femmina collaborano nella cova delle due uova di colore celeste per circa venti giorni. I nidiacei rimangono nel nido una trentina di giorni.\nIl quetzal splendente si nutre di sostanze vegetali ma anche di rane, invertebrati e lucertole.\nDistribuzione e habitat.\nIl quetzal splendente vive nelle foreste montane di Messico, Guatemala, Honduras, El Salvador, Nicaragua, Costa Rica e Panama, tra i 1000 e i 3000 m di quota.\nTassonomia.\nSottospecie.\nSono state individuate due sottospecie:\nConservazione.\nTra il 2008 e il 2009, nello zoo della capitale del Chiapas, la regione pi\u00f9 a sud nel Messico, sono nati dei pulcini di quetzal splendente in cattivit\u00e0.\nNella cultura.\nVenerato presso i Maya e gli Aztechi, il quetzal \u00e8 il simbolo del Guatemala. Tale simbologia non \u00e8 casuale: la tradizione locale lo considera simbolo di libert\u00e0 poich\u00e9 preferisce morire di fame piuttosto che vivere prigioniero.\nLe monete dello stato stesso, che nel 1924 sostituirono il Peso guatemalteco, hanno il suo nome in quanto le sue piume erano considerate talmente preziose da essere usate come moneta di scambio.\nCon le sue penne, il quetzal ha ispirato il mito del serpente piumato e del dio Quetzalcoatl, divenendo un uccello sacro di molte culture mesoamericane.\nNel 2012 \u00e8 diventato la mascotte di Ubuntu 12.10.\n\u00c8 uno degli animali di rappresentanza di una squadriglia scout."}
{"id": "491769", "revid": "29727", "url": "https://it.wikipedia.org/wiki?curid=491769", "title": "Coltivazioni arboree", "text": ""}
{"id": "491771", "revid": "436907", "url": "https://it.wikipedia.org/wiki?curid=491771", "title": "Dalla pace del mare lontano", "text": "Dalla pace del mare lontano \u00e8 il primo album in studio del cantautore italiano Sergio Cammariere, pubblicato il 20 agosto 2001 dalla Via Veneto Jazz.\nDescrizione.\nAnticipato dal singolo \"Sorella mia\", Cammariere ha dichiarato che l'album \u00e8 liberamente ispirato a \"I figli del mare\" del poeta Carlo Michelstaedter. La realizzazione del disco \u00e8 avvenuta mediante la collaborazione del paroliere Roberto Kunstler, autore anche di alcune delle musiche dei brani; all'interno del libretto, gli autori delle musiche di \"Vita d'artista\" e \"Cantautore piccolino\" vengono erroneamente attribuite rispettivamente a Cammariere/Kunstler e Cammariere: il primo brano \u00e8 in realt\u00e0 musicato dal solo Kunstler, mentre il secondo a entrambi gli artisti.\nNel 2002 la EMI Italiana ha ristampato il disco, mentre l'anno seguente \u00e8 uscita una nuova versione con l'aggiunta del singolo \"Tutto quello che un uomo\", terzo classificato al Festival di Sanremo 2003."}
{"id": "491772", "revid": "1632387", "url": "https://it.wikipedia.org/wiki?curid=491772", "title": "Prealpi italiane", "text": "Il termine Prealpi italiane \u00e8 riferito alla fascia di rilievi montuosi italiani a sud della catena principale delle Alpi, che forma una sorta di collegamento fra i rilievi alpini principali e la pianura padana. La classificazione delle Prealpi \u00e8 alquanto varia e non universalmente riconosciuta.\nCaratteristiche.\nI rilievi prealpini differiscono da quelli posti lungo la catena principale delle Alpi in molti fattori. Primo tra tutti, la quota: le Prealpi non raggiungono grandi altezze (inferiore ai 3000m), da cui deriva la quasi totale assenza di ghiacciai.\nGran parte delle Prealpi \u00e8 geologicamente pi\u00f9 recente delle Alpi in senso stretto, e vi predominano le rocce carbonatiche, tra cui calcari e, in minori proporzioni, dolomie. Le montagne costituite da rocce calcaree o dolomitiche si presentano aspre ed impervie, con pareti talvolta verticali (le Grigne e il Pizzo della Presolana, nelle Prealpi lombarde, ne sono due esempi significativi).\nClassificazione.\nClassificazione tradizionale.\nSecondo la geografia tradizionale italiana, le Prealpi iniziano ad est del Lago Maggiore e terminano nell'altopiano del Carso; le Alpi biellesi (un tempo identificate erroneamente come prealpi), poste ad ovest rispetto al Verbano, sono considerate parte delle Alpi Pennine. Il Lago di Garda divide le Prealpi lombarde, a ovest, dalle Prealpi Venete, a est.\nLe \"Prealpi lombarde\" comprendono le montagne che dominano i grandi laghi (talvolta soprannominati \"laghi prealpini\"), le Prealpi Varesine, il Triangolo Lariano (ossia il territorio compreso tra i due rami del Lago di Como), le Prealpi Orobiche e le Prealpi Bresciane. I limiti settentrionali della fascia prealpina sono determinati principalmente da significative variazioni in termini geologici, come per esempio la composizione delle rocce e la morfologia dei rilievi, nonch\u00e9 la quota da essi raggiunta.\nLe \"Prealpi Venete\" comprendono il gruppo del Monte Baldo, i Monti Lessini, le Piccole Dolomiti, le montagne a sud della Valsugana, la catena posta a sud della Valbelluna che va dal Monte Grappa al Col Visentin, le Prealpi Carniche (che comprendono la vetta pi\u00f9 elevata dell'intera catena, la Cima dei Preti di 2703\u00a0m) e, infine, le Prealpi Giulie.\nIn Piemonte invece le Prealpi mancano quasi del tutto; le Alpi si alzano direttamente dalla Pianura Padana, con una conseguente particolarit\u00e0 del paesaggio.\nClassificazione SOIUSA.\nLa classificazione tradizionale del sistema alpino secondo la geografia italiana, formulata nel 1924 durante il IX Congresso Geografico Italiano e ufficializzata nel 1926, \u00e8 stata recentemente superata dalla SOIUSA (Suddivisione Orografica Internazionale Unificata del Sistema Alpino), presentata nel 2005 e ben pubblicizzata da alcune riviste specialistiche.\nTale nuova suddivisione, riconosciuta anche in ambito internazionale, assegna una diversa estensione, diversi limiti e una nuova ripartizione interna anche alle Prealpi.\nLa SOIUSA individua il limite naturale tra la catena alpina propriamente detta e la fascia prealpina, posta a sud rispetto ad essa, nella cosiddetta Linea Insubrica, un sistema pressoch\u00e9 continuo di fratture che, partendo dalla zona a nord di Biella e proseguendo in direzione nord-est taglia longitudinalmente il sistema alpino dividendo la catena alpina principale dalle Alpi Sud-orientali (dette anche \"Alpi calcaree meridionali\").\nSecondo la SOIUSA le Prealpi sono divise in sezioni, ognuna delle quali appartiene a un settore del sistema alpino:"}
{"id": "491773", "revid": "107992472", "url": "https://it.wikipedia.org/wiki?curid=491773", "title": "Generazione di sconvolti", "text": "Generazione di sconvolti \u00e8 un album del rapper Ape, pubblicato nel 2005.\nIl disco.\nL'album \u00e8 composto da 15 tracce su cui l'MC lombardo si alterna con altri artisti quali Federica (\"Ci Confondiamo\"), Bassi Maestro (\"La Mia Nazione\"), Asher Kuno (\"Serata Maledetta\"), Sir Bod, Nobile Tino, Tuno. Mentre le produzioni sono affidate ad artisti di calibro come Kup, Hakeem, Bassi Maestro, Jack the Smoker, Mondo Marcio e Gasto.\nI temi scelti per l'album vanno dall'autobiografia ai risvolti sociali, dal classico \"storytelling\" fino alla critica delle \"disfunzioni\" italiane. Ape si conferma soprattutto un ottimo scrittore di liriche, capace di rimanere chiaro in ogni traccia del disco.\nL'album rappresenta il secondo elemento della trilogia composta da Venticinque, Generazione di sconvolti e Morgy Mo' e la gente per bene, in cui Ape descrive la societ\u00e0 odierna."}
{"id": "491780", "revid": "21079", "url": "https://it.wikipedia.org/wiki?curid=491780", "title": "Spazio discreto", "text": ""}
{"id": "491781", "revid": "857138", "url": "https://it.wikipedia.org/wiki?curid=491781", "title": "Spazio quoziente", "text": "In matematica esistono varie nozioni di spazio quoziente."}
{"id": "491782", "revid": "44627", "url": "https://it.wikipedia.org/wiki?curid=491782", "title": "Spazio prodotto", "text": "In matematica, per spazio prodotto si intende un prodotto cartesiano di insiemi equipaggiato con una qualche struttura derivata da quelle esistenti sulle componenti. In particolare si pu\u00f2 costruire:"}
{"id": "491787", "revid": "287204", "url": "https://it.wikipedia.org/wiki?curid=491787", "title": "Agnostida", "text": "Gli Agnostida sono un ordine di trilobiti di piccole dimensioni.\nDescrizione.\nGli appartenenti a questo gruppo presentano un corpo molto semplice composto da cephalon e pigidio, identici in dimensione e simili in fattezza. Le pleure sono solitamente poche o assenti. Si \u00e8 ipotizzato che queste trilobiti nuotassero sbattendo le due parti del corpo sopra citate l'una contro l'altra.\nTassonomia.\nSubordine Agnostina\nSubordine Eodiscina"}
{"id": "491790", "revid": "911622", "url": "https://it.wikipedia.org/wiki?curid=491790", "title": "Maurizio Gherardini", "text": "Carriera.\nHa giocato, come cestista, con la Libertas Forl\u00ec tra il 1971 e il 1980, in seguito, con la stessa squadra, divent\u00f2 dapprima viceallenatore, fino al 1982, poi come general manager, senza abbandonare il lavoro di impiegato in banca.\nNel 1992 assume l'incarico di procuratore generale alla Benetton Basket Treviso, per la quale, grazie alle sue intuizioni di mercato, in quattordici stagioni, riuscir\u00e0 a farle conquistare quattro scudetti, due Eurocup, sette coppe Italia e tre supercoppe italiane.\n\u00c8 stato anche collaboratore per il Resto del Carlino, Superbasket, Giganti del basket e Clinic.\n\u00c8 stato anche membro, dal 1998 al 2000, della commissione FIBA e, dal 2001 al 2006, del board di Eurolega.\nNel 2001 \u00e8 stato votato dirigente dell'anno dalla Gazzetta dello Sport, nel 2003 ha ricevuto l'Oscar del basket \"Pietro Reverberi\", nel 2004 l'Oscar del basket GIBA ed infine, nel 2006 \u00e8 stato eletto miglior dirigente della Lega Basket.\nNel giugno 2006 assume la vicepresidenza dei Toronto Raptors, dove ha portato come prima scelta del draft NBA il cestista italiano Andrea Bargnani. Complice la partenza di Bryan Colangelo da Toronto, Gherardini ha lasciato la franchigia canadese per entrare nello staff degli Oklahoma City Thunder in qualit\u00e0 di senior advisor e responsabile per gli affari internazionali.\nDal 21 maggio 2014 \u00e8 general manager del Fenerbah\u00e7e \u00dclker, club di pallacanestro che gioca in Eurolega e che fa parte di una delle pi\u00f9 prestigiose societ\u00e0 polisportive della Turchia.\n\u00c8 sposato con Luana, ha due figli, Michele e Valentina."}
{"id": "491791", "revid": "111264553", "url": "https://it.wikipedia.org/wiki?curid=491791", "title": "Cephalon", "text": "Il cephalon o cefalo o semplicemente capo \u00e8 la parte anteriore del corpo di ogni artropode.\nIl cephalon \u00e8 un tagma, ossia uno dei segmenti differenziati che costituiscono il corpo.\nNei trilobiti, il cephalon \u00e8 a sua volta diviso in:\nAll'opposto, in alcuni artropodi il capo \u00e8 saldato al torace per formare una struttura unica, il cefalotorace.\nAppendici pari.\nIl \"cephalon\" porta tipicamente una serie di appendici pari, tra le quali le antenne."}
{"id": "491795", "revid": "729019", "url": "https://it.wikipedia.org/wiki?curid=491795", "title": "Thorax", "text": "La Thorax () era un tipo di armatura usata nell'antica Grecia dall'epoca micenea fino all'Ellenismo; se ne hanno testimonianze per pi\u00f9 di mille anni, dalla guerra di Troia alle guerre di Alessandro Magno, fino al periodo dei Diadochi\nIl termine \"thorax\" indicava armatura in generale o, se in contrasto con \"linothorax\", si riferiva alle armature in metallo.\nRealizzazione.\nLa comprensione delle corazze dell'antica Grecia deriva principalmente, come gi\u00e0 detto, dalle pitture sui vasi; in qualche caso, per\u00f2, anche i testi antichi possono dare una mano.\nLa thorax consisteva di due o pi\u00f9 \"gyala\" (), lastre di metallo che coprivano il petto e la schiena.\nLa \"mitra\" o \"mitre\" () era la protezione metallica indossata attorno alla vita, sopra la pelle o un panno di feltro chiamato \"zoma\" (),\nDelle placchette di metallo chiamate \"pteruges\" () proteggevano varie parti del corpo; a seconda delle raffigurazioni, si possono trovare su tutta l'armatura, oppure solo nella sua parte inferiore.\nUna cintura chiamata \"zoster\" (), probabilmente fatta di pelle ma con delle placchette in cuoio, veniva indossata intorno alla vita sopra le altre parti della corazza."}
{"id": "491798", "revid": "1226", "url": "https://it.wikipedia.org/wiki?curid=491798", "title": "Federico Fiori", "text": ""}
{"id": "491799", "revid": "619191", "url": "https://it.wikipedia.org/wiki?curid=491799", "title": "Tender Prey", "text": "Tender Prey \u00e8 il quinto album di Nick Cave and the Bad Seeds, pubblicato nel 1988.\nCollegamenti esterni.\n "}
{"id": "491801", "revid": "1226", "url": "https://it.wikipedia.org/wiki?curid=491801", "title": "Barocci", "text": ""}
{"id": "491802", "revid": "9144", "url": "https://it.wikipedia.org/wiki?curid=491802", "title": "Kapsberger", "text": ""}
{"id": "491803", "revid": "73436141", "url": "https://it.wikipedia.org/wiki?curid=491803", "title": "Guardia di finanza", "text": ""}
{"id": "491807", "revid": "767487", "url": "https://it.wikipedia.org/wiki?curid=491807", "title": "Pieter Aertsen", "text": " In giovane et\u00e0 si distinse per la raffigurazione di oggetti domestici, riproducendo con dovizia di particolari parti di arredi, utensili di cucina e altri oggetti di uso quotidiano; in seguito riprodusse scene di eventi storici.\nBiografia.\nL'artista fu allievo di Allaert Claesz e oper\u00f2 in un primo momento nella sua citt\u00e0 natale, ma \u00e8 ad Anversa che svolse gran parte della sua carriera tra il 1535 e il 1560. Qui dipinse numerose opere sacre tratte per lo pi\u00f9 da momenti del Vangelo ( l'\"Ecce Homo\", il \"Cristo con Marta e Maria\", l'\"Incontro di Ges\u00f9 con l'adultera\"). Molte opere, fra le quali diversi altari di chiese olandesi furono distrutte nelle rivolte olandesi del periodo 1568 - 1648: tra queste si ricorda l\"'Adorazione dei pastori\" del 1560 di cui rimane solo un frammento. Fu capostipite di una dinastia di pittori, tre figli seguirono le sue tracce e divennero pittori di successo, tra i suoi discendenti il pi\u00f9 noto \u00e8 il nipote e suo allievo Joachim Beuckelaer.\nL'artista fu poi in Italia dove forse entr\u00f2 in contatto con Jacopo Bassano, uno dei maggiori pittori veneti del Cinquecento, il quale fu incline alla rappresentazione di scene pastorali, dove acquisivano particolare rilievo naturalistico piante e animali. Aertsen lavor\u00f2 tantissimo ad opere di carattere popolaresco: scene di mercato, feste paesane e scene di cucina; egli infatti non si conform\u00f2 al diffuso gusto manierista, ma, elaborando questi temi con forte realismo, se ne distacc\u00f2 tanto da poter essere considerato un precursore di Pieter Bruegel il Vecchio e un pioniere della natura morta come genere pittorico.\nNei suoi lavori pi\u00f9 celebri, che passano alla storia come \"nature morte invertite\" o \"immagini raddoppiate\", le figure iniziano a perdere peso compositivo, mentre la scena narrata viene rimpicciolita e spinta in secondo piano per lasciare il posto ad incredibili bancarelle di opulenti mercati o a cucine ben fornite."}
{"id": "491811", "revid": "2136255", "url": "https://it.wikipedia.org/wiki?curid=491811", "title": "Gallerie degli Uffizi", "text": "Complesso di musei statali di Firenze, dal 2014 riuniti entro un'unica amministrazione, creando un nuovo ente dotato di autonomia speciale. e comprendente:\nVisitatori.\nNel 2018 le Gallerie degli Uffizi sono risultate il secondo istituto museale statale pi\u00f9 visitato, dopo il parco archeologico del Colosseo, con un totale di visitatori, cos\u00ec distribuiti:"}
{"id": "491821", "revid": "3115", "url": "https://it.wikipedia.org/wiki?curid=491821", "title": "Guglielmo il Maresciallo", "text": "Nacque da Giovanni e Sibilla di Salisbury in localit\u00e0 sconosciuta e mor\u00ec nel suo castello di Caversham. La data della morte \u00e8 certa e ben documentata, dato lo spessore storico e politico raggiunto da Guglielmo, ormai conte di Pembroke\nBiografia.\nFamiglia.\nLa sua famiglia apparteneva alla piccola nobilt\u00e0 inglese che gravitava nell'orbita dei Plantageneti.\nNella famiglia medievale la nascita, specie per chi non apparteneva ad una casa reale o all'alta nobilt\u00e0, aveva un'importanza relativa: era solo un fatto biologico, l'inizio di una nuova vita nella forte incertezza della sopravvivenza \u2013 data la elevatissima mortalit\u00e0 infantile \u2013 e nell'altrettanta incertezza del suo possibile sviluppo sociale. Questo spiega i dubbi sul tempo e sul luogo di nascita di Guglielmo in un'epoca, il XII secolo, in cui sono ben pi\u00f9 importanti il momento dell\"exitus\" e gli istanti che lo precedono, gli attimi del bilancio finale: la morte nel Medioevo era, per cos\u00ec dire, uno spettacolo dello \"status\" raggiunto e uno strumento di legittimazione del successore.\nLe notizie sulla sua famiglia di origine sono scarse e non aiuta in questo il poeta trovatore Giovanni, suo biografo ufficiale, che ne illustr\u00f2 la vita in un poema in versi.\nLa \"chanson\" che gli fu commissionata da Guglielmo il Giovane, il primogenito successore del Maresciallo, ad eterna memoria del padre ma anche a gloria del casato, \u00e8 di grande importanza per la storia del nostro protagonista ma ancora di pi\u00f9 per il costume e l'ideologia dell'epoca, che descrive in tutte le sue sfumature psicologiche.\nSi tratta di un testo, per quanto encomiastico, fondamentale per la comprensione della cavalleria medievale, dei suoi princ\u00ecpi, delle sue aspirazioni, dei suoi tab\u00f9, della sua liturgia altrettanto forte di quella religiosa. Ci\u00f2 che emerge da quei versi che vogliono esaltare una figura eroica \u00e8 il ritratto vivo di una societ\u00e0 guerriera, dei suoi principi come dei suoi umori, dei suoi ideali come delle sue bassezze.\nLa \"chanson\" di Guglielmo \nIn quest'opera la voce \u00e8 del Trovatore ma la parola \u00e8 di Giovanni d'Early, lo scudiero e amico fedele del Maresciallo, il cui ricordo a volte vacilla, a volte sottace, ma \u00e8 sempre attento ad esaltare la figura del suo signore. Forse la cronaca non \u00e8 sempre precisa ma il mondo descritto rivive in tutta la sua freschezza offrendo una fine analisi psicologica del protagonista e dei suoi comprimari, il cui palcoscenico era una societ\u00e0 turbolenta e creativa che tuttavia si stava avviando al tramonto.\nIl silenzio del Trovatore sui progenitori di Guglielmo potrebbe essere stato un artificio retorico per esaltare maggiormente la sua figura quale uomo che ha creato da solo la propria fortuna, il proprio successo grazie esclusivamente alla propria \"virtus\".\nAbbiamo solo il nome del nonno paterno, Gilberto, un discendente dei normanni al seguito di Guglielmo I il Conquistatore nella sua avventura inglese.\nGilberto era al servizio di Enrico I d'Inghilterra con la funzione di maresciallo, poco pi\u00f9 di un servitore addetto alla cura dei cavalli reali, funzione che fu ereditata dal figlio Giovanni, il padre del nostro Guglielmo, divenendone il patronimico.\nGiovanni, per una serie di circostanze fortunate, si trov\u00f2, nei torbidi che seguirono la successione di Enrico I, ad aiutare Matilda, la madre del futuro re d'Inghilterra Enrico II, della quale divenne uno dei favoriti: fu l'inizio della sua fortuna e della sua scalata sociale. Spos\u00f2 in seconde nozze Sibilla Chaworth, sorella di Patrizio da Salisbury, primo conte di Salisbury, dalla quale ebbe Guglielmo ed altri tre maschi, oltre a due femmine a cui si aggiungevano Gilberto e Gualtiero, frutti di un precedente matrimonio. Guglielmo, quarto in linea di successione, era destinato ad una vita da cadetto, ossia alla ricerca dell'avventura e della fortuna facendo affidamento soltanto sulle proprie forze, un destino comune a tutti i cadetti dell'epoca.\nIter.\nSeguire la vita di Guglielmo vuol dire entrare nel mondo della cavalleria, comprenderne il reale significato, i doveri e gli onori, in un certo senso osservare la culla dell'organizzazione sociale occidentale come iniziava a formarsi sulle ceneri dell'Impero carolingio.\nLa \"Storia di Guglielmo il Maresciallo\" scritta da Giovanni il Trovatore apre uno squarcio nella societ\u00e0 feudale, i cui valori principali erano la \"virtus\" guerriera unita alla \"fidelitas\" e alla \"caritas\" verso un \"Senior\", sia esso di livello intermedio o l'apice della scala gerarchica guerriera, il Sovrano. Sotto questo aspetto Guglielmo fu lo stereotipo del perfetto cavaliere tanto da meritarsi dai suoi contemporanei il titolo di \"migliore cavaliere del mondo\". La sua carriera fu esemplare, quasi didascalica: da scudiero a tutore di re e poi reggente del Regno d'Inghilterra, l'apoteosi finale.\nCadetto e il Signore di Tancarville.\nGuglielmo era un figlio cadetto e per questo in presenza del primogenito nulla gli era dovuto dalla famiglia, dal padre:\nNella societ\u00e0 feudale era il primogenito che coagulava su di s\u00e9, oltre all'amore paterno, gli interessi della casata. Solo al primogenito spettava l'asse ereditario, intendendo con ci\u00f2 non solo i beni economici ma anche tutti gli altri di ordine immateriale quali le giurisdizioni, la tutela degli elementi femminili della famiglia, le alleanze, insomma quel complesso di rapporti e princ\u00ecpi che costituivano l'\u00a0\"onore\" della famiglia o meglio della stirpe. Al cadetto, che era vissuto come un peso ed un pericolo perch\u00e9 avrebbe potuto ostacolare il primogenito \u2013 l'unico a cui erano demandati l'onore e l'onere della perpetuazione della stirpe \u2013 rimaneva la strada del mondo o la carriera ecclesiastica: Guglielmo fu avviato alla prima.\nGiovanni il Maresciallo, il padre, lo invi\u00f2 ancora fanciullo in Normandia da Guglielmo signore di Tancarville, un feudatario del Re d'Inghilterra, perch\u00e9 lo svezzasse e lo educasse da guerriero, da futuro cavaliere. Il signore di Tancarville era anche un parente e per questo sentiva maggiormente l'importanza di allevare e ammaestrare il ragazzo affidatogli.\nIl suo era il compito tipico del cavaliere \"senior\", specie se aveva raggiunto un certo grado nella scala gerarchica guerriera: sostituire il padre carnale assumendone le funzioni educative nei confronti del cadetto o dei cadetti affidatigli e portarli all'addobbamento. La consegna della spada, che trasformava il giovane apprendista in cavaliere, ossia in vero uomo, era il momento simbolico pi\u00f9 alto della vita del guerriero, il momento che marchiava per sempre la sua anima. La vestizione era un momento liturgico, sacramentale, carico di simbolismi, vissuto intensamente dal mentore e ancora di pi\u00f9 dal suo pupillo, un secondo battesimo o meglio il vero battesimo del cavaliere che da quel momento in poi si trovava solo con s\u00e9 stesso di fronte al mondo e alle sue capacit\u00e0: \u00ab... la cavalleria, sorgente di grazia, era senz'altro ci\u00f2 che i teologici definivano allora un sacramento\u00bb.\nDivenuto cavaliere, Guglielmo partecip\u00f2 a diverse scaramucce di poca importanza tra feudatari dimostrando sempre un grande valore bellico per audacia e per tecnica. Inizi\u00f2 a partecipare ai tornei che si tenevano nella regione, distinguendosi sempre di pi\u00f9 e vincendo i premi messi in palio oltre alle armature e ai palafreni dei cavalieri sconfitti. I tornei, in un'epoca in cui il denaro contante era un elemento piuttosto raro, erano l'occasione per mettersi in mostra e guadagnare somme anche considerevoli, a volte arricchirsi, come nelle moderne gare sportive.\nPatrizio di Salisbury.\nLa Normandia, feudo del re d'Inghilterra e al tempo stesso vassalla del re di Francia era una regione ricca di tornei, una palestra di guerrieri dove Guglielmo comp\u00ec e perfezion\u00f2 il suo apprendistato, ma restava per lui solamente una terra di adozione.\nLo statuto giuridico della Normandia quale vassalla del Re di Francia rendeva ambigua la posizione del re d'Inghilterra. Questi era infatti sovrano in Inghilterra, ma in quanto titolare del ducato di Normandia era tenuto all'omaggio vassallatico verso il re di Francia.\nOrmai abile e affermato cavaliere decise di rientrare in Inghilterra, la sua patria, ma non presso la propria famiglia di origine, dove altri per diritto di primogenitura ne erano a capo. And\u00f2 ed entr\u00f2 nella famiglia di Patrizio conte di Salisbury, zio materno, che lo accolse benevolmente.\nLa scelta che fece Guglielmo di rientrare in Inghilterra presso Patrizio di Salisbury fu oltre che fortunata oculata, in quanto questi era intimo di Enrico II d'Inghilterra. Essere al servizio dello zio significava essere al servizio del Re e di un Re dello spessore di Enrico II, ma significava anche gravitare attorno alla corte reale con tutto ci\u00f2 che ne poteva derivare, insomma un rientro da grande tra i grandi in un mondo in continuo fermento in cui non sarebbero mancate le occasioni da sfruttare.\nL'occasione fortunata fatalmente si present\u00f2 nel 1168 quando accompagn\u00f2 lo zio incaricato da Enrico II di scortare la regina Eleonora d'Aquitania nel Poitou per domarvi una rivolta. Qui in uno scontro con dei ribelli Patrizio fu ucciso e lo stesso Guglielmo, che si era lanciato per vendicarne la morte, fu ferito e fatto prigioniero. In questa azione mostr\u00f2 coraggio e audacia, amore e fedelt\u00e0 verso lo zio, e con ci\u00f2, secondo i canoni etici dell'epoca, rispetto e capacit\u00e0 di sacrificio per l'onore della Regina e del Re d'Inghilterra. La sua condotta impression\u00f2 moltissimo Eleonora, che, grata, lo riscatt\u00f2 dalla prigionia e lo inser\u00ec tra i cavalieri del suo seguito.\nIl destino di Guglielmo si comp\u00ec: non pi\u00f9 cavaliere errante ma membro di una corte reale e, ancora meglio, di una famiglia reale, l'inizio di un lungo viaggio eroico e smagliante che lo avrebbe portato ad essere l'uomo pi\u00f9 potente d'Inghilterra.\nEnrico il Giovane.\nEnrico II nel 1170 incoron\u00f2 re il figlio quindicenne Enrico, d'ora in avanti il Giovane, senza cedergli tuttavia alcun potere reale che tratteneva strettamente nelle sue mani. Enrico il giovane si affacci\u00f2 cos\u00ec alla vita politico-militare carico di prestigio formale ma privo di esperienza e di alcun potere effettivo, pieno di quell'ansia di autonomia e di quelle ambizioni che lo avrebbero messo in rotta di collisione con il padre fino a scatenargli una guerra.\nEnrico II, consapevole della situazione ed estremamente geloso del potere, che non intendeva spartire con il giovane e inesperto figlio, scelse come suo mentore \u2013 quasi un tutore \u2013 Guglielmo il Maresciallo, ormai nelle grazie della regina e dello stesso re. Questo incarico proiett\u00f2 di colpo Guglielmo al vertice del gruppo dei cavalieri che facevano parte della casa reale.\nEssere l'istruttore del figlio del re, esso stesso re, suo consigliere, suo difensore e in situazioni particolari sua volont\u00e0 decidente conferiva a Guglielmo una responsabilit\u00e0 e un'importanza inimmaginabili. Era come essere signore del proprio signore, anche se si trattava di un signore che il padre preferiva tenere lontano dal potere foraggiandone, pi\u00f9 o meno volentieri, costosissime imprese cavalleresche.\nQueste imprese si tradussero in un continuo errare per tornei, sport e sfogo per i giovani guerrieri che volevano mettersi in mostra e vivevano in modo ludico questa specie di esercizio bellico, spesso pi\u00f9 pericoloso della stessa guerra, tanto da essere stato condannato dalla Chiesa nel Concilio Laterano del 1179. In queste circostanze si dispieg\u00f2 tutta la bravura di Guglielmo, che doveva proteggere il giovane re, farlo vincere e farlo ben figurare in una societ\u00e0 che poneva i tornei tra gli elementi fondamentali della propria cultura. Guglielmo si dimostr\u00f2, oltre che fulgido cavaliere e torneatore, attento istruttore e prezioso consigliere, tanto da guadagnarsi l'amore del giovane Enrico.\nQuest'amore Enrico glielo dimostr\u00f2 quando gli chiese di armarlo cavaliere: trattandosi di un re, per giunta del Re d'Inghilterra, questo compito, ancor pi\u00f9 importante di quello del padrino nei nostri battesimi e considerato allora un enorme onore e privilegio, sarebbe spettato ad un altro re, probabilmente a Luigi VII di Francia, che oltretutto era suo signore feudale. Fu invece Guglielmo, semplice cavaliere, a cingergli la spada, a prendergli le mani tra le sue, a baciarlo sulla bocca, a farlo nascere cavaliere, a farlo sbocciare alla virilit\u00e0 facendone un vero uomo di guerra e immettendolo in quella \"fraternitas\" che costituiva lo strato eletto della societ\u00e0 feudale.\nSospetto.\nLa posizione di Guglielmo si era grandemente rafforzata e l'intimit\u00e0 con il re lo elevava tra i suoi compagni suscitando invidie e gelosie che gi\u00e0 covavano per il tumultuoso e inarrestabile sviluppo della sua carriera.\nAlcuni cavalieri del seguito reale, invidiosi della benevolenza ed affetto che Enrico il Giovane ostentava nei suoi confronti, ordirono nel 1182 una congiura contro di lui.\nSi incominci\u00f2 ad insinuare, prima velatamente e poi apertamente, il sospetto di un suo rapporto adulterino con la moglie di Enrico, Margherita figlia di Luigi VII di Francia: si voleva rovinare Guglielmo e sostituirsi a lui nel cuore del Re. Guglielmo respinse ogni accusa, si dichiar\u00f2 pronto a sostenere il Giudizio di Dio attraverso un duello con qualsiasi campione, ma il sospetto e le accuse ebbero la meglio, e perse l'affetto del Re. Abbandon\u00f2 la corte iniziando ad errare per tornei certo che presto sarebbe stato richiamato.\nGuadagn\u00f2 moltissimo, ma spese altrettanto, come si conveniva ad un cavaliere di cui la prodigalit\u00e0 era una caratteristica; la sua bravura dava lustro ai tornei e per questo era ambito e conteso, e al tempo stesso ne aumentava il prestigio e il guadagno.\nNon dovette aspettare molto: Enrico il Giovane, che nel frattempo si era disfatto della moglie restituendola a Luigi VII di Francia ed era entrato in guerra con il proprio padre, Enrico II, aveva bisogno di lui e della sua capacit\u00e0 bellica.\nLo fece cercare per riammetterlo a corte; Guglielmo chiese delle garanzie che ottenne e rientr\u00f2 nel seguito di Enrico.\nL'11 giugno 1183 Enrico il Giovane inaspettatamente mor\u00ec di dissenteria nei pressi del castello di Martel in Turenna, infliggendo cos\u00ec un altro duro colpo, questa volta involontario, a Guglielmo, che sperava di ripartire da dove i sospetti e la congiura lo avevano allontanato. Guglielmo lo ricord\u00f2 commosso:\nCrociata ed Enrico II.\nTutto sembrava cospirargli contro quando Guglielmo eseguendo l'ultima volont\u00e0 di Enrico lo sostitu\u00ec come crociato recandosi al suo posto a Gerusalemme dopo averne ottenuto l'autorizzazione del padre, il re. Enrico II lo aveva perdonato per avere levato le armi contro di lui poich\u00e9 lo aveva fatto per fedelt\u00e0 al figlio che gli aveva affidato in ossequio alle leggi non scritte della cavalleria dove la \"fidelitas\" era considerata la prima virt\u00f9 del cavaliere. Agli occhi di Enrico il Vecchio avere seguito il figlio che gli aveva mosso guerra era pi\u00f9 un'azione da premiare che non un demerito da punire.\nAl ritorno, nel 1187, entr\u00f2 nel seguito di Enrico II, il vecchio e potente re d'Inghilterra: ora era ammesso l\u00e0 dove si gestiva il vero potere in un momento in cui il re vedeva l'altro figlio Riccardo muovergli guerra, sobillato ed aiutato da Filippo II di Francia.\nIl re gli concesse il feudo di Cartmel, ma era poca e povera cosa, Guglielmo aspirava ad altro; come tutti i cavalieri voleva una propria casata, la ricchezza vera ed un potere che per quanto subalterno a quello del re lo ponesse al di sopra degli altri cavalieri facendolo entrare nell'alta nobilt\u00e0.\nPremio.\nTutto ci\u00f2 si poteva conseguire solo attraverso una conveniente unione matrimoniale e questa fu il premio che il re gli diede per la sua fedelt\u00e0 alla casa plantageneta.\nIl re medioevale premiava cos\u00ec i propri fedeli, utilizzando un ampio bacino di ereditiere, pi\u00f9 o meno giovani, delle quali teneva lo stretto controllo.\nLa politica matrimoniale era come una gratificazione, ma anche uno strumento per legare maggiormente a s\u00e9 i pi\u00f9 fedeli del proprio seguito o dei propri alleati.\nQuesta politica, che trovava ampio spazio nella societ\u00e0 feudale, svolgeva una funzione redistributiva della ricchezza e attuava una rapida mobilit\u00e0 sociale. La donna come mezzo di promozione sociale in un mercato matrimoniale di cui il re era il supremo custode ed arbitro. La donna, la cui volont\u00e0 semplicemente non aveva alcun ruolo, assumeva un'importanza fondamentale allorquando, oltre ad essere essa stessa elemento premiale, era tramite di alleanze o del loro consolidamento.Questo accadde anche a Guglielmo.\nEnrico II, la cui salute iniziava a declinare, gli promise la diciassettenne Isabella di Clare, ricchissima ereditiera che custodiva nella Torre di Londra. La fanciulla, orfana di Riccardo di Clare, II conte di Pembroke, soprannominato \"Strongbow\" (forte arco) e di Eva MacMurrough di Leinster figlia dell'irlandese Dermot re di Leinster, era ricchissima, con immensi possedimenti in Irlanda (quasi un quarto dell'intero territorio), in Inghilterra e in Normandia.\nQuesto matrimonio avrebbe proiettato Guglielmo nell'alta aristocrazia europea, quasi all'altezza di un re. L'obiettivo era sfolgorante ma anche questa volta vi si frappose un improvviso ostacolo, la morte di Enrico II prima che fosse celebrato il matrimonio.\nBattaglia di Le Mans.\nLa corte di Saumur che Enrico tenne nel Natale 1188 sanc\u00ec il fallimento della sua altalenante politica familiare e la rottura ormai insanabile con il figlio Riccardo conte di Poitou, sopravvissuto ai fratelli che lo precedevano dinasticamente: fu la guerra; da una parte Enrico II e il fedele Maresciallo, dall'altra Riccardo e l'alleato Filippo Augusto re di Francia.\nNel 1189 Enrico si ritrov\u00f2 assediato a Le Mans da dove dovette precipitosamente fuggire sotto l'incalzare del figlio e delle sue truppe. Durante questa azione accadde un episodio che avrebbe potuto perdere Guglielmo, e per sempre; questi che ne copriva la ritirata si scontr\u00f2 con Riccardo abbattendone il cavallo, ma volutamente senza ferirlo, come dir\u00e0 pi\u00f9 tardi.\nSi ritrov\u00f2 cos\u00ec coinvolto in una situazione delicatissima, in una guerra tra padre e figlio, tra un re e chi lo sarebbe stato tra non molto; fedele al primo, il perdente, ed avendo umiliato il secondo, il vincitore, avrebbe avuto di che temere quando Riccardo sarebbe diventato re.\nIl 6 luglio 1189 Enrico II che si era ritirato a Chinon mor\u00ec distrutto dalla malattia e dalla sconfitta lasciando Guglielmo sull'orlo di un baratro. La morte di Enrico II, uno degli uomini pi\u00f9 potenti e temuti dell'occidente, avvenne nello squallore dell'abbandono generale. Derubato persino del suo mantello, solo Guglielmo gli fu ancora vicino curandone la tumulazione nell'abbazia di Fontevrault nell'indifferenza generale. Ancora una volta gli dimostr\u00f2 quell'affetto e quella \"pietas\" che neanche il figlio sentiva. \nTutto sarebbe precipitato: niente ereditiera, niente gloria anzi l'ignominia, forse la morte. In un'atmosfera tragica e carica di minacce avvenne il suo incontro con Riccardo.\nRiccardo lo accus\u00f2 apertamente di avere tentato di ucciderlo senza riuscirci, ma Guglielmo replic\u00f2, a viso aperto, che lo aveva risparmiato volutamente e che se avesse voluto lo avrebbe potuto finire facilmente data la sua ben nota forza e bravura. Riccardo Cuor di Leone dimostrando generosit\u00e0 e forse lungimiranza lo perdon\u00f2 e mantenne la promessa matrimoniale fattagli da suo padre dandogli in sposa la diciassettenne Isabella, contessa di Striguil e di Pembroke, ricordandogli abilmente che mentre il padre gliela aveva promessa lui gliela dava, e lo inser\u00ec nel suo seguito. Il destino di Guglielmo il Maresciallo si comp\u00ec.\nNuova vita.\nGuglielmo, la cui unica dote era stata la propria forza, la propria capacit\u00e0 bellica e la fama di guerriero che lo circondava, era ora un \"senior\" potentissimo, capo di una nuova casata e con un seguito di cavalieri o aspiranti tali, come lui stesso era stato molti anni prima.\nSi chiudeva cos\u00ec il cerchio: da apprendista cavaliere, baccelliere, quindi \"Senior\"; non pi\u00f9 tornei, ma l'alta politica e la cura e l'affetto dei suoi protetti e sodali. Ora era lui a dispensare benefici e ricchezza in quella societ\u00e0 guerriera e gerarchizzata, in cui il premio o la sua aspettativa erano il cemento della fedelt\u00e0 personale che costituiva la base del vassallaggio, forza aggregante e disgregante al tempo stesso. A tutto ci\u00f2 si aggiungeva la cura e l'ampliamento del patrimonio acquisito con il matrimonio, patrimonio che comprendeva diversi castelli, i pi\u00f9 importanti dei quali erano il castello di Pembroke, nel Galles meridionale, ed il castello di Chepstow che ampli\u00f2 e fortific\u00f2.\nCon il matrimonio cambi\u00f2 anche il suo rapporto con la famiglia reale, dalla quale da quel momento usciva. Non pi\u00f9 un rapporto di tipo quasi parentale \u2013 filiale con Enrico II, paterno con Enrico il Giovane \u2013 bens\u00ec pubblico e vassallatico. Alla \"caritas\" si sostitu\u00ec la \"fidelitas\", temperata peraltro dalla necessit\u00e0 di difendere e fare valere i diritti della propria famiglia e della moglie.\nRiccardo Cuor di Leone e Giovanni Senza Terra.\nIl 20 luglio 1189 Riccardo fu insignito del titolo di Duca di Normandia dall'arcivescovo di Rouen e pochi mesi dopo venne incoronato Re dall'arcivescovo Baldovino di Exeter nell'abbazia di Westminster con una cerimonia fastosa. Alla processione dell'incoronazione Guglielmo il Maresciallo portava lo scettro reale a testimonianza del favore del re e della posizione raggiunta.\nNon segu\u00ec Riccardo quando questi part\u00ec per la crociata, preferendo rimanere in patria a salvaguardia della propria casa, tenuto conto che a gestire il regno rimaneva Giovanni Senza Terra, che cercava di approfittare della situazione e del quale doveva essere fedele vassallo. Di questo dovette giustificarsi con Riccardo al suo rientro, protestando di avere servito i due fratelli con pari fedelt\u00e0. In effetti seguiva i canoni della cultura feudale basata appunto sulla \"fidelitas\", un intreccio di devozioni incrociate a volte contraddittorie ma tutte tese a rendere unito il traballante corpo politico della societ\u00e0 feudale. Basta pensare alla posizione dei re Plantageneti, re in Inghilterra ma vassalli del re di Francia in Normandia.\nAnche con Riccardo diede prova di grande valore militare e di quell'irruenza giovanile che lo accompagn\u00f2 sempre, come quando nel 1197 ormai cinquantenne si lanci\u00f2 alla conquista del castello di Milly in Normandia e incurante della sua posizione fece personalmente alcuni prigionieri.\nRiccardo per questo suo comportamento lo rimprover\u00f2 amabilmente. \nGuglielmo visse abilmente le difficolt\u00e0 che le diverse fedelt\u00e0 contemporanee gli creavano \u2013 mentore di Enrico il Giovane, ma cavaliere del padre Enrico II; vassallo del re d'Inghilterra, ma anche dipendente dal re di Francia per i feudi che la moglie possedeva in Normandia.\nQuesta situazione gli complic\u00f2 spesso la vita, come puntualmente accadde quando Giovanni mosse contro il re di Francia in quella guerra continua che serpeggiava tra i Plantageneti e i Capetingi alimentata da queste contraddizioni feudali. Super\u00f2 sempre queste difficolt\u00e0 vassallatiche, che Giovanni gli faceva pesare anche dopo che - alla morte di Riccardo I avvenuta il 6 aprile 1199 a Ch\u00e2lus - Guglielmo ne aveva facilitato l'incoronazione nei confronti del nipote Arturo, figlio di Goffredo di Bretagna, aiuto per il quale Giovanni gli concesse il titolo di Conte di Pembroke.\nNel grande gioco di alleanze e controalleanze, di ribellioni e torbidi che caratterizzarono gli ultimi anni di regno di Giovanni Senza Terra, Guglielmo mantenne sempre una linea di equidistanza, senza rompere tuttavia la fedelt\u00e0 che lo legava a lui ma senza impegnarsi troppo. I suoi interessi avevano assunto ormai un carattere internazionale \u2013 spaziavano dall'Irlanda alla Francia passando per l'Inghilterra\u00a0\u2013 e ci\u00f2 lo poneva in una posizione particolarmente delicata che riusc\u00ec sempre a padroneggiare.\nApoteosi.\nNell'ottobre del 1216 re Giovanni mor\u00ec, ma prima di spirare affid\u00f2 suo figlio Enrico, un bambino di soli nove anni salito al trono come Enrico III d'Inghilterra, alla tutela del Maresciallo: ecco l'apoteosi di un cavaliere, in questo caso del \"miglior cavaliere del mondo\", come mai pi\u00f9 si sarebbe ripetuta. Guglielmo, partito molti anni prima come povero cadetto, concluse la sua carriera come tutore del re bambino e come reggente del regno, uno degli uomini pi\u00f9 potenti dell'occidente dell'epoca.\nNella sua nuova posizione, i suoi atti politici pi\u00f9 importanti furono le riemanazioni della Magna Carta del 1216 e del 1217 con alcune varianti rispetto alla versione emanata da Giovanni Senza Terra a Runnymede il 15 giugno 1215 che peraltro aveva controfirmato come testimone.\nLa Magna Carta \u00e8 considerata la radice delle moderne costituzioni parlamentari e delle libert\u00e0 individuali.\nConcluse il suo \"curriculum\" bellico con la battaglia di Lincoln del 1217 contro i francesi, l'ultima splendida vittoria, salvando il regno al suo pupillo e non accanendosi contro i vinti. Scort\u00f2 infatti al porto d'imbarco le truppe nemiche e Luigi, il figlio di Filippo Augusto, che le conduceva.\nQuesto zelo cavalleresco fu interpretato variamente: come diplomatica difesa dei suoi interessi in terra di Francia, come tradimento della causa inglese o come doverosa osservanza del codice cavalleresco. Enrico, il suo pupillo, divenuto re parler\u00e0 di questa azione, dopo la sua morte, come di un tradimento.\nLeggenda.\nLa battaglia di Lincoln fu il canto del cigno di Guglielmo, che mor\u00ec poco tempo dopo, il 14 maggio 1219, nel suo castello di Caversham. Era presente l'amico Giovanni d'Early ed i figli, ad eccezione del secondogenito Riccardo, che si trovava in Francia col re Filippo Augusto.\nCome aveva espressamente richiesto durante il suo soggiorno a Gerusalemme, volle essere seppellito come un cavaliere templare e come tale fu ammesso nell'ordine poco prima di morire.\nI funerali si conclusero con la sepoltura del suo feretro nella chiesa del Tempio a Londra.\nCos\u00ec nacque la leggenda del \"miglior cavaliere del mondo\", la cui morte, per\u00f2, sanc\u00ec la fine di un mondo di cui si \"nutriva in fondo al cuore una struggente nostalgia\"."}
{"id": "491824", "revid": "33751", "url": "https://it.wikipedia.org/wiki?curid=491824", "title": "Jos\u00e9 Mar\u00eda Romero", "text": ""}
{"id": "491828", "revid": "121703797", "url": "https://it.wikipedia.org/wiki?curid=491828", "title": "Saldatura a elettrodo rivestito", "text": "La saldatura a elettrodo rivestito (nella terminologia AWS \u00e8 indicata come SMAW - \"Shielded Metal Arc Welding\" - ossia \"Saldatura ad arco con metallo protetto\", mentre secondo normativa europea \u00e8 codificata con il n\u00ba 111) , principalmente per i bassi costi delle apparecchiature e per la versatilit\u00e0 di impiego. Fra l'altro \u00e8 il procedimento pi\u00f9 adatto per essere impiegato all'aperto (quindi in cantiere).\nLinee generali del procedimento.\nIl procedimento a elettrodo rivestito deriva dai primi procedimenti ad arco sviluppati fra la fine del XIX secolo e l'inizio del XX secolo. In questi procedimenti inizialmente l'elettrodo (dello stesso tipo di materiale di quello da saldare) non era protetto, quindi si ossidava molto rapidamente e, cosa molto pi\u00f9 grave, introduceva ossidi e altre impurit\u00e0 nel bagno di saldatura. Ben presto si vide che aggiungendo al materiale dell'elettrodo disossidanti si ottenevano risultati migliori, inizialmente questi disossidanti erano dentro l'elettrodo (che praticamente era un tubo contenente la polvere disossidante), ma gli sviluppi successivi mostrarono l'utilit\u00e0 di avere un rivestimento esternamente al materiale metallico di cui \u00e8 composto l'interno.\nAttualmente gli elettrodi rivestiti sono prodotti in varie forme con differenti funzioni (vedi tipi di elettrodi in questa voce), a seconda delle esigenze sia di sicurezza sia di operabilit\u00e0 sia estetiche della saldatura.\nQuando si porta l'elettrodo ad una distanza opportuna dal pezzo scocca l'arco elettrico, che fonde il materiale metallico dell'elettrodo, il rivestimento ed il metallo del pezzo che deve essere saldato. Il saldatore sposta manualmente la pinza, gestendo in tal modo il \"bagno di saldatura\". Al termine dell'operazione il saldatore deve scalpellare la crosta (\"scoria\") che si \u00e8 formata sopra la saldatura, avente la funzione di proteggere il metallo nel corso del raffreddamento. Dato che gli elettrodi hanno una lunghezza di qualche decina di centimetri devono essere sostituiti nel corso delle operazioni di saldatura. Sia la necessit\u00e0 di sostituire gli elettrodi, sia quella di scalpellare la scoria dopo aver effettuato la saldatura riducono la produttivit\u00e0 del procedimento, riducendone quindi l'economicit\u00e0.\nLa tecnica \u00e8 impiegata, con particolari adattamenti, anche per la saldatura in ambito subacqueo.\nMacchine per saldatura a elettrodo rivestito.\nLe macchine per saldare ad elettrodo rivestito devono avere una caratteristica pi\u00f9 stabile di quella dell'arco: una tensione cio\u00e8 tanto minore quanto pi\u00f9 alta \u00e8 la corrente richiesta alla macchina (quindi un normale trasformatore collegato alla rete elettrica non potrebbe funzionare). La necessit\u00e0 di avere una caratteristica stabile implica che al trasformatore (necessario per portare la tensione di rete, 220 o 380 V, alla tensione di utilizzo della macchina - c.a. 80 V a vuoto) deve essere accoppiato un opportuno circuito che abbatta la tensione fino ai valori d'arco (attorno ai 25 V) una volta che sia acceso l'arco. Alla macchina \u00e8 collegata la \"pinza porta elettrodo\" ad una polarit\u00e0 (generalmente quella positiva nel caso di corrente continua) ed il pezzo da saldare all'altra polarit\u00e0. Le macchine per saldare possono essere sia a corrente continua (quindi con un raddrizzatore a valle del trasformatore) sia a corrente alternata.\nGeneralmente l'impedenza in serie al trasformatore \u00e8 regolabile, per mezzo di un volantino che agisce su di essa, in modo da variare la corrente di uscita dal trasformatore, al fine di adeguare questa e quindi la potenza saldante alla sezione dell'elettrodo impiegato.\nLa classe di macchine sopra descritta opera con un trasformatore a frequenza di rete (50\u00a0Hz), di potenza (o taglia) pari alla potenza della macchina saldatrice stessa. Ci\u00f2 comporta che le macchine cos\u00ec costruite pesano numerosi chilogrammi, anche dieci, per ciascun kilowatt di potenza fornita alla saldatura. Pi\u00f9 recentemente sono state sviluppate saldatrici con trasformatore ad alta frequenza, che sono tanto pi\u00f9 piccoli e leggeri, a parit\u00e0 di potenza, quanto pi\u00f9 alta \u00e8 la frequenza. La corrente elettrica ad alta frequenza \u00e8 in questo caso fornita da un circuito elettronico di potenza detto inverter, ed \u00e8 poi presente un raddrizzatore all'uscita del trasformatore e prima dell'elettrodo. Tali macchine sono pi\u00f9 costose ma il circuito di controllo che esse richiedono pu\u00f2 svolgere varie funzioni per agevolare il compito dell'operatore, tra le quali molto rilevante \u00e8 quella anti-stick che evita la fusione senza arco dell'elettrodo sul pezzo.\nGli elettrodi.\nL'elettrodo \u00e8 composto da una bacchetta di metallo, detta \"anima\", lunga normalmente 45\u00a0cm e con diametro da 1.6 a 9\u00a0mm (generalmente le misure pi\u00f9 comuni sono 1.6, 2, 2.5, 3.25, 4, 5, 6), ricoperta da un impasto essiccato, detto \"rivestimento\", composto da vari materiali disossidanti.\nDurante la saldatura, quando l'elettrodo fonde, i componenti del rivestimento fondono anch'essi e reagiscono fra loro, modificando la composizione dell'atmosfera in cui scocca l'arco. Una volta giunti sul bagno di saldatura formano una scoria meno densa del metallo di fusione che, quindi, galleggia sul bagno, proteggendo la fusione dall'ossidazione atmosferica durante la fase di solidificazione.\nLe funzioni del rivestimento in generale sono:\nIl diametro dell'elettrodo \u00e8 indicato convenzionalmente da quello della sua anima metallica.\nApplicazioni della saldatura a elettrodo rivestito.\nPraticamente la saldatura a elettrodo rivestito pu\u00f2 essere sempre utilizzata, sia in officina sia in cantiere. Pu\u00f2 essere usata per quasi tutti i materiali, sono esclusi i materiali \"basso fondenti\" (Pb, Zn, Sn), i materiali reattivi con l'ossigeno (Al, Ti, Zr) ed i \"metalli refrattari\" (Nb, Ta). Non \u00e8 consigliabile (per motivi economici) saldare con questa tecnologia giunti di spessore superiore a 35\u201340\u00a0mm.\nPossono essere utilizzati vantaggiosamente processi diversi se:\nUnificazione degli elettrodi.\nData la delicatezza e la rilevanza anche in termini di sicurezza degli elettrodi per l'esecuzione di saldature, gli elettrodi sono sempre unificati, con indicazione del metallo dell'anima e del tipo di rivestimento. Gli enti unificatori sono il CEN (Europa), l'ente italiano operante nel CEN \u00e8 l'UNI, e la American Welding Society (AWS) negli Stati Uniti.\nLe norme europee di unificazione per gli elettrodi rivestiti sono:\nL'elettrodo \u00e8 classificato in base ad un gruppo alfanumerico riportato sull'involucro della confezione.\nUn esempio di unificazione UNI \u00e8 il seguente:\nEN 499: E 46 3 1Ni B 5 4 H5\nIl significato delle sigle \u00e8 il seguente:\nInvece l'unificazione AWS dello stesso elettrodo sarebbe:\nE 80 15\nIl significato delle sigle \u00e8 il seguente:\nDifetti tipici della saldatura a elettrodo rivestito.\nIl difetto pi\u00f9 comune che si incontra nei cordoni di saldatura effettuati con questa tecnologia sono le inclusioni di scoria, che possono essere dovute sia ad un maneggio errato dell'elettrodo sia ad una rimozione non sufficiente della scoria.\nAltri difetti tipici di questa tecnologia sono le porosit\u00e0, dovute generalmente all'inquinamento del bagno di saldatura da parte di materiali estranei (per es. grasso o vernice) e le incisioni marginali, dovute a difficolt\u00e0 da parte del saldatore nella gestione dell'elettrodo.\nInfine fra i difetti metallurgici \u00e8 facile riscontrare cricche a caldo o a freddo, dovute all'umidit\u00e0 che il rivestimento degli elettrodi tende ad assorbire, e mancanze di penetrazione o fusione."}
{"id": "491833", "revid": "599013", "url": "https://it.wikipedia.org/wiki?curid=491833", "title": "Ped", "text": ""}
{"id": "491834", "revid": "11557", "url": "https://it.wikipedia.org/wiki?curid=491834", "title": "Direttiva Apparecchi a Pressione", "text": ""}
{"id": "491838", "revid": "3763", "url": "https://it.wikipedia.org/wiki?curid=491838", "title": "Ugrofinnico", "text": ""}
{"id": "491844", "revid": "438678", "url": "https://it.wikipedia.org/wiki?curid=491844", "title": "Interpretazioni del fascismo", "text": "Per Interpretazioni del fascismo si intendono una serie di studi, pi\u00f9 o meno critici, sul fascismo, la sua manifestazione e la sua fenomenologia.\nStoria.\nI primi studi sul fascismo furono realizzati in Italia gi\u00e0 negli anni Venti, espandendosi in seguito in altri paesi, e limitandosi inizialmente ad un carattere perlopi\u00f9 giornalistico e di informazione politica. Questa situazione per\u00f2 dur\u00f2 fino alla vittoria del nazionalsocialismo in Germania e la presa del potere da parte di Hitler.\nDa quel momento il fascismo (in un'accezione di qui in poi slegata dal movimento di Benito Mussolini ed estesa ad altre formazioni in cui si notavano analogie con il fenomeno italiano), al potere in due tra le maggiori potenze europee, acquist\u00f2 un nuovo significato ed una maggiore importanza sullo scacchiere internazionale. Le interpretazioni del fascismo, assunsero un carattere pi\u00f9 storiografico, solo dopo la fine della Seconda guerra mondiale. Gli studi sul fenomeno fascista, non solo italiano, sono stati per\u00f2 per decenni fortemente influenzati dall'ottica politica della stessa storiografia.\nQuindi le interpretazioni del fascismo per anni sono state principalmente quella degli stessi storici fascisti o vicini al fascismo, quella marxista (da Nicola Tranfaglia, a Enzo Collotti e Paolo Alatri), radicale (Gaetano Salvemini e Carlo Rosselli), fino a quella della storiografia cattolica (Gabriele De Rosa, Augusto Del Noce), a cui si \u00e8 aggiunta quella liberale di Benedetto Croce e Luigi Salvatorelli. Solo negli anni Sessanta studiosi stranieri come Ernst Nolte (autore accusato pi\u00f9 volte di apologia del nazismo), George Mosse e A. James Gregor hanno studiato il fenomeno con distacco storico. A questa scuola si pu\u00f2 ricondurre Renzo De Felice, che negli anni Settanta rivoluzion\u00f2 in Italia il dibattito storico, a partire dalla distinzione tra \"fascismo regime\" e il \"fascismo movimento\", seguita dai suoi allievi. Tra questi Emilio Gentile ha dedicato numerosi studi al fascismo, proponendo di interpretarlo come fenomeno totalitario, multidimensionale, caratterizzato da un\u2019ideologia originale fondata sul pensiero mitico, da un apparato organizzativo orientato alla mobilitazione delle masse e da istituzioni che tendono a integrare il partito unico e l\u2019apparato pubblico sotto il controllo di un capo carismatico.\nInterpretazioni.\nL'interpretazione fascista.\nRenzo De Felice sottolinea che di fronte a tutte le interpretazioni giunte dall'esterno, nessun fascista \u00e8 stato in grado di darne una univoca e plausibile.\nDurante il ventennio, non si pu\u00f2 prescindere dagli aderenti al fascismo; le pi\u00f9 autorevoli quelle dello storico Gioacchino Volpe, che contribu\u00ec con Gentile a scrivere anche la voce \"Fascismo\", firmata da Mussolini, sull'Enciclopedia Italiana, di Paolo Orano (\"Fascismo, idea universale\") di Giuseppe Bottai (il fascismo come rivoluzione incompiuta) e del filosofo del linguaggio Antonino Pagliaro (\"Il fascismo: commento alla dottrina\").\nInterpretazioni missine.\nNel dopoguerra interpretazioni del fascismo viste da destra sono quelle (seppur diverse) di Pino Rauti nei suoi tre volumi di \"Storia del fascismo\", e di Adriano Romualdi (\"Il fascismo come fenomeno europeo\").\nUna visione da \"fascisti di sinistra\" la danno l'ex parlamentare missino e volontario di guerra Beppe Niccolai, basandosi sulle interpretazioni di Stanis Ruinas: partendo dal presupposto che i fascisti appartengono solitamente al \"sottoproletariato\", essi sono una sorta di \"comunisti anti-marxisti\", che non accettano la societ\u00e0 capitalista, ma nemmeno riconoscono nel pensiero di Karl Marx una alternativa a questo capitalismo, bens\u00ec una forma negativa del capitalismo stesso e Giano Accame (\"Il fascismo immenso e rosso\").\nL'interpretazione crociana.\nLa teoria crociana era quella della \"malattia morale\". Questa interpretazione ha avuto tra i suoi maggiori propugnatori storici in gran parte di origine tedesca e italiana. In Italia il pi\u00f9 noto fu Benedetto Croce che espose la sua tesi, riguardo a questa interpretazione, prima in un articolo del New York Times del novembre 1943, in seguito nel discorso del 28 gennaio 1944 a Bari al primo congresso dei Comitati di liberazione, e infine in un'intervista del marzo 1947.\nPer il Croce il fascismo era visto come una \"parentesi\" tra lo stato monarchico liberale e lo stato repubblicano democratico, intesi come uno Stato successore dell'altro. Tale \"parentesi\" era dovuta a una \"malattia morale\" che avrebbe corrotto la societ\u00e0 e la politica con il fascismo.\nL'interpretazione capitalista e liberale.\nSecondo Friedrich von Hayek e altri studiosi liberali europei e anglosassoni, il fascismo \u00e8 solo un socialismo totalitario e nazionalista, adatto quindi alla classe media.\nL'interpretazione cattolica.\nSul fascismo e sulla sua interpretazione in stretta relazione al marxismo, il filosofo cattolico Augusto Del Noce ha dedicato gran parte dei suoi studi e delle sue opere. Del Noce intende mostrare la continuit\u00e0, dalla rivoluzione francese in poi, che \u00e8 posta fra l'hegelismo, il marxismo e il fascismo come tre momenti dell'unico processo di secolarizzazione. Il filosofo inizia quindi dall'analisi della figura storica di Mussolini e della sua formazione culturale, notando il suo giovanile anticlericalismo, il suo spontaneo confluire nel socialismo, e il seguente superamento di quest'ultimo per l'evoluzione fascista del suo pensiero. \u00c8 in particolare sul concetto di \"\u00abrivoluzione\u00bb fascista\" che Del Noce pone l'accento, essendo questo un concetto base anche del marxismo, una forma di azione tanto vaga e generale da poter attrarre a s\u00e9 ogni sorta di ceto sociale (anche il proletariato) e di frangia ideologica. Questo permette l'affiancamento ideale dell'attualismo di Giovanni Gentile (ideologo del regime) al modernismo teologico, fiorente a quel tempo e condannato come eresia dalla Chiesa cattolica.\nL'interpretazione marxista.\nQuella di tradizione marxista, considera il fascismo come un prodotto della societ\u00e0 capitalista e della reazione della grande borghesia contro il proletariato attraverso la mobilitazione di masse piccolo-borghesi e sottoproletarie (il \"regime reazionario di massa\" descritto dai comunisti italiani in clandestinit\u00e0). Nel 1925 Gramsci scrive: \"Noi abbiamo una spiegazione di classe del fenomeno fascista\", un'interpretazione che De Felice definisce come \"fascismo reazione di classe estrema del capitalismo per difendere se stesso\".\nL'interpretazione di Salvemini.\nL'interpretazione democratico-radicale di Gaetano Salvemini, di Piero Gobetti, del movimento Giustizia e Libert\u00e0 e poi del Partito d'Azione, considera il fascismo come un prodotto logico, inevitabile, degli antichi mali d'Italia. Per Carlo Rosselli il fascismo aveva fatto emergere i vizi congeniti degli italiani.\nL'interpretazione di De Felice.\nL'interpretazione che Renzo De Felice d\u00e0 del fascismo si articola su tre temi fondamentali: l'origine socialista del pensiero di Mussolini e la differenza fra il fascismo e le dittature di destra contemporanee, la distinzione fra il \"fascismo movimento\" e il \"fascismo regime\", la realizzazione di un consenso popolare determinante a garantire stabilit\u00e0 e successo al regime fascista. \nDe Felice ha avuto il merito di scardinare l'univocit\u00e0 della storiografia sul fascismo, fino agli anni '70, legata soltanto alla interpretazione marxista del fenomeno fascista come reazione dei ceti dominanti all'irrompere delle masse in politica grazie al socialismo\nI suoi studi sono stati proseguiti dalla cosiddetta scuola defeliciana (Emilio Gentile, Francesco Perfetti, Giuseppe Parlato, Giovanni Sabbatucci).\nL'interpretazione psicologica di Wilhelm Reich.\nLo psicoanalista e psichiatra austriaco Wilhelm Reich, dopo aver osservato per alcuni anni l'ascesa al potere del fascismo in Italia e del nazismo in Germania, scrisse nel 1933 il saggio \"Psicologia di massa del fascismo\", la cui pubblicazione e diffusione venne proibita dai nazisti subito dopo; Reich utilizz\u00f2 la teoria della psicoanalisi freudiana per tentare di formulare una diagnosi psicologica del fenomeno fascista e dell'ideologia nazista, considerati entrambi da Reich espressioni dello scatenamento di una \"isteria di massa\", effetto della repressione sessuale imperante nei primi anni del Novecento e dello scatenamento di pulsioni libidiche distruttive:\nReich sostenne che i movimenti di masse alienate, inneggianti alla guerra, al razzismo, al linciaggio, alla crudelt\u00e0 e alla morte, sono vittime della cosiddetta \"peste emozionale\". Questo concetto \u00e8 legato sia al concetto di psicologia delle masse di Freud, sia alla nozione di alienazione di Marx.\nVi sono alcuni feticci che conducono alla \"piaga\", quali il nazionalismo, il patriottismo esasperato, la tradizione, il patriarcato, l'autoritarismo, il familismo, la religione, l'obbedienza e le gerarchie, tutti processi di disumanizzazione in cui gli individui vengono trasformati in una massa meccanizzata, ad opera delle classi dirigenti \"psicopatiche\" della societ\u00e0.\nL'interpretazione di Umberto Eco.\nSeppur da una visione non storiografica, Umberto Eco nel suo saggio \"Il fascismo eterno\" ha dato un'altra interpretazione della fenomenologia fascista, riassumibile in 14 punti.\nAnche se la complessa galassia dei fenomeni fascisti non permette una compiuta descrizione complessiva, Eco ha comunque riconosciuto 14 requisiti salienti che possono essere riconosciuti nella maggior parte dei movimenti fascisti sorti storicamente, e che danno luogo alla definizione del concetto di \"Ur-Fascismo\", o \"fascismo eterno\":\nSecondo l'autore il fascismo presenta alcune caratteristiche assimilabili, come il rifiuto per la modernit\u00e0, la non accettazione del confronto, la violenza fisica, la demonizzazione del nemico, e vari altri.\nNon tutti i movimenti fascisti possono essere descritti da tutte e 14 le caratteristiche nell'elenco, per esempio il movimento fascista italiano ha sempre avuto rispetto per le innovazioni tecniche portate dalla modernit\u00e0, ma secondo Eco: \u00ab\u00e8 sufficiente che una di loro sia presente per far coagulare una nebulosa fascista\u00bb."}
{"id": "491848", "revid": "4", "url": "https://it.wikipedia.org/wiki?curid=491848", "title": "Televisione Digitale Terrestre", "text": ""}
{"id": "491852", "revid": "287204", "url": "https://it.wikipedia.org/wiki?curid=491852", "title": "Herrerasaurus ischigualastensis", "text": "Herrerasaurus (il cui nome significa \"lucertola di Herrera\") \u00e8 un genere estinto di dinosauro teropode molto primitivo vissuto nel Triassico superiore, circa 231,4 milioni di anni fa, in Argentina, Sud America. L'unica specie ascritta a questo genere \u00e8 \"H. ischigualastensis\". I due generi di teropodi provenienti dalla Formazione Ischigualasto, \"Ischisaurus\" e \"Frenguellisaurus\" si sono rivelati sinonimi di \"Herrerasaurus\".\nPer molti anni gli scienziati si sono posti molti interrogativi sulla classificazione di \"Herrerasaurus\", poich\u00e9 i suoi resti erano molto frammentari e scarsi. Per questo nella sua classificazione \u00e8 stato interpretato come un teropode primitivo, un basale sauropodomorpha, un primitivo saurischio e addirittura come un archosauro generico. Tuttavia, grazie alla scoperta di uno scheletro quasi completo provvisto di cranio, rinvenuto nel 1988, l\"Herrerasaurus\" \u00e8 stato infine classificato a met\u00e0 strada tra uno dei primi teropodi e un saurischio evoluto. Molti paleontologi lo ritengono il pi\u00f9 antico teropode scoperto finora.\nL\"Herrerasaurus\" fa parte della famiglia degli herrerasauridae, una famiglia di teropodi molto primitivi con caratteristiche analoghe a \"Herrerasaurus\", oltre ad essere tra i primi teropodi nell'evoluzione dei dinosauri.\nDescrizione.\nLungo dai tre ai 4 metri e alto pi\u00f9 di un metro e mezzo, questo dinosauro carnivoro era s\u00ec di dimensioni considerevoli ma di certo non rappresentava uno dei massimi predoni del suo tempo, in quanto negli stessi luoghi frequentati dall'herrerasauro vivevano arcosauri primitivi davvero giganteschi, come il semiacquatico \"Proterochampsa\" o i rauisuchidi come \"Saurosuchus\". La ragione del successo di un animale come \"Herrerasaurus\" era data con tutta probabilit\u00e0 da una caratteristica dei primi dinosauri, ovvero la bipedalit\u00e0. L'herrerasauro, infatti, fu uno dei primi dinosauri carnivori, i teropodi, che successivamente invasero ogni parte del globo, Antartide compresa, divenendo l'ultimo anello della catena alimentare.\nLa corporatura di questo dinosauro era snella e robusta; il collo era moderatamente allungato e le zampe posteriori erano lunghe e potenti. Gli arti anteriori, dotati di mani a cinque dita fornite di potenti artigli, servivano ad afferrare le prede, che venivano poi ulteriormente ferite dai lunghi denti presenti nell'ampia bocca. \"Herrerasaurus\" conservava parecchie caratteristiche primitive nelle articolazioni e soprattutto nel bacino. Probabilmente le principali prede di \"Herrerasaurus\" erano i grossi e lenti rincosauri, strani rettili dotati di becco imparentati con gli arcosauri.\nResti fossili.\nL'herrerasauro \u00e8 noto esclusivamente tramite alcuni scheletri parziali rinvenuti nella formazione di Ischigualasto risalente alla prima parte del Triassico superiore. A questo dinosauro sono ascritti anche i generi \"Ischisaurus\" e \"Frenguellisaurus\", in un primo tempo ritenuti forme distinte ma successivamente considerate varianti individuali di una stessa specie. Nella stessa formazione sono stati rinvenuti anche \"Eoraptor\", forse il dinosauro pi\u00f9 primitivo, e \"Pisanosaurus\", il dinosauro ornitischio pi\u00f9 antico."}
{"id": "491853", "revid": "22356", "url": "https://it.wikipedia.org/wiki?curid=491853", "title": "Herrerasaurus", "text": ""}
{"id": "491855", "revid": "78273", "url": "https://it.wikipedia.org/wiki?curid=491855", "title": "Forza debole", "text": ""}
{"id": "491857", "revid": "69794", "url": "https://it.wikipedia.org/wiki?curid=491857", "title": "Giorgio Asproni (politico)", "text": "Fu deputato del parlamento subalpino e della camera del Regno d'Italia per un totale di 9 legislature.\nBiografia.\nNacque a Bitti nel 1808, figlio di Giorgio e di Rosalia Demurtas. Laureatosi in Giurisprudenza presso l'Universit\u00e0 di Cagliari, abbracci\u00f2 la vita ecclesiastica per volont\u00e0 dello zio il canonico Melchiorre Dore. Divenne canonico penitenziere di Nuoro, dove insegn\u00f2 appunto teologia morale. La vivacit\u00e0 dell'ingegno lo spinse a condurre una vita piena e movimentata, mentre emergevano le sue tendenze democratiche e repubblicane. Si present\u00f2 candidato alla I legislatura, ma la sua elezione fu annullata per incompatibilit\u00e0 con la carica di canonico.\nSvestito l'abito talare nel 1849 per seguire questa sua passione politica, divenne uomo di punta della rappresentanza sarda del parlamento subalpino e della camera del Regno d'Italia per ben 27 anni, schierato nelle file della sinistra.\nDotato di spiccate doti oratorie, si occup\u00f2 delle pi\u00f9 importanti problematiche della Sardegna del tempo: agricoltura, colonizzazione, infrastrutture ferroviarie e marittime, miniere, circoscrizioni giudiziarie e amministrative, ordine pubblico.\nFu uno dei primi e pi\u00f9 convinti sostenitori della concezione dell'autonomia sarda inserita in una prospettiva federalista.\nGli viene attribuito l'opuscolo \"Progetto di legge pel miglioramento de' Regolari dell'Isola di Sardegna\" del 1850.\nLa sua azione di sensibilizzazione della classe politica nazionale sui problemi sardi port\u00f2 il governo, nel 1868, ad istituire un'inchiesta parlamentare sulle condizioni dell'isola; inchiesta presieduta da Agostino Depretis che peraltro non sort\u00ec gli effetti desiderati.\nNel 1859 partecipa in maniera attiva ai moti risorgimentali procurando e fornendo soldi e armi per i volontari. In questo clima fonda a Torino la \"Societ\u00e0 dei Liberi Comizi\", promuovendo la creazione del giornale \"Lo stendardo Italiano\".\nPartecipa alla Spedizione dei Mille seguendo i garibaldini a Palermo nell'agosto nel 1860 e in seguito a Napoli. In questo ambiente stringe rapporti con gli esponenti democratici meridionali e inizia la sua collaborazione coi giornali di Napoli pi\u00f9 importanti.\n\u00c8 inoltre riconosciuto come uno dei cospiratori che, minacciando il governo, organizzarono un'insurrezione generale nel 1869.\nIrriducibile oppositore del Cavour e dei successivi governi di destra, Asproni segu\u00ec le grandi questioni di politica nazionale ed estera e acquist\u00f2 prestigio anche in virt\u00f9 dei rapporti che lo unirono ai maggiori esponenti democratici del risorgimento italiano: amico di Mazzini, intraprese rapporti con Garibaldi, Carlo Cattaneo, Manin ed altri; dal 1865 ebbe contatti con Bakunin, da cui per\u00f2 rimase poco influenzato.\nNegli anni 1863-67 partecip\u00f2 intensamente al movimento operaio: prese parte al decimo congresso delle \"Societ\u00e0 Operaie\" a Parma; fu anche fautore dell'invio di una delegazione italiana a Londra, dove si era costituita l'Associazione Internazionale dei Lavoratori.\nLa sua vivacit\u00e0 e curiosit\u00e0 intellettuale e politica lo portarono ad una attiva partecipazione alla massoneria; iniziato il 24 luglio 1867 nella Loggia \"Universo\" di Firenze e pi\u00f9 tadi affiliato alla loggia \"Rigenerazione\" di Napoli, nel 1869 fu eletto primo Gran sorvegliante e, a partire dal 18 aprile 1872 fu membro del Consiglio dell'Ordine del Grande Oriente d'Italia.\nAsproni si scontr\u00f2 in un duello alla pistola con Fambri a Napoli il 14 settembre 1865, Asproni aveva 57 anni, Fambri 20 di meno, entrambi rimasero illesi. Le pistole sono custodite a Nuoro presso privati.\nCollabor\u00f2 con i maggiori organi di stampa di orientamento democratico nelle citt\u00e0 in cui le esigenze dell'attivit\u00e0 politica lo indussero a trasferirsi: Cagliari, Genova, Torino, Palermo, Napoli, Firenze, Roma e Milano; fu negli anni 1864-1865 direttore del \"Popolo d'Italia\" di Napoli, giornale di ispirazione mazziniana a cui collabor\u00f2 anche Aurelio Saffi.\nLa sua attivit\u00e0 politica e parlamentare dal 1855 al 1876 \u00e8 ben documentata, soprattutto in virt\u00f9 del suo monumentale \"Diario politico\": opera autobiografica in sette volumi, fonte primaria per la storia del periodo risorgimentale italiano e della Sardegna.\nAsproni si spense a Roma il 30 aprile 1876. L'epitaffio sulla sua tomba recita:\nArchivio.\nLe carte di Giorgio Asproni sono state donate nel 1995, dall'allora proprietario mons. Giovanni Delogu di Nuoro, alla biblioteca della Pontificia Facolt\u00e0 Teologica della Sardegna. L'archivio \u00e8 stato dichiarato di notevole interesse storico il 3 marzo 1982. La maggior parte della documentazione \u00e8 costituita da lettere (oltre 900) indirizzate all'Asproni, e in minor misura minute di lettere inviate e altri documenti riguardanti la sua carriera ecclesiastica e politica."}
{"id": "491859", "revid": "1745361", "url": "https://it.wikipedia.org/wiki?curid=491859", "title": "La Paz (disambigua)", "text": ""}
{"id": "491865", "revid": "125913653", "url": "https://it.wikipedia.org/wiki?curid=491865", "title": "Jean-Michel Basquiat", "text": "\u00c8 stato uno dei pi\u00f9 importanti esponenti del graffitismo americano, riuscendo a portare, insieme a Keith Haring, questo movimento dalle strade metropolitane alle gallerie d'arte.\nBiografia.\nPrimi anni (1960\u20131974).\nJean-Michel Basquiat nacque a Brooklyn, borough di New York, il 22 dicembre 1960 da padre contabile haitiano e da madre statunitense di origini portoricane; aveva due sorelle minori: Lisane e Jeanine. La famiglia vive a Park Slope. Basquiat inizia a manifestare interesse per il disegno fin dai quattro anni, ispirato dai cartoni animati televisivi. Un amore per l'arte trasmessogli dalla madre, la quale lo accompagna spesso al Brooklyn Museum, al Metropolitan Museum ed al Museum of Modern Art di New York.\nNel 1968 viene investito da un'autovettura e gravi lesioni interne obbligano i medici all'asportazione della milza. Durante il mese di degenza al \"King's County\", la madre gli regala il testo di anatomia \"Gray's Anatomy\" di Henry Gray, che lo influenzer\u00e0 molto: nelle sue opere riporter\u00e0 poi molti elementi anatomici. \"Gray\" si chiamer\u00e0 anche il gruppo musicale che Basquiat fonder\u00e0 insieme agli amici Vincent Gallo, Michael Holman, Wayne Clifford, Nick Taylor e Shannon Dowson. Gi\u00e0 all'et\u00e0 di 11 anni era capace di parlare, leggere e scrivere in francese e spagnolo.\nSAMO\u00a9 (1975\u20131977).\nQuando Jean-Michel Basquiat ha sette anni i genitori divorziano. Nel 1975 scappa di casa e va a dormire su una panchina pubblica: arrestato per vagabondaggio, l'anno seguente inizia a frequentare la \"City-as-School\" a Manhattan, per ragazzi dotati a cui non si addice il tradizionale metodo didattico. \u00c8 l\u00ec che nel 1977, a 17 anni, stringe amicizia con Al Diaz, un giovane graffitista che operava sui muri della \"Jacob Riis\", a Manhattan.\nInsieme all'amico, Basquiat acquista piena consapevolezza della propria vocazione artistica, i due iniziano a fare uso di psichedelici come l'LSD ma anche di droghe pesanti, ed uniscono le loro capacit\u00e0 iniziando a produrre graffiti per le strade di New York firmandosi come \"SAMO\", acronimo di \"Same Old Shit\" (trad. \"solita vecchia merda\"), propagandando con bomboletta spray e pennarello indelebile idee ermetiche, rivoluzionarie ed a volte insensate, come \"SAMO\u00a9 SAVES IDIOTS\" (\"SAMO\u00a9 salva gli idioti\"). All'inizio del 1980, dopo la rottura del sodalizio con Al Diaz, Basquiat scriver\u00e0 nelle vie del centro della citt\u00e0 \u201cSAMO\u00a9 IS DEAD\u201d. In seguito non utilizzer\u00e0 mai pi\u00f9 il nome 'SAMO'.\nOltre la strada (1978\u20131983).\nNel 1978 lascia gli studi alla \"City-as-School\", ritenendoli inutili per poi guadagnarsi da vivere vendendo delle cartoline da lui decorate. Sar\u00e0 proprio il tentativo di vendere una delle sue cartoline che cambier\u00e0 il corso della sua vita: entrato in un ristorante di SoHo, Basquiat avvicina Henry Geldzahler ed Andy Warhol il quale comprer\u00e0 alcune delle sue opere.\nPasseranno per\u00f2 alcuni anni prima che Jean-Michel riesca ad entrare nella \"Factory\" del re della Pop art; nel frattempo diventa cliente fisso dei due club pi\u00f9 esclusivi nella scena socio-culturale di New York: il \"Club 57\" ed il \"Mudd Club\", frequentati anche dallo stesso Warhol, da Madonna (con cui avr\u00e0 una storia d'amore), e da Keith Haring, con il quale stringer\u00e0 un'amicizia che durer\u00e0 fino alla morte. Si legher\u00e0 anche allo scrittore Glenn O'Brien, che aveva conosciuto nel 1979 durante una sua apparizione allo show ad accesso pubblico \"TV Party\".\nNel 1980 Jean-Michel partecipa al \"Times Square Show\", retrospettiva organizzata da un gruppo di artisti e sponsorizzata da Collaborative Projects Incorporated (Colab) e da Fashion Moda, alla quale far\u00e0 il suo formale debutto newyorkese anche Haring. Questo evento riconosce la nascita di due nuove avanguardie della \"Grande Mela\": la \"downtown\" (Neo-pop) e la \"uptown\" (rap e graffiti). Il 3 agosto 1980 suona per l'ultima volta al \"Mudd Club\" insieme al gruppo \"Gray\" assieme a Vincent Gallo; sempre nello stesso anno, Glenn O'Brian lo sceglie per interpretare se stesso nel film-documentario \"New York Beat\", che uscir\u00e0 nelle sale solo nel 2001 con il nome di \"Downtown 81\": O'Brian lo aiuter\u00e0 inoltre a vendere alcune tele ai membri della produzione.\nNel 1981 partecipa alla retrospettiva \"New York/New Wave\", insieme ad altri artisti come Robert Mapplethorpe, Keith Haring, Andy Warhol e Kenny Scharf. Il poeta e critico d'arte Rene Ricard pubblica \"The Radiant Child\" sulla rivista \"Artforum\", pubblicizzando Basquiat ed il suo percorso artistico. La prima mostra personale di Jean-Michel avviene nel maggio del 1981 a Modena, nella galleria d'arte Emilio Mazzoli. Si tratta della prima personale di Basquiat e della prima mostra europea, che viene per\u00f2 accolta negativamente e con sarcasmo dai critici e collezionisti locali. Quasi un anno dopo, nel marzo del 1982 riscuote grande apprezzamento da parte di pubblico e critica nella personale di New York, nella galleria d'arte di Annina Nosei.\nLa Svizzera ospita una sua retrospettiva presso la \"Galerie Bischofberger\" e allo stesso modo espone in dicembre alla Delta di Rotterdam. Tornato in America, inizi\u00f2 a frequentare Madonna, allora una cantante sconosciuta. Un decennio dopo la popstar finanzier\u00e0 la retrospettiva a lui dedicata al Whitney Museum di New York e nel 1996 pubblicher\u00e0 un breve ma sentito ricordo di lui sul \"Guardian\". Nel 1983, Basquiat ha prodotto la canzone hip hop \"Beat Bop\" di Rammellzee e K-Rob.\nL'amicizia con Andy Warhol (1983\u20131985).\nNel 1983 Basquiat \u00e8 stato riconosciuto nel mondo dell'arte come un fenomeno mondiale emergente. Quell'anno inizi\u00f2 a collaborare con il suo idolo, l'artista Andy Warhol. I dipinti di Basquiat erano caratterizzati da immagini crude e infantili, che facevano riferimento alla Art Brut di Jean Dubuffet. L'elemento che per\u00f2 contraddistingue l'arte di Basquiat \u00e8 essenzialmente l'utilizzo delle parole, inserite nei suoi dipinti come parte integrante, ma anche come sfondo, cancellate, a volte anche per attrarre l'attenzione dello spettatore.\nNel 1984, insieme ad Andy Warhol e a Francesco Clemente, inizia una serie di collaborazioni, di dipinti a \"sei mani\" commissionati da Bruno Bischofberger. A scopo artistico personale dipinge un altro ciclo di opere insieme al solo Warhol, eseguendo oltre cento quadri, nei quali \u00e8 riconoscibile l'apporto di entrambi, e allestendo una mostra comune il cui manifesto presenta in maniera eloquente i due artisti come protagonisti di un incontro di boxe. La boxe era per Basquiat un modo di vivere, e paragonava spesso l'arte ad un ring su cui combattere.\nA settembre alcune delle opere eseguite in collaborazione con gli altri due artisti vengono esposte a Zurigo. Proprio nel settembre il \"New York Times\" definisce Basquiat \"la mascotte di Warhol\": questo fatto, unito all'eccesso nell'uso delle droghe e alla sua progressiva tossicodipendenza da eroina che Warhol non riesce ad arrestare, porta Basquiat a soffrire di frequenti disturbi psichici.\nUltimi anni (1985\u20131988).\nNel 1985 Jean-Michel espone nuovamente alla \"Galerie Bischofberger\" di Zurigo, alla \"Mary Boone Gallery\" di New York ed alla \"Akira Ikeda\" di Tokyo, ma oramai \u00e8 schiavo della droga nonostante molti dei suoi amici, vittime dei suoi attacchi paranoici, tentino di aiutarlo a disintossicarsi. Basquiat appare sulla copertina del \"New York Times Magazine\" con il titolo \"New Art, New Money: The Marketing of an American Artist\". Nel 1986 espone ancora una volta le sue opere a Zurigo, poi ad Abidjan, in Costa d'Avorio, facendo il suo primo viaggio in Africa.\nPoco dopo si interrompono i rapporti con Mary Boone, fino ad allora suo agente commerciale newyorkese; il pubblico ed i critici iniziano ormai a non accettare pi\u00f9 i suoi lavori con l'entusiasmo di un tempo. Nel 1987, con la morte di Warhol dovuta ad una mal riuscita operazione alla cistifellea, entra in una violenta fase di tossicodipendenza: il suo forte attaccamento al re della Pop Art, che aveva manifestato fino alla fine, lo conduce all'abuso di eroina per superare il trauma. Basquiat espone ancora a New York nella galleria del cugino di Tony Shafrazi, Vrej Baghoomian, il suo ultimo mercante; poi inizia un tentativo di disintossicazione che non porter\u00e0 mai a termine.\nIl 12 agosto 1988 viene ritrovato incosciente nel suo loft sito al primo piano di un palazzo in 57 Great Jones Street a Manhattan da Kelle Inman, allora sua fidanzata, che abita al pianterreno. Viene trasportato al Cabrini Medical Center, dove giunge senza vita. Il rapporto dell'autopsia dell'ufficio del Chief Medical Examiner del Manhattan Mortuary attribuisce la causa della morte ad un'\"intossicazione acuta da droghe miste (oppio-cocaina)\".\nViene soprannominato \u00abil James Dean dell'arte moderna\u00bb, essendo riuscito a scalare quel mondo con grande velocit\u00e0, ma a scomparire in un tempo ancora minore: la stessa sorte toccher\u00e0 anche all'amico Haring, morto di AIDS due anni dopo, e che il 17 agosto aveva presenziato al suo funerale, insieme a Francesco Clemente ed altri amici, al cimitero di Green-Wood a Brooklyn."}
{"id": "491867", "revid": "1610933", "url": "https://it.wikipedia.org/wiki?curid=491867", "title": "Talpa senza pelo", "text": ""}
{"id": "491868", "revid": "1983214", "url": "https://it.wikipedia.org/wiki?curid=491868", "title": "Cetto La Qualunque", "text": ""}
{"id": "491869", "revid": "287204", "url": "https://it.wikipedia.org/wiki?curid=491869", "title": "Achang", "text": "Gli Achang (o anche Ngac'ang, Maingtha, in cinese: \u963f\u660c\u65cf) sono un gruppo etnico facente parte dei 56 gruppi etnici riconosciuti ufficialmente dalla Repubblica popolare cinese.\nLa popolazione totale degli Achang arriva a 34,000 individui circa, quasi tutti stanziati nella provincia cinese di Yunnan (prefettura autonoma di Dehong). Parlano la lingua Achang ma non hanno alcun alfabeto. Sono usati i caratteri cinesi per la scrittura.\nUn sottogruppo degli Achang, gli Husa (\u6236\u6492), vive a Longchuan, parla un dialetto distinto dalla lingua Achang e si considera un'etnia del tutto distinta. Gli Husa sono considerati pi\u00f9 assimilati alla cultura cinese. Per esempio, nelle case degli Husa non \u00e8 difficile trovare tavole memoriali per gli antenati in pieno stile confucianista. Generalmente, gli Husa seguono una sorta di religione che \u00e8 una mistura di Buddhismo Theravada e Taoismo."}
{"id": "491871", "revid": "46931", "url": "https://it.wikipedia.org/wiki?curid=491871", "title": "Ngac'ang", "text": ""}
{"id": "491872", "revid": "46931", "url": "https://it.wikipedia.org/wiki?curid=491872", "title": "Maingtha", "text": ""}
{"id": "491879", "revid": "453768", "url": "https://it.wikipedia.org/wiki?curid=491879", "title": "Cortinarius rubellus", "text": "Cortinarius rubellus (molto noto anche con il sinonimo \"Cortinarius speciosissimus\") \u00e8 un fungo basidiomicete della famiglia Cortinariaceae, uno dei funghi mortali pi\u00f9 pericolosi che esistano; cresce dall'estate fino al tardo autunno, \u00e8 abbastanza diffuso nell'Italia settentrionale; quasi introvabile nel centro-sud Italia.\nEtimologia.\nBinomio obsoleto \"C. speciosissimus\": dal latino \"speciosissimus\" = bellissimo, per via del suo bell'aspetto.\nDescrizione della specie.\nCappello.\nIl diametro arriva fino a 8\u00a0cm (la taglia media \u00e8 di 6/7\u00a0cm), inizialmente conico, poi diventa sempre pi\u00f9 piano, con umbone acuto e raramente ottuso, fino a risultare un po' depresso negli esemplari pi\u00f9 vetusti. Margine involuto. Superficie ricoperta da fribille, con aspetto opaco e colore rosso mattone o camoscio scuro come \"C. orellanus\".\nLamelle.\nConcolori al cappello, smarginato-decorrenti ed uncinate, prima rade, poi spaziate quando il cappello diventa piano o depresso.\nCortina.\nGiallastra, ben visibile solo nel primo stadio dello sviluppo.\nGambo.\n5-11 x 0,6-1 cm (2 cm alla base), slanciato, cilindrico, anch'esso concolore al cappello e decorato con evidenti zebrature pi\u00f9 chiare.\nCarne.\nColor paglierino con sfumature rosso mattone, coll'avanzare dell'et\u00e0 concolore al cappello setosa.\nCaratteri microscopici.\n8-11 \u00d7 6,5-8,5 \u00b5m, subglobose, decorate con verruche, di color ocra in massa e in idrossido di potassio.\n29-36 \u00d7 9-11 \u00b5m, claviformi, tetrasporici, ialini.\nDistribuzione e habitat.\nFine estate-autunno, fungo terricolo, spesso gregario e preferibilmente sotto conifera (come \"C. orellanus\"). \u00c8 diffuso in Nord America e in Europa.\nCommestibilit\u00e0.\nMortale.\nUno dei funghi pi\u00f9 pericolosi; colpisce reni e fegato con latenza anche molto lunga (dai 3 ai 14 giorni dall'ingestione).\nOltre a contenere l'orellanina, tossina citotossica facente parte di un gruppo di composti chiamati \"bipiridine\" (due anelli eterociclici con un atomo di azoto), sembra che in questa specie siano presenti un gruppo di tossine alcune delle quali di natura ancora sconosciuta."}
{"id": "491882", "revid": "92723", "url": "https://it.wikipedia.org/wiki?curid=491882", "title": "Danilovgrad", "text": "Danilovgrad (in serbo cirillico: \u0414\u0430\u043d\u0438\u043b\u043e\u0432\u0433\u0440\u0430\u0434) \u00e8 una citt\u00e0 nella parte centrale del Montenegro. In base all'ultimo censimento (2003), conta 16.523 abitanti.\n\u00c8 situata nella fertile valle di Bjelopavli\u0107i dove scorre il fiume Zeta, ed \u00e8 il capoluogo del comune omonimo.\nStoria.\nDanilovgrad fu fondata con lo scopo di diventare la capitale del Montenegro, ma dopo la liberazione di Nik\u0161i\u0107 e Podgorica la sua importanza \u00e8 diminuita. Il suo nome deriva da quello del fondatore, Danilo II del Montenegro, anche se le fondamenta di questa citt\u00e0 furono gettate dal re del Montenegro Nicola I nel 1870.\nPopolazione.\nL'evoluzione demografica della citt\u00e0 negli ultimi tre decenni:\nI gruppi etnici nel 1991:\nI gruppi etnici nel 2003:\nLocalit\u00e0.\nIl comune ha una popolazione di 16.523 abitanti; il 32% della popolazione \u00e8 concentrata nel capoluogo (5.208 ab.), mentre nessun'altra localit\u00e0 supera il migliaio di abitanti.\nFanno parte del comune 80 localit\u00e0:\nEconomia.\nTurismo.\nLa principale attrazione turistica della municipalit\u00e0 \u00e8 il monastero di Ostrog, visitato da pellegrini provenienti da tutte le parti del mondo. \u00c8 situato su una montagna dalla quale si domina la valle di Bjelopavli\u0107i, a circa 15\u00a0km da Danilovgrad in direzione di Nik\u0161i\u0107.\nDi interesse turistico \u00e8 anche il monastero di \u017ddrebaonik.\nInfrastrutture e trasporti.\nDanilovgrad \u00e8 situata, grosso modo, a met\u00e0 strada tra le due maggiori citt\u00e0 del Montenegro; Podgorica e Nik\u0161i\u0107, lungo la strada che collega queste due citt\u00e0.\nL'aeroporto di Podgorica dista circa 30\u00a0km.\n\u00c8 presente una stazione ferroviaria, sulla ferrovia Nik\u0161i\u0107-Podgorica."}
{"id": "491885", "revid": "76963", "url": "https://it.wikipedia.org/wiki?curid=491885", "title": "Silvia Marty", "text": "Biografia.\nHa seguito corsi di canto, danza e pattinaggio artistico. Apparve come ballerina in un programma chiamato \"Y tu bailas?\" e nei musical teatrali \"New Beatle\", \"Casper el musical\", \"U no es ning\u00f9\" e \"Cabaret\".\nDotata di un'accattivante chioma rossa e di un'istintiva carica interpretativa, Silvia Marty \u00e8 nota soprattutto per aver interpretato Ingrid Mu\u00f1oz nel telefilm \"Paso adelante\". Il ruolo \u00e8 quello di una ragazza ottimista e tollerante, rincorsa per\u00f2 dalle paure e dai ricordi dell'infanzia dolorosa: sua madre, infatti, era una donna depressa che non le badava e non si comportava come una madre modello, mentre il padre era assente, salvo poi scoprire nel corso delle serie che \u00e8 omosessuale.\nDopo il successo di \"Un paso adelante, ha\" avuto ruoli in varie serie nazionali come \"Hospital Central\" e \"Los Serrano\". Tuttavia, il suo primo ruolo importante dopo UPA \u00e8 stato quello di Silvia Marall nella serie di Antena 3 \"LEX\".\nNella primavera del 2017, la serie drammatica di Telecinco \"Perd\u00f3name, Se\u00f1or\", \u00e8 stata presentata in anteprima insieme a Paz Vega, Jos\u00e9 Manuel Seda e Jes\u00fas Castro. Silvia Marty interpreta Irene Oliver, tenente della Guardia Civile a Barbate.\nHa contribuito alla registrazione di un CD con alcuni attori della serie, il CD \u00e8 stato messo in vendita l'11 novembre 2002 e si intitola \"UPA Dance\".\nNel 2020 e nel 2021 ha interpretato il ruolo di Soledad L\u00f3pez nella soap opera \"Una vita\" (\"Acacias 38\").\nDiscografia.\nTra il 2002 e il 2005 ha fatto parte del gruppo UPA Dance.\nDoppiatrici italiane.\nNelle versioni in italiano dei suoi film e delle sue serie TV, Silvia Marty \u00e8 stata doppiata da:"}
{"id": "491898", "revid": "599013", "url": "https://it.wikipedia.org/wiki?curid=491898", "title": "Bai", "text": ""}
{"id": "491900", "revid": "1718925", "url": "https://it.wikipedia.org/wiki?curid=491900", "title": "Qantassaurus intrepidus", "text": "Il qantassauro (Qantassaurus intrepidus) era un dinosauro erbivoro vissuto in Australia nel Cretaceo inferiore.\nIl dinosauro della Qantas.\nQuesto piccolo dinosauro era un agile erbivoro appartenente agli ornitopodi ipsilofodontidi. Era pi\u00f9 grosso del suo stretto parente \"Leaellynasaura\", e come quest'ultimo \u00e8 stato rinvenuto negli strati di Dinosaur Cove a Victoria (Australia). Lo strano nome deriva dalla Queensland and Northern Territory Air Service (la linea aerea Qantas), in riconoscimento al ruolo che la linea aerea aveva avuto nell'aiutare un'esposizione di fossili di dinosauro sul territorio australiano qualche anno prima.\nUn muso corto e alto.\nL'olotipo di \"Qantassaurus\" consiste in un dentale trovato presso Flat Rocks nello Strzelecki Group, a Victoria. Si distingue da altri ipsilofodontidi per l'avere solo dodici denti nella mandibola, mentre la maggior parte delle altre specie appartenenti a questa famiglia ne hanno almeno quattordici. Questo fatto suggerisce che \"Qantassaurus\" potrebbe aver posseduto un muso pi\u00f9 corto e profondo degli altri ipsilofodontidi. Altre due mascelle simili sono state ritrovate, e sono state attribuite a \"Qantassaurus sp\". Almeno una di queste mascelle \u00e8 chiaramente danneggiata.\nBibliografia.\nRich, T.H. &amp; P.Vickers-Rich 1999 The Hypsilophodontidae from Southeastern Australia In Y.Tomada, T.H.Rich and P.Vickers-Rich (Eds) Proceedings of the Second Gondwana Dinosaur Symposium. National Science Museum Monographs, No.15. Tokyo. pp.167-180"}
{"id": "491901", "revid": "205250", "url": "https://it.wikipedia.org/wiki?curid=491901", "title": "Miguel \u00c1ngel Mu\u00f1oz", "text": "Carriera.\nFiglio di Miguel \u00c1ngel e della veggente Cristina Blanco, a nove anni recita in uno spot pubblicitario, e a 12 anni interpreta il piccolo protagonista del film \"El palomo cojo\". In seguito prende parte ad alcune serie televisive spagnole come \"Al salir de clase\", \"Compa\u00f1eros\", \"Mam\u00e1 quiero ser artista\", \"Polic\u00edas\", \"Periodistas\" e \"Hospital Central\". Per alcuni anni, inoltre, gioca a calcio a livello agonistico, nelle giovanili del Real Madrid. Dal 2002 al 2005 gli viene affidato il ruolo di Roberto Arenales nelle sei stagioni della serie televisiva \"Paso adelante\", trasmessa all'estero anche in Italia. Per interpretare al meglio la parte, frequenta corsi intensivi di danza e di canto. Dal 2001 al 2004 \u00e8 stato fidanzato con l'attrice M\u00f3nica Cruz, conosciuta proprio sul set della serie televisiva.\nSulla scorta del successo di \"Paso adelante\", assieme ad alcuni attori del telefilm forma nel 2002 il gruppo musicale UPA Dance, che in breve tempo riscuote grande successo tra il pubblico spagnolo, pubblica un album in studio, un album live, e va in tourn\u00e9e in Spagna. Mu\u00f1oz fu l'unico dei componenti originari degli UPA Dance a non abbandonare il gruppo e a fare parte, nel 2005, della nuova effimera formazione.\nNell'estate del 2003 ha doppiato il protagonista del film d'animazione \"Sinbad - La leggenda dei sette mari\" (la voce originale era di Brad Pitt). Sul grande schermo, ha preso parte a \"Gente pez\" (nel 2001), \"Desde que amanece apetece\" (nel 2005) e \"Los Borgia\" (nel 2006).\nIn ambito musicale, nel 2005 ha iniziato la carriera di cantante solista con il soprannome di \"M.A.M.\" con singoli come \"Veneno\" e \"Piel Oscura\" (contenuti gi\u00e0 nel cd live degli UPA Dance del 2003) e soprattutto con il singolo-tormentone \"Dir\u00e1s que estoy loco\", che ha venduto 180.000 copie in un anno in Spagna e che \u00e8 rimasto al numero uno delle classifiche musicali iberiche per 11 settimane consecutive.\nIn teatro Miguel \u00c1ngel Mu\u00f1oz ha debuttato appena tredicenne nell'opera La Cenerentola al Teatro de la Zarzuela di Madrid. Nel febbraio del 2003 ha rappresentato la sua seconda opera, \"Quickly\", insieme a Daniel Huarte, al Teatro Alc\u00e1zar di Madrid e, nello stesso anno, ha interpretato il narratore dell'opera \"Basti\u00e1n y Bastiana\", rappresentata nel Teatro Real di Madrid. Nel 2005 ha recitato nell'adattamento teatrale del film italiano \"Il postino\", interpretando il protagonista dell'opera \"El cartero de Neruda\".\nNel 2006 ha pubblicato il suo disco \"M.\u00c1.M.\" all'estero, vincendo il disco d'oro in Italia e il singolo d'oro in Francia. Dall'album sono stati estratti i singoli di successo \"Dir\u00e1s que estoy loco\" ed \"Esa morena\" che gli valgono la partecipazione come ospite al Festival di Sanremo e ad altre trasmissioni televisive e radiofoniche, oltre che decine di concerti in tutta italia.\nNel 2007 ha recitato da protagonista nel videoclip della canzone \"Ninna Nanna\" della cantante italiana Mariangela Argentino.\nDalla fine del 2007 alla fine del 2008 ha interpretato il protagonista (il medico Ulises Gayt\u00e1n de Arzuaga) della serie televisiva di Antena 3 \"El S\u00edndrome de Ulises\". Nel 2008 ha interpretato un feroce assassino nel telefilm \"Cazadores de hombres\" e a met\u00e0 2009 ha vestito i panni di uno psichiatra nel film \"\u00bfQui\u00e9n asesin\u00f3 a Hip\u00f3lito Rold\u00e1n?\", spin-off della serie \"Amar en tiempos revueltos\".\nA fine marzo 2009 ha interpretato Ponzio Pilato nell'opera \"Auto del sepulcro vac\u00edo\". Ha recitato in rima nella lingua spagnola del sedicesimo secolo: infatti questo tipo di recitazione in un'opera teatrale si chiama, nel gergo spagnolo, \"auto sacramental\". Sia l'opera che l'interpretazione di MAM hanno ricevuto degli ottimi consensi.\nNel 2009 ha interpretato Tom\u00e1s de Perrenot nel film \"Lope\", presentato l'anno successivo fuori concorso alla Mostra Internazionale del Cinema di Venezia. In contemporanea alle riprese di \"Lope\", ha girato in Marocco il remake del kolossal americano \"Ben-Hur\", nel ruolo di Antegua, amico e compagno di Ben-Hur durante la prigionia. Infine ha recitato nel lungometraggio televisivo \"La piel azul\".\nA met\u00e0 marzo \u00e8 uscito nelle sale il film \"Tensi\u00f3n sexual no resuelta\", una commedia romantica in cui ha interpretato il ruolo del cantante rockettaro Nardo. A fine marzo ha recitato (per la seconda volta in dodici mesi) in un \"auto sacramental\": nella citt\u00e0 di Antequera, infatti, ha interpretato Adamo in \"Auto de la Cruz\". In contemporanea alle uscite dei vari film, ha girato un episodio della serie televisiva \"Gavilanes\" nel ruolo del dongiovanni \u00c1ngel e nel cortometraggio \"Adi\u00f3s pap\u00e1, adi\u00f3s mam\u00e1\" nel ruolo inedito di Mart\u00edn, un trentenne grasso e tremendamente attaccato ai suoi genitori, che decide finalmente di andar via di casa per sposarsi con la donna che ama. A luglio, dopo pi\u00f9 di tre anni di attesa, \u00e8 uscito nelle sale il film dell'orrore \"Intrusos (en Manas\u00e9s)\" in cui ha interpretato Rub\u00e9n, uno dei quattro protagonisti. Durante l'estate ha girato \"No controles\", in cui interpreta Ernesto, l'amante della protagonista. A novembre ha iniziato a girare \"Vida loca\", sit-com che \u00e8 andata in onda su Telecinco nel 2011, in cui ha interpretato Toti Blanco, un ventenne innamorato di una quarantenne divorziata e con figli, interpretata da Esther Arroyo (la professoressa Irene Mir\u00f3 di \"Paso adelante\"). Inoltre, \"Adi\u00f3s pap\u00e1, adi\u00f3s mam\u00e1\" \u00e8 stato candidato ai Premi Goya come miglior cortometraggio.\nTrasferitosi a Citt\u00e0 del Messico per motivi professionali, nel 2011 ha interpretato un ruolo di primo piano nella terza stagione del telefilm \"Capadocia\" e l'anno successivo ha preso parte alla serie televisiva \"Infames\". A giugno 2012 \u00e8 tornato a Madrid per girare i film \"Viral\" e \"What About Love\".\nNella sua vita professionale, MAM ha collezionato molti premi importanti, come il \"TP de Oro 2003\", il premio \"Talento Joven\" del Festival del Cinema di Saragozza, il premio internazionale \"European Border Breakers Awards\" per il suo album conosciuto a livello internazionale, il \"Premio per la simpatia, l'attenzione e l'appoggio al Festival del Cinema di Alicante\" ed il \"Premio Punto Radio 98.2\" per il successo del telefilm \"El S\u00edndrome de Ulises\".\nNel 2014 prende parte alla quinta edizione della versione francese di Ballando con le stelle.\nSuo \u00e8 il personaggio di \"Bruno Vergel\", uno dei protagonisti della serie-tv \"Senza identit\u00e0\" (con Megan Montaner), le cui stagioni sono andate in onda in prima serata su Canale 5 dal 12 dicembre 2014 al 12 gennaio 2016.\nHa vinto la prima edizione spagnola di MasterChef Celebrity trasmessa nel 2016 da TVE 1.\nNell'estate del 2018, Miguel \u00c1ngel Mu\u00f1oz era legato romanticamente alla cantante Ana Guerra, ma Guerra neg\u00f2 la sua presunta relazione con Mu\u00f1oz.\nDoppiatori Italiani.\nNelle versioni in italiano dei suoi film, Miguel \u00c1ngel Mu\u00f1oz \u00e8 stato doppiato da:"}
{"id": "491902", "revid": "1543377", "url": "https://it.wikipedia.org/wiki?curid=491902", "title": "Radio-Activity", "text": "Radio-Activity (titolo tedesco: Radio-Aktivit\u00e4t), \u00e8 il quinto album in studio del gruppo musicale tedesco Kraftwerk, pubblicato nell'ottobre del 1975.\nDescrizione.\nRadio-Activity \u00e8 il primo album prodotto in proprio dai Kraftwerk, e pubblicato in due versioni: una internazionale con i titoli in inglese, una destinata al mercato nazionale con i titoli in tedesco. Primo lavoro della formazione storica (H\u00fctter, Schneider, Bartos e Fl\u00fcr) eseguito con soli strumenti elettronici (abbandonando quindi il flauto, il violino e la chitarra presenti invece negli album precedenti), \u00e8 da considerarsi un concept album dal momento che tratta di due argomenti: l'energia nucleare (e quindi l'inquinamento radioattivo) e la radio. La copertina dell'album, realizzata da Emil Schult (che ha collaborato anche nei testi di alcuni brani), mostra una radio degli anni trenta, mentre all'interno dell'album \u00e8 possibile trovare un'immagine del gruppo e un disegno di un'antenna emettente onde elettromagnetiche con in basso i crediti dell'album e una foto di Emil Schult.\nIl brano omonimo fu pubblicato come singolo ed \u00e8 uno dei brani pi\u00f9 rappresentativi del gruppo che rende omaggio a Marie Curie, chimica e fisica polacca, 2 volte Premio Nobel (\"discovered by Madame Curie\").\nNell'album \u00e8 preceduto dagli effetti sonori del contatore Geiger che vanno intensificandosi con l'aumentare delle radiazioni, fino a confluire nel riff con cui ha inizio il brano nella traccia seguente.\nLa traccia conclusiva, \"Ohm sweet Ohm\", gioca sull'espressione inglese \"home sweet home\" per rendere omaggio al fisico tedesco Georg Simon Ohm che diede il nome alla legge sulla resistenza elettrica.\nTracce.\nEdizione tedesca.\nTesti di Emil Schult.\nEdizione internazionale.\nTesti di Emil Schult"}
{"id": "491904", "revid": "22356", "url": "https://it.wikipedia.org/wiki?curid=491904", "title": "Qantassaurus", "text": ""}
{"id": "491905", "revid": "466539", "url": "https://it.wikipedia.org/wiki?curid=491905", "title": "Guido Davico Bonino", "text": "Biografia.\nAllievo di Giovanni Getto all'Universit\u00e0 degli Studi di Torino, insegna Storia del teatro nel medesimo ateneo. Collaboratore della casa editrice Einaudi dal 1961 al 1978 (chiamato da Italo Calvino all'ufficio stampa quando aveva solo 23 anni, esperienza di cui ha potuto scrivere in \"Alfabeto Einaudi: scrittori e libri\", Garzanti, 2003). \u00c8 stato in seguito critico teatrale per \"La Stampa\" e ha collaborato alla Bottega Teatrale di Firenze.\nHa ideato e condotto programmi radiofonici e televisivi per la Rai. Ha diretto il Festival di Asti (1991), la sezione prosa del Festival di Spoleto (1991-1993) e ricoperto tra il 1994 e il 1997 il ruolo di direttore del Teatro Stabile di Torino. Dal 2001 al 2003 \u00e8 stato direttore dell'Istituto italiano di cultura di Parigi. Dal 2009 cura per Isbn Edizioni la collana Novecento Italiano.\nSaggi.\nHa pubblicato numerosi saggi tra cui: \"Gramsci e il teatro\", \"Il teatro di Harold Pinter\", \"Lo scrittore, il potere, la maschera: tre studi sul Cinquecento\", \"Letteratura e teatro: nove studi, 1966-1978\", \"La commedia italiana del Cinquecento e altre note sulla letteratura e il teatro\" (Tirrenia, 1989), \"Teatro futurista sintetico\" (Melangolo, 1993), \"Teatro e societ\u00e0 e altri studi di drammaturgia e letteratura\" (Tirrenia, 1999).\nHa curato l'edizione completa delle opere teatrali di Buzzati (Arnoldo Mondadori Editore 1980, ampliata nel 2006); di Camus (Bompiani, 1993), \"I Fioretti di San Francesco\", \"La Lena\" di Ariosto, \"La mandragola\" e \"Clizia\" di Machiavelli, le opere del Lasca, e diversi altri classici; inoltre opere teatrali di Gabriele D'Annunzio, Carlo Goldoni, Pier Paolo Pasolini, dei futuristi. Numerose le traduzioni: Maupassant, Robbe-Grillet, Corneille, Racine, Thornton Wilder, Jules Renard, Prosper M\u00e9rim\u00e9e, Maurice Maeterlinck, ecc.\nCon Roberto Alonge ha diretto la \"Storia del teatro moderno e contemporaneo\", in quattro volumi (Einaudi, 2000-2003).\nRiconoscimenti.\nNel 1986, per la traduzione de \"Il Cid\" di Corneille, ha ricevuto il Premio Leone Traverso Opera Prima, nell'ambito del Premio Monselice."}
{"id": "491908", "revid": "47767", "url": "https://it.wikipedia.org/wiki?curid=491908", "title": "Lalla (epiteto)", "text": "Lalla (a volte abbreviato in lla) \u00e8 un appellativo di origine berbera che viene tradotto con \"signora\" e in Maghreb si suole preporre al nome di una donna importante o in quanto appartenente a famiglia di rilievo (per esempio le donne della famiglia reale del Marocco) o per motivi religiosi (in particolare, le donne di stirpe marabuttica), analogamente all'uso maschile \"sidi\" (abbreviato \"Si\").\nDiverse donne celebri recano questo epiteto:\nAlcuni nomi di sante sono poi passati anche nella toponomastica:"}
{"id": "491909", "revid": "154893", "url": "https://it.wikipedia.org/wiki?curid=491909", "title": "Poliedro convesso", "text": ""}
{"id": "491921", "revid": "1305772", "url": "https://it.wikipedia.org/wiki?curid=491921", "title": "Giacomino Zirottu", "text": "Biografia.\nLaureato in lettere moderne all'universit\u00e0 di Cagliari, ha insegnato italiano e latino nei licei per circa 30 anni per poi dedicarsi alla ricerca sulla storia della Sardegna e specialmente della zona di Nuoro, dove risiedeva. Zirottu \u00e8 stato sindaco di Posada dal 1980 al 1985 e presidente del Consorzio per la Pubblica Lettura \"Sebastiano Satta\" di Nuoro dal 1992 al 1998. Dal 2001 ha presieduto l'associazione culturale \"Casteddu de sa Fae\" di Posada, fondata nel 1979 dall'artista e animatore culturale Mauro Deledda, che promuove la produzione letteraria di racconti e romanzi in lingua sarda e nelle altre lingue minoritarie parlate in Sardegna.\nZirottu \u00e8 stato anche presidente del Parco Letterario \"Grazia Deledda\" (in provincia di Nuoro) fino al 2003, quando si dimise a causa di contrasti interni alla gestione del parco. Profondo conoscitore dell'opera della scrittrice sarda, Zirottu sment\u00ec una presunta collusione di Grazia Deledda con il regime fascista. In occasione di un convegno su Pascale Dessanai, scrittore nuorese del XIX secolo, Zirottu sostenne che la creazione di una nuova koin\u00e8 sarda avrebbe potuto rallentare lo sviluppo di una letteratura sarda, come gi\u00e0 era successo nell'Ottocento con l'adozione della koin\u00e8 denominata \"logudorese illustre\".\nPubblicazioni.\nAltre monografie riguardano i comuni di Posada, Lod\u00e8, Orani, Mamoiada, Teti, Scano di Montiferro, Lodine e Bitti."}
{"id": "491922", "revid": "28592", "url": "https://it.wikipedia.org/wiki?curid=491922", "title": "Alexey Pajitnov", "text": ""}
{"id": "491923", "revid": "6923", "url": "https://it.wikipedia.org/wiki?curid=491923", "title": "Talbot 1100", "text": ""}
{"id": "491924", "revid": "1005847", "url": "https://it.wikipedia.org/wiki?curid=491924", "title": "UPA Dance (album)", "text": "UPA Dance \u00e8 un album inciso dall'omonimo gruppo di interpreti del telefilm di produzione spagnola \"Paso adelante\" pubblicato l'11 novembre 2002.\nAlbum.\nUpa Dance Edici\u00f3n Especial (2003).\nCD 1\nCD 2\nMembri.\nCompagnia Originale"}
{"id": "491925", "revid": "1543377", "url": "https://it.wikipedia.org/wiki?curid=491925", "title": "Giassara", "text": "La giass\u00e0ra o glazz\u00e0ra (= ghiacciaia) \u00e8 una costruzione molto diffusa nella Lessinia, adibita alla conservazione del ghiaccio.\nSi tratta di costruzioni di varia forma (tra le pi\u00f9 particolari quella di Grietz, sulla strada che collega Bosco Chiesanuova con Malga San Giorgio, che \u00e8 circolare in pietra della Lessinia).\nIl ghiaccio era tagliato in inverno da vicine pozze che, ancora adesso, sono utilizzate in estate come abbeveratoi per le mandrie all'alpeggio.\nParte dell'edificio \u00e8 interrato per consentire la conservazione del ghiaccio nei mesi caldi.\nIn estate, il ghiaccio era caricato in blocchi su carrette a traino animale e portato nottetempo nei centri abitati della Pianura Padana, primo tra tutti Verona, per essere poi venduto e utilizzato per la conservazione dei prodotti alimentari nei negozi e nelle case.\nQuesto fino agli anni cinquanta, dopo di che l'attivit\u00e0 si \u00e8 perduta con la diffusione degli impianti di refrigerazione domestica e industriale."}
{"id": "491928", "revid": "729019", "url": "https://it.wikipedia.org/wiki?curid=491928", "title": "Caproni Ca.31", "text": "Il Caproni Ca.31 era il prototipo di un biplano trimotore da bombardamento italiano che vol\u00f2 nel 1914, da cui sarebbe derivata tutta la famiglia di trimotori Caproni impiegati dalle diverse aeronautiche sui diversi fronti del conflitto.\nStoria del progetto.\nIl progetto: dal Ca.30 al Ca.31.\nIl primo progetto di Giovanni Battista \"Gianni\" Caproni per un biplano da bombardamento plurimotore risale alla prima met\u00e0 del 1913, prima che la ditta da lui fondata venisse nazionalizzata, nell'autunno successivo. Gianni Caproni rimase comunque come direttore della fabbrica e pot\u00e9 proseguire il lavoro su questa grande macchina, anche grazie all'appoggio di Giulio Douhet, comandante del Battaglione Aviatori e tra i primi teorici del bombardamento strategico.\nQuesto progetto, identificato internamente alla ditta come 260\u00a0hp, e poi designato come Ca.30, introduceva la configurazione bitrave con una corta fusoliera centrale, adottata poi dal Ca.31.\nMolto pi\u00f9 avanzata era l'installazione prevista dei 3 motori, montati in tandem nella carlinga. Il motore posteriore azionava direttamente un'elica spingente, come nei modelli successivi. Gli altri due motori azionavano mediante rinvii un'elica traente su ciascun lato, montata l\u00e0 dove dipartivano le due travi di coda.\nNonostante l'appoggio di Douhet, il progetto vedeva il parere contrario del generale Maurizio Mario Moris, ispettore dell'Aeronautica. Questo fece s\u00ec che per la realizzazione di un prototipo Caproni dovette aspettare la seconda met\u00e0 del 1914, quando, nonostante permanesse il parere negativo di Moris, venne avviata la costruzione negli stabilimenti di Taliedo del Ca.31. Douhet si assunse la responsabilit\u00e0 della costruzione dell'aereo.\nIl prototipo.\nIl Ca.31 era sostanzialmente una versione semplificata del Ca.30, in cui le eliche traenti erano azionati direttamente dal motore, installato sull'ala, sull'innesto della trave di coda. Tale scelta consent\u00ec un risparmio di costi, peso e tempo nella realizzazione dell'aereo. Il piano di coda era monoplano, sopra lo stabilizzatore erano installate le tre derive verticali mobili.\nAl di l\u00e0 della maggiore complessit\u00e0 realizzativa, l'installazione di tutti i motori nella carlinga centrale avrebbe consentito, oltre che un ovvio vantaggio aerodinamico, anche l'accesso e la \"manutenzione\" dei motori durante il volo. Quest'ultimo aspetto era ritenuto di una certa importanza all'alba dell'aeronautica. Questa installazione venne sperimentata anche da altri progettisti di velivoli plurimotori durante la prima guerra mondiale. Tra gli aerei ad impiegare questa insolita configurazione il triplano trimotore Morane-Saulnier Type TRK.\nIl prototipo montava tre motori rotativi Gn\u00f4me, i due motori laterali erogavano 80 CV. Pi\u00f9 potente il motore centrale da 100 CV. L'aereo era realizzato in legno rivestito in tela, tranne le superfici di controllo con struttura metallica.\nVol\u00f2 nell'ottobre 1914, pilotato da Emilio Pensuti. Il Ministero della Guerra era stato tenuto all'oscuro, visto che nelle alte sfere continuava ad essere valutato come un progetto \"militarmente inutile e tecnicamente sbagliato\". Questa scelta fece s\u00ec che Giulio Douhet, che si era assunto le responsabilit\u00e0 dello sviluppo dell'aereo, venisse allontanato ad un altro incarico.\nLa bont\u00e0 del progetto colp\u00ec comunque i vertici che ordinarono alla Societ\u00e0 per lo Sviluppo dell'Aviazione in Italia (SSAI), una organizzazione in via di definizione e che doveva contribuire a realizzare una efficiente industrializzazione aeronautica nel paese, 12 esemplari di serie.\nParallelamente venne accordata una licenza di produzione alla ditta francese Robert Esnault-Pelterie (REP), che avvi\u00f2 la produzione di serie prima del marzo 1915, quando venne avviata in Italia.\nGli esemplari di serie differivano dal prototipo per le tre derive, di forma differente e di area pi\u00f9 piccola e per il carrello pi\u00f9 semplice. La coppia di ruote anteriori erano prive di meccanismo sterzante. Differente era anche la motorizzazione, con tre Fiat A.10 da 100 CV. A rallentare la produzione, oltre alle solite difficolt\u00e0 burocratiche, era stata anche la scelta dei propulsori.\nGli esemplari di serie vennero designati 300\u00a0hp dalla Caproni e Ca.1 dal Regio Esercito."}
{"id": "491937", "revid": "8911", "url": "https://it.wikipedia.org/wiki?curid=491937", "title": "Robbe-Grillet", "text": ""}
{"id": "491939", "revid": "356502", "url": "https://it.wikipedia.org/wiki?curid=491939", "title": "Mediaguard", "text": "Mediaguard \u00e8 un sistema di codifica per piattaforme televisive che trasmettono tramite la tecnica digitale (satellitare o terrestre).\n\u00c8 stato sviluppato dalla societ\u00e0 Nagra France (precedentemente conosciuta come Societ\u00e9 europe\u00e9nne de Controle d'Access o SECA).\nStoria.\nMediaguard \u00e8 il sistema di codifica utilizzato dalla piattaforma satellitare francese Canal+/Canal Satellite.\nIn Italia \u00e8 stato utilizzato dal 1997 al 2004 da TELE+, del gruppo di Canal Plus, prima affiancando e poi sostituendo del tutto il sistema di codifica IRDETO in fovore del sistema NDS VIDEOGUARD proprietario della news corp SKY.\nI decoder utilizzati per ricevere le trasmissioni criptate si chiamavano Goldbox e venivano forniti a noleggio dall'operatore o venduti a circa un milione di lire circa 540\u20ac. Successivamente altri Goldbox furono messi anche in vendita. Era l'unico modo ufficiale per ricevere le trasmissioni, anche se furono sviluppate delle CAM dalla Aston, che erano in grado di far funzionare il sistema anche su decoder Common Interface, utilizzando ovviamente una card ufficiale.\nLa pirateria e contromisure.\nDopo alcuni anni dalla sua introduzione, nel 1999 circa, il sistema Mediaguard fu violato. Vi era una certa facilit\u00e0 nel reperire informazioni via Internet su come \"aprire\" i canali codificati, e il fenomeno si \u00e8 esteso su larga scala. Basti pensare che in quel periodo sono state installate numerose nuove parabole, soprattutto per vedere eventi sportivi (tra cui le partite di calcio). \nOvviamente tutto ci\u00f2, oltre ad essere illegale, caus\u00f2 un rilevante danno economico agli operatori di allora Tele+ e Stream.\nPer combattere la pirateria, gli operatori ricorrevano spesso al \"cambio di chiavi\" e a \"segnali di reset\" che disattivavano, almeno temporaneamente, le card pirata, e qualche malcapitata scheda originale.\nIl nuovo sistema e l'abbandono della codifica in Italia.\nNel 2002, per garantire la visione dei propri programmi ai soli utenti autorizzati, i due operatori effettuano un cambio di smart card, che implementa il nuovo MEDIAGUARD 2, o SECA 2. Questa nuova versione del sistema \u00e8 ritenuta pi\u00f9 sicura, poich\u00e9 implementa alcuni accorgimenti per bloccare i tentativi di hacking, tra cui il dialogo criptato tra decoder e smart card, oltre a una codifica pi\u00f9 \"robusta\".\nIl sistema limita considerevolmente il fenomeno della pirateria, anche se in seguito, grazie ad alcuni \"bug\" scoperti nella prima serie di smart card, sar\u00e0 violato consentendo la riprogrammazione delle stesse. Una successiva versione delle smart card elimina questo problema.\nTra il 2003 e il 2004, dopo la fusione di TELE+ Digitale e Stream TV in Sky Italia, vi \u00e8 la comunicazione ufficiale da parte di SKY dell'abbandono della codifica Mediaguard 2, per passare ad un unico sistema di codifica NDS Videoguard.\nUfficialmente il cambio di tecnologia avviene per combattere la pirateria, anche se vi sono state numerose polemiche da parte delle associazioni dei consumatori e degli utenti, che hanno dovuto cambiare i vecchi Goldbox in luogo dei nuovi Sky Box, con numerazione bloccata e poche possibilit\u00e0 di personalizzazione. Inoltre l'adozione del solo sistema NDS ha impedito a Sky di pagare le royalties relative al sistema Mediaguard (Sky, attraverso la News Corporation, possiede la societ\u00e0 che ha prodotto NDS). Nonostante ci\u00f2, anche l'NDS si presta a essere violato.\nTuttavia, il sistema Mediaguard 2 \u00e8 tuttora in uso da parte di molti broadcaster, tra cui i francesi Canal Satellite e AB Sat e tutte le piattaforme europee controllate dal gruppo Canal Plus."}
{"id": "491940", "revid": "78273", "url": "https://it.wikipedia.org/wiki?curid=491940", "title": "Distanza tra due punti", "text": ""}
{"id": "491945", "revid": "1212980", "url": "https://it.wikipedia.org/wiki?curid=491945", "title": "Falacer", "text": "Falacer \u00e8 una divinit\u00e0 romana arcaica di cui si aveva ancora il ricordo in epoca repubblicana ma della quale gi\u00e0 Varrone ignorava le caratteristiche. Al suo culto comunque era preposto un flamine minore, il Flamine Falacer, unico caso in cui l'aggettivo che lo qualifica \u00e8 identico al nome del dio e non derivato da esso; inoltre era il penultimo flamine in ordine di importanza. In entrambe le citazioni di Varrone, il dio viene chiamato con l'appellativo \"pater\". Altro dato da notare \u00e8 che nel feriale non compare alcuna festivit\u00e0 legata al dio, dato gi\u00e0 rilevato a suo tempo dal filologo classico tedesco Kurt Latte e da lui accostatolo alle divinit\u00e0 Pomona e Flora, per le quali ipotizz\u00f2 l'esistenza di una festivit\u00e0 mobile nella Roma arcaica.\nSecondo Georges Dum\u00e9zil, le divinit\u00e0 a cui erano preposti i flamini minori (e quindi anche Falacer) appartengono alla cosiddetta \"terza funzione\", cio\u00e8 all'ambito produttivo della comunit\u00e0 umana, e nella Roma arcaica tale ambito era essenzialmente agro-pastorale.\nCuriosamente in un'iscrizione proveniente da \"Thamugadi\" (odierna Timgad) viene citato un certo \"Octavius Falacer flamen perpetuus\", dove per\u00f2 il nome del dio \u00e8 in questo caso un cognomen.\nLe ipotesi di Carandini.\nNegli ultimi anni l'archeologo Andrea Carandini ha avanzato l'ipotesi che Falacer sia la divinit\u00e0 patrona del Cermalus (un'altura del Palatino), insieme alla dea Pales. La coppia divina sarebbe apparsa nel patrimonio mitico locale al tempo della formazione dei primi insediamenti protourbani, all'incirca nella prima et\u00e0 del ferro (intorno al 900 a.C.). Nella corrispondenza tra linea temporale archeologica e saga romana operata da Carandini, il momento corrisponde a quando Numitore genera Rea Silvia. Secondo Carandini, Falacer sarebbe stato semplicemente il corrispettivo maschile della dea Pales, entrambi in origine patroni della palizzata che avrebbe circondato l'insediamento (\"pagus\") sul \"Cermalus\", per difendere il bestiame e gli abitanti dalle minacce esterne (incursioni di lupi e di nemici, rappresentati dal dio Fauno nel complesso mitico della Roma arcaica). Il nome di Falacer sarebbe accostabile alla \"falisca\", un tipo di asta bellica, analogamente ad altri casi (Quirinus alla \"curis\" e Pilumnus al \"pilum\"), e che forse era un suo attributo. Una divinit\u00e0 analoga doveva esistere presso i Sabini, come si desume dal toponimo \"Falacrinae\" (nei pressi dell'odierna Cittareale), formatosi dal nome della divinit\u00e0 protettrice in modo simile a \"Quirinalis\". L'appellativo di \"pater\" \u00e8 comune ad altre divinit\u00e0 patrone di insediamenti specifici, come Quirinus, Semo, Indiges, Reatinus, Soranus, Pyrgensis, Curtis, Erinis (CIL, 9.3808), Turpenus (CIL, 14.2902). Il dio avrebbe poi perso d'importanza fino a scomparire di fatto, a causa della crescente influenza di Quirino, che culmin\u00f2 nell'assimilazione di Romolo. Carandini suppone che il santuario di Falacer e la residenza del suo flamine dovessero trovarsi sul Cermalus, in corrispondenza della Curia VII, in cima alle Scalae Caci."}
{"id": "491952", "revid": "109346413", "url": "https://it.wikipedia.org/wiki?curid=491952", "title": "Fascio di piani", "text": "Un fascio di piani \u00e8 un insieme formato da infiniti piani, aventi una retta in comune (fascio \"proprio\") oppure paralleli fra di loro (fascio \"improprio\").\nEquazione del fascio di piani.\nUn fascio di piani ha equazione analoga a quella di un piano, in cui i coefficienti sono per\u00f2 determinati a meno di un parametro libero formula_1 di primo grado; ad ogni valore del parametro corrisponde un piano del fascio:\nNel caso di un fascio proprio, \u00e8 sempre possibile eseguire un raccoglimento parziale del parametro formula_1 in modo da separare l'equazione del piano come segue:\ni due piani:\nsono detti \"generatori\" del fascio e individuano la retta appartenente a tutti i piani del fascio. formula_6 si ottiene per formula_7, mentre formula_8, pur appartenendo al fascio, non \u00e8 ricavabile per alcun valore reale attribuibile al parametro, ma \u00e8 soltanto approssimabile tramite i piani ottenuti per valori molto grandi di \"formula_1\".\nUn fascio improprio \u00e8 formato da piani paralleli fra di loro, con in comune la stessa normale, pertanto il parametro formula_1 compare soltanto nel termine noto. In questo caso \u00e8 possibile prendere come generatori due piani qualunque appartenenti al fascio.\nCombinazione lineare di piani.\nLa definizione pi\u00f9 generale di fascio di piani utilizza un parametro reale proiettivo: dati i due piani formula_6 e formula_8 di equazioni:\nil fascio di piani da essi generato \u00e8 definito dalla combinazione lineare delle due equazioni:\ndove formula_15 e formula_16 sono due parametri reali entrambi non nulli. Se i due piani generatori sono paralleli, si ottiene un fascio improprio, altrimenti si ottiene un fascio proprio i cui piani hanno in comune la retta individuata dai due generatori.\nA differenza delle precedenti equazioni, quest'ultima contiene tutti i piani del fascio. Posto formula_17, ogni coppia formula_18 con lo stesso rapporto formula_19 individua lo stesso fascio e pu\u00f2 essere identificata dal singolo parametro formula_20. La coppia di parametri si pu\u00f2 allora considerare come un unico parametro nel piano proiettivo formula_21.\nSezione piana di un fascio di piani.\nL'intersezione di un fascio di piani con un piano non appartenente al fascio \u00e8 un fascio di rette. Se il fascio di piani \u00e8 \"proprio\" (una retta in comune), anche il fascio di rette che si ottiene \u00e8 proprio (un punto in comune); se invece il fascio di piani \u00e8 \"improprio\" (piani paralleli), il corrispondente fascio di rette \u00e8 improprio (rette parallele)."}
{"id": "491962", "revid": "287204", "url": "https://it.wikipedia.org/wiki?curid=491962", "title": "Sella Nevea", "text": "Sella Nevea (\"Nevee\" in friulano, \"Na \u017dlebeh\" in sloveno, \"Neveasattel\" in tedesco) \u00e8 la principale frazione del comune italiano di Chiusaforte, in Friuli Venezia Giulia (distante da Udine e da Tarvisio), a 1.190\u00a0m s.l.m., in alta Val Raccolana, tra le Alpi Giulie al confine con la Slovenia, nella conca tra la Catena J\u00f4f Fu\u00e2rt-Montasio a nord e la catena del Canin a sud. \u00c8 una nota localit\u00e0 di turismo invernale ed estivo, presentando su quest'ultimo diversi chilometri di piste da sci e relativi impianti di risalita, che dall'inverno 2009 sono collegati con gli impianti d'oltreconfine di Plezzo, sul versante sud-orientale del Canin.\nStoria.\nGli inizi.\nForte di un innevamento naturale abbondante, indotto dalla favorevole esposizione del territorio alla stau (ove i venti umidi da sud quali libeccio e scirocco sono forieri di forti precipitazioni), Sella Nevea inizi\u00f2 ad affermarsi come localit\u00e0 sciistica gi\u00e0 negli anni trenta del XX secolo: al tempo il territorio era essenzialmente utilizzato come alpeggio e meta di sporadici sciatori. Durante la prima guerra mondiale, precisamente durante la rotta di Caporetto, la sella fu teatro di aspre battaglie di sfondamento da parte dell'esercito austro-tedesco e di strenue difese (alla Sella Buia e alla Sella Prevala) da parte dell'esercito italiano in ritirata.\nIl decisivo impulso allo sviluppo di Sella Nevea giunse tuttavia a partire dal 1965, anno nel quale, dopo una lunga trattativa tra l'amministrazione di Chiusaforte e la societ\u00e0 Isa Nevea, l'architetto Giacomo Della Mea present\u00f2 in consiglio comunale un piano di sviluppo edilizio territoriale, da attuarsi attraverso la costruzione di villini isolati. Tuttavia la repentina morte di Della Mea (nel 1968) e il contestuale compimento del miracolo economico italiano modific\u00f2 il progetto, che venne riorientato sulla costruzione di unit\u00e0 abitative pi\u00f9 massicce e capienti.\nQuesto allontanamento dai piani originari viene ritenuto un tentativo di speculazione edilizia: si levarono pertanto voci critiche contro l'architettura delle costruzioni, giudicata incapace di valorizzare il contesto paesaggistico in cui andavano a inserirsi. Lo sviluppo fu anche infrastrutturale: nel 1967 vennero approvati i progetti di costruzione della funivia del Canin, della sciovia \"rossa\" del Poviz e dell'hotel Canin; due anni dopo, nel 1969, venne potenzia la linea elettrica a servizio dell'abitato. A seguire, il 12 dicembre 1970, a fronte di un investimento di oltre mezzo miliardo di lire, le suddette opere vennero attivate. Tra fine anni settanta e inizio anni ottanta Sella Nevea aveva ormai assunto il proprio aspetto contemporaneo.\nLe vicissitudini.\nIl 18 e 19 marzo 1975, dopo eccezionali nevicate, alcune valanghe riescono a raggiungere la localit\u00e0, distruggendo una sciovia e danneggiando un albergo, Sella Nevea verr\u00e0 considerata a rischio valanghe fino al 2001, quando il completamento del piano in messa in sicurezza garantir\u00e0 la completa protezione dell'abitato.\nUna decina di anni dopo, nel 1985, la societ\u00e0 Sella Nevea SpA, avente in carico la gestione degli impianti di risalita, dichiar\u00f2 fallimento. Ci\u00f2 sanc\u00ec l'inizio di un periodo di difficolt\u00e0, ove al summenzionato rischio di valanghe si somm\u00f2 lo stallo degli investimenti sulla localit\u00e0. Due anni dopo, nel 1987, nasce Promotur, societ\u00e0 pararegionale istituita per favorire lo sviluppo dei principali poli sciistici del Friuli-Venezia Giulia; Promotur si occupa anche della gestione di Sella Nevea, che tuttavia non esce dallo stato di fallimento. Solo nel 2004 Promotur acquista formalmente gli impianti e, in concomitanza, con il completamento della messa in sicurezza, pu\u00f2 pensare ad una pianificazione per la stazione sciistica.\nNel 2003 Sella Nevea viene completamente esclusa dalle Universiadi, che hanno come centro la vicina Tarvisio; tre anni dopo, nel 2006, viene confermato da Promotur un piano di investimento di 34 milioni di Euro per realizzare la sostituzione della storica funivia del Canin e la realizzazione del collegamento sciistico con Plezzo, localit\u00e0 invernale slovena posta sul versante sud del Canin. Il collegamento funiviario \u00e8 attivo dall'inverno 2009/2010 e passa per Sella Prevala, gi\u00e0 raggiunta da un impianto esistente nel versante sloveno.\nNel gennaio 2013, il crollo di due cabine dell'ovovia Plezzo-Prevala causa un grave colpo al polo transfrontaliero. L'impossibilit\u00e0 di una riparazione immediata e le difficolt\u00e0 economiche dei gestori sloveni, culminate con il fallimento della Atc Kanin nel mese di giugno, hanno reso vani parte degli investimenti effettuati da Promotur negli anni precedenti. Il ripristino degli impianti di risalita di Plezzo (Slovenia) viene completato nell'estate del 2016 e l'inaugurazione avviene nel settembre dello stesso anno.\nDescrizione.\nLa localit\u00e0.\nSella Nevea ha assunto la vocazione di localit\u00e0 dedicata agli sport invernali: vi si praticano infatti sci da discesa, sci di fondo, snowboard, pattinaggio su ghiaccio, trekking e sci alpinismo. Il demanio stabile comprende oltre di piste per lo sci alpino: le pi\u00f9 lunghe sono la \"Canin\" e la \"Bila Pec\", entrambe sviluppate su circa 2,5 km. La pista \"Bila Pec\" \u00e8 sede di gare di Coppa Europa e viene spesso utilizzata come sede di gare internazionali e come pista di allenamento per discipline veloci (supergigante e discesa libera).\nIl flusso turistico \u00e8 comunque consistente anche in estate, ove le attivit\u00e0 si concentrano su escursionismo, alpinismo e speleologia nelle gole carsiche dell'altipiano del Canin. Nei dintorni di Sella Nevea si trovano localit\u00e0 quali l'Altopiano del Montasio (luogo di produzione del formaggio omonimo), il Lago del Predil (ove si praticano canoa, windsurf e kitesurf), le stazioni sciistiche slovene di Kranjska Gora e Plezzo, il Passo Pramollo (che d\u00e0 accesso alla stazione sciistica austriaca di Nassfeld Ski Arena).\nValico di Sella Nevea.\nIl punto culminante della salita da Chiusaforte lungo la Val Raccolana \u00e8 noto come \"valico di Sella Nevea\" al di la del quale si estende la Valle Rio del Lago verso il Lago del Predil e Cave del Predil nel territorio del comune di Tarvisio."}
{"id": "491963", "revid": "774918", "url": "https://it.wikipedia.org/wiki?curid=491963", "title": "Eric III di Danimarca", "text": "Sovrano inetto, alla sua morte scoppi\u00f2 una guerra civile durata dieci anni, conclusasi nel 1152 con la convocazione davanti al tribunale dell'imperatore Federico I Hohenstaufen, il Barbarossa, dei due pretendenti al trono: Swen e Canuto. Swen venne designato re. \nPer consolidare il proprio potere, Swen fece uccidere Canuto da sicari. Ma ben presto si scontr\u00f2 con un nuovo avversario, Valdemaro figlio di Lavard, e venne a sua volta ucciso.\nFamiglia e figli.\nSpos\u00f2 Liutgarda di Stade, figlia di Rodolfo I della marca del Nord. Le trattative furono condotte dal fratello Arduico. Essi non ebbero figli."}
{"id": "491964", "revid": "2039709", "url": "https://it.wikipedia.org/wiki?curid=491964", "title": "Volo Airbus Industrie 129", "text": "Il volo Airbus Industrie 129 era un volo di collaudo sui cieli di Tolosa, sede degli stabilimenti dell'azienda Airbus Industrie. Mentre erano in corso le prove per la certificazione delle capacit\u00e0 di decollo in caso di guasto a un motore, l'aereo precipit\u00f2 vicino all'aeroporto di Tolosa Blagnac causando la morte di tutte e sette le persone presenti a bordo. Si tratt\u00f2 del primo incidente con vittime di un Airbus A330 e del primo incidente con perdita dell'aeromobile (\"hull-loss\") per questo tipo di velivolo. Rimase l'unico incidente mortale di un A330 fino all'incidente del volo Air France 447 del 1\u00ba giugno 2009 e a quello del volo Afriqiyah Airways 771 del 12 maggio 2010.\nL'aereo.\nL'aereo coinvolto nell'incidente era un Airbus A330-321, registrazione F-WWKH, c/n 42. Dotato di propulsori Pratt &amp; Whitney PW4164, vol\u00f2 per la prima volta il 14 ottobre 1993. Era stato completato solo 259 giorni prima del giorno dell'incidente. Apparteneva a Thai Airways International e veniva testato in accordo con il proprietario. Airbus Industrie doveva gi\u00e0 un risarcimento alla Thai Airways per la perdita di un altro aereo che aveva danneggiato durante i test nel dicembre 1993.\nObiettivo del test.\nL'obiettivo del volo era di testare le prestazioni dell'aeromobile in caso di guasti al motore dopo il decollo, che significava rallentare uno dei propulsori dell'aeromobile, facendolo girare al minimo, e spegnere uno dei circuiti idraulici; questi malfunzionamenti erano stati precedentemente testati al simulatore.\nDurante la maggior parte delle prove, il pilota automatico dell'aeromobile era stato impostato per far volare l'aereo a un'altitudine di . Il particolare test che port\u00f2 all'incidente venne condotto con una configurazione nella quale il centro di gravit\u00e0 dell'aereo era vicino al limite posteriore, ottenuto trasportando tonnellate d'acqua in contenitori posizionati verso la coda dell'A330.\nIl comandante era il capo collaudatore di Airbus, Nick Warner. Il copilota era Michel Cais, un comandante e addestratore di Air Inter che aveva lavorato con l'organizzazione dell'addestramento di Airbus. Un ingegnere di volo, Jean-Pierre Petit, era a bordo come terzo membro dell'equipaggio.\nLa direzione di Airbus era interessata a promuovere l'aereo per potenziali clienti e non riteneva il test pericoloso, quindi invit\u00f2 a bordo quattro passeggeri: due dirigenti di Airbus (Philippe Tournoux e Keith Hulse) e due piloti di Alitalia, Alberto Nassetti e Pier Paolo Racchetti, che erano a Tolosa per un programma di addestramento presso la sede di Airbus.\nL'incidente.\nL'aeromobile aveva appena completato con successo un atterraggio, dopo che il comandante aveva eseguito due simulazioni di riattaccata con perdita di un motore, impiegando un totale di 55 minuti. Il secondo decollo sarebbe dovuto avvenire con il baricentro posizionato estremamente indietro nel velivolo. Questa volta l'aeromobile sarebbe stato pilotato dal copilota, mentre le azioni di spegnimento del motore e del circuito idraulico e di innesto dell'autopilota sarebbero state eseguite dal comandante. Il decollo avvenne con successo, quindi il comandante spense un motore e un circuito idraulico. Furono necessari tre tentativi per innestare il pilota automatico, e intanto l'aereo aveva iniziato a salire verso i . Questa salita avvenne troppo rapidamente e ripidamente, riducendo la velocit\u00e0 a , al di sotto dei minimi necessari per mantenere controllo. L'aereo inizi\u00f2 a rollare, e l'equipaggio, in risposta, ridusse la potenza del motore operativo per contrastare l'asimmetria di spinta. Ci\u00f2 peggior\u00f2 il problema, l'aereo si inclin\u00f2 verso il basso di oltre 15 gradi e si schiant\u00f2 al suolo. Tutte e sette le persone a bordo rimasero uccise e l'aereo fu danneggiato irreparabilmente.\nSequenza temporale degli eventi.\nDati tecnici: massa , centraggio 42%, trim 2,2\u00b0 a cabrare.\nLa fase di decollo vede il copilota Cais ai comandi.\nL'incidente avvenne alle ore 17:41.\nLe indagini.\nL'inchiesta venne portata avanti da una commissione d'inchiesta della Direction g\u00e9n\u00e9rale de l'armement (DGA), agenzia francese responsabile delle indagini sugli incidenti aerei avvenuti in fase di test. Un preliminary report venne pubblicato il 28 luglio 1994. Nel final report, la commissione scopr\u00ec che l'incidente era dovuto a \"una combinazione di diversi fattori, nessuno dei quali, isolatamente, avrebbe causato l'incidente\" Questi includevano:"}
{"id": "491968", "revid": "1543377", "url": "https://it.wikipedia.org/wiki?curid=491968", "title": "Nador", "text": "Nador (in berbero: \u2d3b\u2d4f\u2d4f\u2d30\u2d39\u2d53\u2d54, \"Enna\u1e0dur\"; ) \u00e8 una citt\u00e0 portuale del nord-est del Marocco, nella regione berberofona del Rif, posta nella laguna di Bou Areg, sulla costa del Mar Mediterraneo. \u00c8 collegata tramite una superstrada con l'enclave spagnola di Melilla, che si trova una decina di chilometri pi\u00f9 a nord. Le sue risorse economiche principali sono quelle legate alla pesca, al commercio di frutta, pesce e bestiame, ed all'industria metallurgica.\nToponimo.\nSecondo alcuni, il toponimo Nador sarebbe l'abbreviazione di Ayt Enna\u1e0dur, la popolazione di un villaggio nei pressi della laguna (). Secondo altri, invece, il nome deriverebbe dall'arabo \u0646\u0627\u0638\u0648\u0631 N\u0101z\u0323\u016br, \u00abfaro, torre d'avvistamento\u00bb (pronunciato N\u0101d\u0323\u014dr in arabo dialettale), alludendo al fatto che effettivamente questa localit\u00e0 \u00e8 un posto di osservazione strategico che controlla il Capo delle Tre Forche, proteso verso la Spagna.\nStoria.\nNador \u00e8 stato un punto di incontro della civilt\u00e0 indigena (berbera) e di quelle fenicia, cartaginese, romana, e successivamente islamica.\nIn epoche diverse, la regione ha anche ospitato diversi re del Marocco. Ci\u00f2 avvenne, ad esempio, con Omar, figlio di Idris II (IX secolo) o, in seguito, con il sovrano Almoravide Y\u016bsuf Ibn T\u0101shf\u012bn, che si install\u00f2 con le sue truppe sul Monte Temsamane nel Rif.\nAnche il sultano Mohammed ben Abdallah scelse il sito di Nador come luogo in cui concentrare le sue truppe durante l'assedio di Melilla (1774).\nSociet\u00e0.\nLingua.\nLa lingua pi\u00f9 parlata a Nador \u00e8 il berbero, mentre l'arabo \u00e8 poco usato in questa regione. Un esempio dell'attaccamento dei cittadini alla loro lingua \u00e8 un evento del 2003, quando il consiglio municipale, interpretando alcune indicazioni dell'IRCAM, decise, il 29 aprile 2003, di introdurre nei propri documenti pubblici e nella segnaletica stradale locale anche scritte in berbero, in caratteri neo-tifinagh. La decisione dur\u00f2 solo poche ore: in breve tempo il ministro dell'Interno Mustapha Sahel invalid\u00f2 la decisione del consiglio municipale e diede ordine di sostituire tutti i cartelli bilingui che erano stati collocati in quella citt\u00e0. Nel 2014, la lingua berbera era parlata dall'84% della popolazione.\nEconomia.\nNador \u00e8 la terza piazza finanziaria e bancaria del Marocco, grazie alle rimesse dei marocchini emigrati all'estero. La citt\u00e0 trae vantaggio anche dalla vicinanza con l'enclave spagnola di Melilla.\nNador si \u00e8 vista recentemente sotto i riflettori della stampa internazionale in occasione dei tentativi di infiltrazione di cittadini dei paesi subsahariani nell'enclave di Melilla. Essi infatti avevano scelto come base per i loro tentativi il monte Gourougou, a pochi chilometri dalla citt\u00e0.\nNador \u00e8 una citt\u00e0 mediterranea splendidamente collocata ai bordi di un'immensa laguna ed al centro di una ricca regione agricola. Questa regione conosce attualmente un notevole rilancio economico.\nNador \u00e8 il polo centrale dell'industria metallurgica e mineraria del Marocco: infatti \u00e8 a Selouane, poco distante dalla citt\u00e0, che si trova il pi\u00f9 importante complesso siderurgico del paese.\nA livello delle infrastrutture, vi sono: l'aeroporto internazionale \"Mont Arouit\", il porto Beni Ensar (passeggeri, mercantile e industriale), zone industriali e strade (Nador sar\u00e0 presto raggiungibile dalla superstrada della costa nord).\nNei pressi di Nador vi \u00e8 un colossale trasmettitore, che con le sue due antenne di 380 m \u00e8 una delle costruzioni pi\u00f9 alte di tutta l'Africa.\nInfrastrutture e trasporti.\nLa citt\u00e0 \u00e8 servita da due stazioni principali, quella di Nador Ville e di Nador Sud.\nSport.\n\u00c8 sede del Fath Riadi de Nador, squadra di calcio."}
{"id": "491969", "revid": "1935652", "url": "https://it.wikipedia.org/wiki?curid=491969", "title": "Carlo Ghidelli", "text": "Biografia.\nNasce a Offanengo, in provincia di Cremona e diocesi di Crema, il 24 aprile 1934.\nFormazione e ministero sacerdotale.\nStudia nel seminario diocesano di Crema.\nIl 28 giugno 1958 \u00e8 ordinato presbitero dal vescovo Placido Maria Cambiaghi.\nConsegue la laurea in teologia presso la Pontificia Universit\u00e0 Gregoriana di Roma e successivamente la licenza in Sacra Scrittura presso il Pontificio Istituto Biblico di Roma.\nIn diocesi svolge il suo servizio come docente nel seminario, dal 1958 al 1982; \u00e8 segretario del vescovo Carlo Manziana, dal 1964 al 1982, e assistente dell'Azione Cattolica, dal 1976 al 1983.\nCome biblista, \u00e8 docente nella Facolt\u00e0 teologica dell'Italia settentrionale di Milano, dal 1970 al 1982. Nel 1983 lascia i vari incarichi e tutti gli impegni pastorali per assumere il delicato ruolo di sottosegretario della Conferenza Episcopale Italiana, che svolge fino al 1986.\nIn tale anno \u00e8 nominato assistente ecclesiastico generale dell'Universit\u00e0 Cattolica del Sacro Cuore nella sua sede di Milano, incarico che ricopre fino al 2000, e consultore del Pontificio consiglio per la promozione dell'unit\u00e0 dei cristiani.\nMinistero episcopale.\nIl 25 novembre 2000 papa Giovanni Paolo II lo nomina arcivescovo di Lanciano-Ortona; succede ad Enzio d'Antonio, dimessosi per raggiunti limiti di et\u00e0. Il 14 gennaio 2001 riceve l'ordinazione episcopale, nella cattedrale della Madonna del Ponte a Lanciano, dall'arcivescovo Giovanni Battista Re, coconsacranti l'arcivescovo Enzio d'Antonio e il vescovo Angelo Paravisi. Durante la stessa celebrazione prende possesso dell'arcidiocesi.\nDal 2004 al 4 gennaio 2011 \u00e8 anche presidente della Conferenza episcopale abruzzese e molisana.\nL'11 ottobre 2010 papa Benedetto XVI accoglie la sua rinuncia al governo pastorale dell'arcidiocesi di Lanciano-Ortona, presentata per raggiunti limiti d'et\u00e0; gli succede Emidio Cipollone, del clero di Avezzano. Rimane amministratore apostolico dell'arcidiocesi fino all'ingresso del successore, avvenuto il 18 dicembre seguente. Si ritira a Milano presso la chiesa di San Francesco d'Assisi al Fopponino.\n\u00c8 membro del centro studi dell'Unione Apostolica del Clero (UAC).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOpere.\nBiblista noto in campo nazionale e internazionale, collabora alla traduzione interconfessionale della Bibbia in lingua corrente, nonch\u00e9 alla revisione della Bibbia promossa dalla CEI. Ha approfondito in particolare lo studio dell'opera lucana (Vangelo e Atti degli Apostoli). Ha all'attivo numerose pubblicazioni, tra cui:"}
{"id": "491980", "revid": "39505", "url": "https://it.wikipedia.org/wiki?curid=491980", "title": "Incidente di Berg", "text": ""}
{"id": "491981", "revid": "3763", "url": "https://it.wikipedia.org/wiki?curid=491981", "title": "Jasna Gora", "text": ""}
{"id": "491983", "revid": "287204", "url": "https://it.wikipedia.org/wiki?curid=491983", "title": "Santuario di Czestochowa", "text": ""}
{"id": "491988", "revid": "317645", "url": "https://it.wikipedia.org/wiki?curid=491988", "title": "Amigdalina", "text": "L'amigdalina, \"D(-)-mandelonitrile-\u03b2-D-gentiobioside\", \u00e8 il pi\u00f9 importante dei glicosidi cianogenici. \u00c8 contenuta nei semi di diverse Rosacee e, in gran quantit\u00e0, soprattutto nelle mandorle amare, dove \u00e8 presente in ragione del 2,5-3,5% (quelle dolci ne contengono solo tracce), nei noccioli di pesco (2-3%), albicocco (1%), susino (0,9%), ciliegio (0,8%), melo (0,6%), lauroceraso ecc. Altre parti contenenti questo glicoside sono frutti, foglie, fiori e corteccia di molte piante appartenenti alle famiglia Rosacee.\nL'amigdalina \u00e8 un glicoside cianogenetico, cio\u00e8 capace di liberare acido cianidrico (contenente cianuro). I glicosidi sono costituiti da una parte zuccherina e da una non zuccherina, rispettivamente chiamate glicone e aglicone.\nDalla amigdalina \u00e8 stato ricavato il laetrile.\nStoria, preparazione e reattivit\u00e0.\nL'amigdalina si forma dalla condensazione del mandelonitrile con un disaccaride (gentiobiosio) formato da due unit\u00e0 di D-glucosio unite con legame \u03b2-glucosidico. Fu isolata per la prima volta nel 1830 dagli scienziati francesi Roubiquet e Bontron-Chariand. Nel 1837 Von Liebig e Woehier scoprirono che una molecola di amigdalina poteva essere enzimaticamente degradata in uno ione cianuro, una molecola di benzaldeide e due di glucosio. Lo stesso risultato si pu\u00f2 ottenere trattando la molecola con acido solforico.\nL'amigdalina di per s\u00e9 \u00e8 poco reattiva. Essa reagisce soltanto con l'enzima beta-glucosidasi, e dalla degradazione si ottengono glucosio, benzaldeide e acido cianidrico. L'emulsina, enzima contenuto nei semi del mandorlo amaro ma presente in cellule separate da quelle contenenti amigdalina, se viene a contatto con questa la decompone, scindendola nelle stesse tre sostanze suddette. L'insieme di emulsina e amigdalina provoca, in caso di ingestione corporea, forti sintomi da avvelenamento da acido cianidrico, anche se assunte entrambe in piccole o piccolissime dosi.\nLaetrile.\nIl laetrile \u00e8 un composto chimico derivato dall'amigdalina.\nNegli anni venti lo statunitense Ernst T. Krebs, medico generico di San Francisco che lavorava in un laboratorio domestico alla ricerca di un metodo per migliorare il sapore di un whisky prodotto e venduto illegalmente, si accorse che un estratto di semi di armellina era in grado di ridurre i tumori nei roditori, avvisando per\u00f2 che la sostanza aveva un comportamento troppo imprevedibile e pericoloso per l'uso umano. La promozione del laetrile non inizi\u00f2 che venti anni dopo, quando il figlio, Ernst Krebs Jr. isol\u00f2 una sostanza simile all'amigdalina, che egli chiam\u00f2 laetrile, ma contenente una molecola di glucosio in meno. \nLa parola \"laetrile\" \u00e8 un acronimo della parola \"LAEvomandeloniTRILE-glucoside\". Il nome chimico completo \u00e8 \"D-1 mandelonitrile-beta-glucuronide\". Il nome dell'amigdalina \u00e8 invece \"D-mandelonitrile-bi-glucoside\". \nNonostante i moniti del padre, la promozione del laetrile inizi\u00f2 con la comparsa del canadese Andrew McNaughton Jr. e della \"classica\" \"border clinic\" in Messico, da parte del patologo Ernesto Contreras, restando confinata alla costa ovest e al Messico fino al 1972, finch\u00e9 gli attivisti della John Birch Society portarono all'attenzione del grande pubblico la pratica di John Richardson, medico generico di San Francisco, convinto nel 1971 da Krebs Jr. a diventare uno specialista nella cura del cancro, e arrestato nel 1972 per violazione della legge sul cancro della California.\nAl riguardo, la Cancer Commission della California Medical Association aveva indagato gli effetti del laetrile, dichiarandolo inefficace nel 1953. Dieci anni dopo, il California State Department of Public Health ne aveva proibito l'uso a seguito di un secondo report del Cancer Advisory Council su cento casi esaminati nel periodo 1960-1962, secondo il quale il laetrile non aveva alcun effetto per la diagnosi, trattamento, attenuazione o cura del cancro.\nMentre le autorit\u00e0 sanitarie cercavano di classificare il laetrile come un farmaco e di bandirne l'uso, Ernst T. Krebs soprannomin\u00f2 impropriamente la sostanza vitamina B17 (anche se in realt\u00e0 non si tratta di una vitamina), secondo i critici per commerciare liberamente il laetrile ed evitare l'obbligo di una seria sperimentazione clinica della sostanza. \nSenza apportare alcuna evidenza clinica o scientifica, Krebs Jr. sostenne di poter usare il laetrile come presunto agente antitumorale.\nAmigdalina/laetrile come presunta terapia del cancro.\nL'amigdalina/laetrile \u00e8 stata oggetto di numerosi studi al fine di verificare le asserzioni dei suoi propugnatori, in merito ad un suo presunto e mai dimostrato effetto benefico nei confronti del cancro.\nNel tempo si sono susseguiti diversi ampi studi, volti a sperimentarne la presunta validit\u00e0 anti-tumorale. Il National Institutes of Health statunitense ha valutato i diversi studi, concludendo che i trial clinici non mostrano alcun effetto benefico contro il cancro e che il suo uso pu\u00f2 anzi comportare gravi danni alla salute per il rischio di intossicazione da cianuro.\nUno studio del 1978 riporta la vasta indagine rivolta a 385.000 fisiatri e altri 70.000 professionisti della salute negli USA, a fronte della stima per cui circa 70.000 americani avrebbero fatto uso di Laetrile. Solo 93 casi ottennero risposta, rinviando ad ulteriori studi.\nUno studio del 1982 determin\u00f2 che la terapia a base di laetrile, oltre ad essere completamente priva di qualunque efficacia clinica, costituisce un grosso rischio stante i sintomi di avvelenamento da cianuro sofferti da molti pazienti durante il trial clinico. Dei 178 pazienti sottoposti al trattamento, e che all'inizio della ricerca erano tutti in stato di buona salute generale (tranne che per il processo tumorale), nessuno sopravvisse.\nLa conclusione dello studio fu che l'amigdalina/laetrile/\"vitamina\" B17 ha alti livelli di tossicit\u00e0, e nessuna efficacia o utilit\u00e0 contro il cancro.\nUna review della letteratura mondiale, effettuata nel 2007, ha analizzato 36 studi reperiti nei database Cochrane Central Register of Controlled Trials (CENTRAL), MEDLINE (dal 1951), EMBASE (dal 1980), Allied and Complementary Medicine (AMED), Scirus, CancerLit, Cumulative Index to Nursing and Allied Health (CINAHL; tutti dal 1982), CAMbase (dal 1998), MetaRegister e National Research Register, concludendo che non c'\u00e8 evidenza di effetti anticancro del laetrile.\nAlla stessa conclusione nel 2011 perviene una ricerca su 8 database e 2 registri pubblici, che esamina 200 risultati, mentre sono noti e provati gli effetti del cianuro dopo l'ingestione di amigdalina o laetrile, soprattutto per via orale.\nAncora oggi alcune persone utilizzano l'amigdalina o suoi derivati per cercare di integrare o sostituire le terapie antitumorali di provata efficacia (ed in alcuni casi questo ha condotto a decessi che sarebbero stati, molto probabilmente, facilmente evitabili con chemioterapie che sono di provata efficacia per quei particolari tipi di tumore); tale composto, in commercio come integratore alimentare, oltre ad essere stato ripetutamente dimostrato che non sortisce alcun effetto antitumorale, pu\u00f2 anche rischiare di causare (in particolare se assunto per via orale) effetti tossici o addirittura mortali."}
{"id": "491989", "revid": "599013", "url": "https://it.wikipedia.org/wiki?curid=491989", "title": "Simone Del Nero", "text": "Caratteristiche tecniche.\nAla sinistra di grande spinta pu\u00f2 ricoprire vari ruoli sulla fascia sinistra del campo avendo giocato molte volte sia come centrocampista sia come terzino.\nCarriera.\nClub.\nDopo esser cresciuto nelle giovanili dell', dove nella Primavera ha come allenatore Luciano De Paola, passa al Brescia, dove gioca soprattutto nelle giovanili biancoblu.\nIn seguito viene ceduto in prestito alla formazione scozzese del Livingston e nella stagione seguente, nel gennaio 2003, si trasferisce in prestito per sei mesi al Palermo, senza mai scendere in campo.\nNell'ultima stagione in Serie A delle \"Rondinelle\", Del Nero ha siglate reti spesso decisive, che per\u00f2 non sono servite a salvare la sua squadra dalla retrocessione.\nNel 2007 viene ingaggiato dalla Lazio. Nella partita di ritorno del preliminare di Champions League, disputato in terra di Romania contro la Dinamo Bucarest, conquista un rigore sullo 0-1 per i romeni e fornisce un assist decisivo per il 2-1 firmato dal capitano Tommaso Rocchi. La partita terminer\u00e0 3-1 e la Lazio si qualificher\u00e0 per la fase a gironi. Successivamente accusa qualche infortunio. A fine stagione viene operato in Finlandia per risolvere un problema di fascite plantare. Nella stagione seguente vincer\u00e0 con i \"biancocelesti\" il suo primo trofeo, la Coppa Italia, della quale gioca anche la finale, subentrando all'80' a Pasquale Foggia. Nell'agosto dello stesso anno vince anche la Supercoppa italiana.\nNella stagione 2009-2010, il tecnico Ballardini lo reinventa nel ruolo di terzino sinistro, ottenendo prestazioni soddisfacenti, tanto che anche il successore Edoardo Reja lo utilizzer\u00e0 come vice-Kolarov. Chiude la stagione con 7 presenze.\nNella stagione 2010-2011, all'esordio in campionato nella partita persa dalla Lazio per 2-0 contro la Sampdoria si infortuna ed \u00e8 costretto a lasciare il posto a Lu\u00eds Pedro Cavanda. Con il ritorno alla difesa a 4 e lo spostamento di \u0218tefan Radu come terzino sinistro, Del Nero perde spazio in campo chiudendo la stagione con 2 presenze in campionato; la seconda risale al 12 dicembre 2010 in -Lazio (2-1) valida per la 16\u00aa giornata. Completano il computo statistico 2 presenze e un gol \u2013 il primo ed unico in maglia biancoceleste\u00a0\u2013 in Coppa Italia, segnato il 25 novembre 2010 nella partita vinta per 3-0 con l'AlbinoLeffe.\nTorna a giocare il 10 gennaio 2012, negli ottavi di finale di Coppa Italia, sostituendo Giuseppe Sculli all'84\u00ba minuto della partita vinta per 3-2 contro l'Hellas Verona. Cinque giorni pi\u00f9 tardi fa il suo esordio stagionale anche in campionato, subentrando a Tommaso Rocchi nella vittoria per 2-0 contro l'Atalanta.\nIl 31 gennaio seguente, ultimo giorno di calciomercato, passa in prestito al . Il 25 marzo segna il suo primo gol con la squadra romagnola, realizzando il momentaneo vantaggio nel pareggio casalingo per 2-2 contro il , tornando cos\u00ec a segnare in Serie A a sette anni di distanza dall'ultima volta. A fine stagione rimane svincolato.\nNel novembre del 2012 firma un contratto biennale con lo Johor Darul Ta'zim, squadra della Malaysia Super League, con la quale inizia a giocare dal gennaio del 2013.\nDopo aver raggiunto il terzo posto nella stagione regolare in Malaysia, nel gennaio del 2014 viene tesserato dalla Massese, formazione di Serie D, con cui si allenava gi\u00e0 da alcune settimane.\nIl 30 luglio 2016, dopo tre stagioni trascorse con la Massese, si trasferisce alla Carrarese.\nNell'estate del 2017 si trasferisce di nuovo alla Massese, in Serie D. L\u2019anno seguente scende in Eccellenza al Rivasamba, squadra di Sestri Levante allenata dal padre Davide; i Del Nero vengono confermati nel giugno 2019 e nello stesso mese arriva a giocare all\u2019Unione Sportiva Sestri Levante Manuele, fratello minore di Simone.\nNazionale.\nInizia la trafila con la nazionale azzurra nel 2000 con l'Under-18 dopo essere stato convocato per un'amichevole rimanendo in panchina, tra il 2003 e il 2004 sotto la gestione del mister Claudio Gentile \u00e8 stato un punto fermo dell'Under-21 raccogliendo 13 presenze, partecipa anche ai Giochi olimpici di Atene 2004, scendendo in campo in tutte e 6 le gare disputate dalla Nazionale olimpica. Alla fine del torneo verr\u00e0 insignito della medaglia di bronzo. Precedentemente conquista gli Europei 2004 di categoria.\nStatistiche.\nPresenze e reti nei club.\n\"Statistiche aggiornate al 1\u00ba dicembre 2018.\""}
{"id": "491990", "revid": "1711941", "url": "https://it.wikipedia.org/wiki?curid=491990", "title": "Finarfin", "text": ""}
{"id": "491996", "revid": "729019", "url": "https://it.wikipedia.org/wiki?curid=491996", "title": "Convair F-102 Delta Dagger", "text": "Il Convair F-102 Delta Dagger fu un intercettore statunitense ideato per costituire la spina dorsale della difesa aerea gestita dalla United States Air Force verso la fine degli anni cinquanta. Entr\u00f2 in servizio nel 1956 con il ruolo principale di fronteggiare la flotta di bombardieri sovietici nell'ipotesi di attacco agli Stati Uniti.\nStoria.\nSviluppo.\nAlla fine degli anni quaranta l'USAF avvert\u00ec l'esigenza di un intercettore supersonico armato con missili aria-aria.\nIl 18 giugno 1950 venne emessa la specifica Project MX-1554, denominata non ufficialmente \u201c1954 Interceptor\u201d perch\u00e9 era prevista l'entrata in servizio dell'aereo prescelto nel 1954.\nQuasi contemporaneamente vennero emesse le specifiche per i missili e il sistema di controllo del tiro da integrare nell'aereo, il tutto era visto dall'USAF come diverse componenti di un sistema d'arma definito Weapon System 210A.\nLa Convair propose il progetto Model 8-80, derivato dall'aereo sperimentale con ala a delta XF-92A progettato dalla Convair nel 1947 e impiegato per un totale di 118 voli sperimentali dall'USAF e dal NACA (attuale NASA) dal 1948 al 1954.\nRispetto all'XF-92A il Model 8-80 aveva fusoliera allungata con un radar nel muso, prese d'aria del motore ai lati della fusoliera anteriore e una stiva ventrale per i missili.\nCome motore venne scelto il Wright J67, ma i ritardi accumulati nello sviluppo portarono alla scelta del Pratt &amp; Whitney J57 per i prototipi.\nIl primo YF-102, denominato Model 8-82 (matricola militare 52-7794), vol\u00f2 per la prima volta il 24 ottobre 1953 con ai comandi il capo pilota collaudatore della Convair Richard \u201cDick\u201d Johnson.\nIl primo novembre il primo YF-102 and\u00f2 distrutto durante un volo di prova: il motore si spense durante una picchiata e il pilota (Johnson), dopo avere tentato inutilmente di riaccenderlo, si lanci\u00f2 con il seggiolino eiettabile.\nIl secondo YF-102 vol\u00f2 per la prima volta l'11 gennaio 1954.\nLe prestazioni ottenute nei voli di prova erano inferiori al previsto, in particolare non riusciva a raggiungere la velocit\u00e0 del suono a causa di una resistenza aerodinamica molto superiore al previsto.\nPer risolvere il problema la Convair inizi\u00f2 una riprogettazione dell'aerodinamica dell'aereo secondo la recente teoria della regola delle aree.\nA seguito delle modifiche la fusoliera era pi\u00f9 lunga di 7\u00a0ft (2,13 m), pi\u00f9 stretta nella sezione centrale e allargata nella parte posteriore da una coppia di carenature ai lati, venne per questa soprannominata \u201ca bottiglia di coca-cola\u201d.\nVennero inoltre modificate le prese d'aria e il tettuccio e installato una nuova versione del motore J57 con maggiore spinta.\nIl primo YF-102A con tutte queste modifiche, denominato Model 8-90 (matricola militare 53-1787), vol\u00f2 per la prima volta il 20 dicembre 1954 e il giorno dopo super\u00f2 la velocit\u00e0 del suono raggiungendo la velocit\u00e0 di Mach 1.22.\nVisti i risultati dei voli di prova, l'USAF ordin\u00f2 la produzione di serie del nuovo caccia denominato ufficialmente F-102A Delta Dagger.\nL'F-102A avrebbe dovuto essere sostituito dall'F-102B, soprannominato \"Ultimate Interceptor\".\nDurante lo sviluppo venne deciso di adottare un motore Pratt &amp; Whitney J75 e fatte molte modifiche all'aerodinamica tra cui nuove prese d'aria a geometria variabile.\nVista l'entit\u00e0 delle modifiche e le prestazioni nettamente superiori, tra cui una velocit\u00e0 di Mach 2, l'USAF decise di cambiarne la denominazione dell'F-102B in F-106 Delta Dart.\nLa Convair utilizz\u00f2 l'esperienza acquisita in questi due progetti anche per quello del bombardiere bisonico B-58 Hustler.\nArmamento.\nCome altri intercettori dell'epoca, l'F-102A era privo di cannoni, considerati obsoleti per l'intercettazione di bombardieri.\nL'armamento, controllato tramite un sistema di tiro Hughes MG-3, era costituito interamente da missili aria-aria posti in una stiva ventrale per non peggiorare le prestazioni, soluzione attualmente adottata dai caccia stealth Lockheed Martin-Boeing F-22 Raptor e Lockheed Martin F-35 Lightning II.\nLa stiva era divisa in due parti, anteriore e posteriore, ognuna poteva contenere tre missili AIM-4 Falcon.\nL'armamento usuale era costituito da tre AIM-4A a guida radar nella stiva anteriore e tre AIM-4C a ricerca di calore nella stiva posteriore. All'interno dei portelli della stiva potevano essere installati ventiquattro razzi non guidati da 50mm, poi sostituiti da altri da 70mm.\nIn seguito il sistema di tiro Hughes MG-3 venne sostituito dall'Hughes MG-10, dotato di un sistema di comunicazione dati con i centri di comando a terra simile al SAGE (Semi-Automatic Ground Environment) gi\u00e0 usato dai North American F-86D Sabre Dog.\nI Dagger vennero anche dotati di un sensore all'infrarosso IRST (Infra-red search and track) davanti al parabrezza simile a quello impiegato da alcune versioni del Vought F-8 Crusader dell'US Navy.\nNel 1963 gli F-102 vennero modificati per portare missili aria-aria a testata nucleare AIM-26 Super Falcon, questo rese necessario modificare anche i portelli della stiva eliminando la possibilit\u00e0 di installare i razzi.\nL'uso di missili aria-aria nucleari era previsto solo in caso di un attacco in massa di bombardieri nemici.\nLivree.\nIl colore standard degli F102 era il grigio chiaro lucido FS16473, detto anche \"ADC grey\"; la finitura lucida era dovuta ad uno strato di cera protettiva trasparente.\nGli aerei in servizio presso basi nelle zone artiche, cio\u00e8 Alaska, Groenlandia e Islanda, avevano la deriva e le estremit\u00e0 alari rosso lucido FS11136 per facilitare il ritrovamento dell'aereo in caso di atterraggio di fortuna su terreno coperto di neve o ghiaccio.\nA partire dal 1965 nel sud-est asiatico venne introdotta una livrea usata per la maggior parte dei caccia e aerei d'attacco al suolo a chiazze di marrone FS30219, verde scuro FS34079 e verde medio FS34102 per tutte le superfici superiori e laterali e grigio chiaro FS36622 per tutte le superfici inferiori.\nLa stessa livrea venne poi adottata dall'USAF in tutto il mondo e mantenuta dalle altre forze aeree che acquisirono l'F-102.\nVersioni.\nDenominato dalla Convair Model 8-82.\nDue prototipi con fusoliera progettata senza la regola delle aree e motore J57-P-11 da 14.000\u00a0lbf (6.350\u00a0kg).\nDenominato dalla Convair Model 8-90.\nQuattro aerei di preserie convertiti nei prototipi della nuova versione con la fusoliera progettata secondo la regola delle aree e motore J57-P-23 da 16.000\u00a0lbf (7256\u00a0kg).\nDenominato dalla Convair Model 8-10.\nVersione di serie da intercettazione, monoreattore monoposto con ala a delta e prese d'aria ai lati della fusoliera anteriore.\nRispetto agli YF-102A la fusoliera era pi\u00f9 lunga di 1,20 m e l'intero aereo era stato alleggerito per migliorarne le prestazioni.\nIl carrello d'atterraggio era triciclo con carrelli principali a ruota singola rientranti nelle ali e carrello anteriore a ruota singola rientrante nel muso, inoltre era dotato di parafreno alla base della deriva per accorciare la corsa di atterraggio.\nIl primo F-102A (matricola militare 53-1791) vol\u00f2 per la prima volta il 24 giugno 1955 e venne accettato dall'USAF cinque giorni dopo.\nPer rimediare ad alcuni problemi di stabilit\u00e0 ad alta velocit\u00e0, a partire dal 26\u00b0 aereo prodotto la deriva venne ingrandita aumentandone l'altezza di circa un metro e allungandone la radice.\nDurante la produzione vennero usati diversi tipi di ala con diverso svergolamento ai bordi d'attacco per migliorare le prestazioni dell'aereo nelle diverse parti dell'inviluppo di volo.\nL'ala finale, denominata Case XX, rispetto alla precedente Case X permetteva una maggiore velocit\u00e0 massima e quota di tangenza e aveva un pilone per un serbatoio di carburante supplementare da 870 litri.\nLa modifica alle ali richiese modifiche anche ai portelli del carrello principale.\nDurante la produzione vennero inoltre aggiunte alle prese d'aria delle paratie per evitare l'ingestione dello strato limite da parte del motore e un gancio d'arresto da usare in caso di emergenza.\nVennero costruiti 889 aerei di questa versione.\nDenominato dalla Convair Model 8-12.\nVersione di serie biposto da addestramento ma con le stesse capacit\u00e0 di combattimento dei monoposto.\nTutte le differenze erano nella fusoliera anteriore di sezione maggiore per contenere l'abitacolo a due posti affiancati con strumentazione di controllo del tutto identica.\nA causa della maggiore resistenza aerodinamica della fusoliera anteriore la velocit\u00e0 massima era subsonica.\nIl primo TF-102A (matricola militare 54-1351) vol\u00f2 per la prima volta l'8 novembre 1955 con ai comandi Johnson.\nI TF-102A ricevettero durante la loro produzione e vita operativa gli stessi aggiornamenti dei monoposto F-102A, ma non vennero mai dotati del sistema di tiro MG-10.\nVennero costruiti 111 aerei di questa versione; l'ultimo venne completato nel luglio 1958.\nDenominazione inizialmente assegnata al Convair F-106 Delta Dart.\nVersione con motore J57-P-47 e armamento costituito da un missile AIR-2 Genie e quattro Falcon proposta all'USAF come soluzione provvisoria in attesa dell'F-106.\nDue F-102A (53-1797 e 53-1806) convertiti nei prototipi YF-102C.\nL'USAF respinse la proposta per cui questa versione non venne prodotta in serie.\nDenominazione assegnata ai Dagger modificati e impiegati per vari tipi di collaudi dall'USAF e dalla NASA.\nAlcuni vennero impiegati per collaudi del sistema di tiro MA-1 e dei missili AIR-2 Genie nell'ambito del programma di sviluppo dell'F-106 Delta Dart.\nAlmeno un JF-102A venne dotato di un motore General Electric J85 retrattile nella stiva ventrale nell'ambito del programma di prove del motore.\nDue F-102A convertiti nel 1973 in bersagli teleguidati ma con cabina di pilotaggio per i voli di trasferimento.\nAlmeno 69 F-102A convertiti in bersagli teleguidati a partire dal 1973.\n146 F-102A convertiti in bersagli teleguidati ma con cabina di pilotaggio per i voli di trasferimento a partire dal 1978.\nL'ultimo PQM-102B venne impiegato e distrutto nel 1986 sulla base di Holloman in New Mexico.\nServizio operativo.\nL'F-102 sostitu\u00ec nell'USAF gli intercettori subsonici come il Northrop F-89 Scorpion e il North American F-86D Sabre Dog.\nIl primo reparto operativo a ricevere l'F-102 fu il 327th Fighter Interceptor Squadron (FIS) sulla base aerea di George in California il 24 aprile 1956.\nAlla fine del 1956 erano in servizio 97 F-102 in dotazione anche all'11th FIS di Duluth in Minnesota, al 31st FIS di Wurtsmith in Michigan e nel 317th FIS di McChord nello stato di Washington.\nAlla fine del 1957 erano in servizio 428 F-102A in quindici Fighter Interceptor Squadron distribuiti sull'intero territorio degli USA.\nNel 1957 iniziarono le consegne dei biposto TF-102A, soprannominati Tub per la larghezza della fusoliera.\nI primi TF-102A vennero consegnati al 4780th Air Defence Wing sulla base di Perrin in Texas, che divenne il reparto di conversione operativa sul Dagger, in seguito vennero assegnati anche due biposto ad ogni reparto operativo.\nIl quindici agosto 1957 il 317th FIS venne trasferito sulla base di Elmendorf in Alaska, seguito un mese dopo dal 31st FIS, entrambi sostituiti da altri Squadron nelle basi di partenza.\nA giugno 1958 dieci F-102 e due TF-102 del 327th FIS vennero trasferiti sulla base di Thule in Groenlandia.\nAlla fine del 1958 651 Dagger erano in servizio nell'USAF, mentre iniziavano le consegne dell'F-106.\nI primi Dagger in Europa vennero assegnati al 525th FIS di Bitburg il tre gennaio 1959, seguiti dal 496th FIS di Hahn a dicembre e dal 526th FIS di Ramstein a giugno dell'anno seguente.\nIn tutti questi reparti su basi in Germania i Dagger sostituirono gli F-86D Sabre Dog.\nI primi Dagger vennero assegnati alla PACAF il nove marzo 1959 al 16th FIS sulla base di Naha nell'isola di Okinawa.\nComplessivamente sette FIS della PACAF vennero equipaggiati con Dagger dal 1959 al 1971.\nI Dagger dell'82nd FIS di Naha venivano spesso rischierati su basi in Corea del Sud.\nAlla fine del 1959 solo 150 F-102A erano ancora in servizio nell'ADC.\nL'Air National Guard ricevette i primi F-102 il primo luglio 1960 quando vennero consegnati al 182nd FIS della Texas ANG sulla base di Kelly presso San Antonio dove sostituirono gli F-86L.\nGli ultimi F-102 dell'USAF vennero radiati e passati all'ANG nel marzo 1971 quando venne disattivato il 82nd FIS di Naha.\nComplessivamente ventidue FIS dell'ANG impiegarono i Dagger tra il 1960 e l'ottobre 1976, quando gli ultimi vennero radiati dal 199th FIS dell'Hawai ANG.\nGeorge Walker Bush, diventato poi il 43\u00ba Presidente degli Stati Uniti d'America, vol\u00f2 sugli F-102 \"Delta Dagger\" mentre prestava servizio nella Air National Guard, dalla fine degli anni sessanta al 1973.\nImpiego in Vietnam.\nL'F-102 oper\u00f2 durante la guerra del Vietnam come caccia di pattuglia e scorta ai bombardieri. Durante il conflitto vennero persi 15 aerei: uno in combattimento aria-aria, la maggior parte a causa della contraerea e i rimanenti per incidenti.\nNell'aprile 1961 quattro F-102A di base a Clark nelle Filippine vennero rischierati in Thailandia sull'aeroporto Don Muang presso Bangkok nel quadro dell'operazione \"Bell Tone\", praticamente un'azione intimidatoria in supporto ai governi thailandese e sudvietnamita.\nIn seguito, altri reparti di F-102 vennero inviati nel sud-est asiatico a partire dal 1962, quando sui radar difensivi americani vennero individuati contatti per i quali si ipotizz\u00f2 si trattasse di bombardieri Il-28 \"Beagle\" nordvietnamiti, una minaccia ritenuta all'epoca molto credibile. Gli F-102 furono schierati in Thailandia e in altri stati confinanti per intercettare questi attaccanti, nel caso avessero effettivamente tentato un bombardamento nel corso del conflitto.\nNel marzo 1962 con l'operazione \"Waterglass\" tre F-102A e un TF-102A del 509th FIS vennero rischierati a Tan Son Nhut nel Vietnam del Sud.\nA novembre 1963 con l'operazione \"Candy Machine\" iniziarono dei rischieramenti regolari del 64th FIS a Tan Son Nhut e Da Nang e del 509th FIS a Don Muan e Udon Thani.\nIn genere i distaccamenti erano costituiti di un numero di aerei variabile da quattro a sei.\nIn seguito durante l'operazione \"Arc Light\" anche gli F-102 vennero impiegati per scortare i bombardieri Boeing B-52 Stratofortress nelle missioni sul Vietnam del Nord.\nIl tre febbraio 1968 due F-102 del 509th FIS erano in missione di scorta ad alcuni aerei da guerra elettronica in volo sul Laos presso il confine con il Vietnam del Nord.\nDue MiG-21 nordvietnamiti arrivarono senza essere visti, uno lanci\u00f2 un missile AA-2 Atoll che colp\u00ec uno dei due F-102 che esplose uccidendo il pilota, tenente Wallace Wiggins. L'altro F-102, pilotato dal capitano Al Lomax, lanci\u00f2 tre missili Falcon ai MiG ma senza colpirli. Questa \u00e8 l'unica perdita di un F-102 (56-1166) in combattimento aereo durante la guerra del Vietnam.\nGli F-102 vennero impiegati anche in missioni di attacco al suolo usando i razzi non guidati installati nei portelli della stiva ventrale nonostante l'aereo non fosse stato progettato per questo ruolo e neppure i piloti addestrati a questo tipo di missioni.\nAlmeno un F-102 del 509th distaccato a Da Nang nell'agosto 1966 venne modificato per portare un pod SUU-11Minigun al pilone alare sinistro.\nAlcuni Dagger vennero modificati per portare pod ECM o lanciatori di Chaff al posto delle taniche, ma non vennero mai dotati di radar warning receiver (RWR) all'epoca chiamati dall'USAF Radar Homing And Warning (RHAW).\nL'operazione \"Candy Machine\" termin\u00f2 il 25 settembre 1968, quando gli ultimi Delta Dagger tornarono negli USA dove vennero poi passati all'ANG."}
{"id": "491997", "revid": "1543377", "url": "https://it.wikipedia.org/wiki?curid=491997", "title": "McDonnell F-101 Voodoo", "text": "Il McDonnell F-101 Voodoo era un caccia bimotore a getto prodotto dall'azienda statunitense McDonnel Aircraft ed impiegato dalla fine degli anni cinquanta fino al 1984 (in Canada).\nDerivato dal progetto XF-88 Voodoo per un caccia di scorta, \u00e8 stato un potente bireattore multiruolo; nacque con qualche anno di anticipo per rivelarsi pienamente maturo per le esigenze del volo a Mach 2.\nHa avuto successo soprattutto come ricognitore ed ha costituito un'importante piattaforma di studio per la genesi dell'F-4 Phantom II.\nDotato di missili AIM-4 Falcon, volava a Mach 1,88 e possedeva un raggio operativo molto elevato, ma fu assillato da problemi di maneggevolezza ed affidabilit\u00e0, solo con il tempo risolti.\nPer un certo periodo, comunque, \u00e8 stato uno dei caccia standard della difesa del Nord America ed ha operato con compiti di ricognizione su Cuba e in Vietnam; venne impiegato anche dall'aviazione canadese e fu usato dai taiwanesi sulla Cina per rischiose missioni di ricognizione.\nStoria.\nSviluppo.\nLa nascita del Voodoo risult\u00f2 particolarmente travagliata tanto che dovettero trascorrere ben nove anni tra il primo progetto (1945) e la definitiva configurazione operativa (1954).\nQuesta lunga attesa \u00e8 principalmente da attribuire alle incertezze nei vertici dell'USAF in merito alla definizione delle specifiche ed al ruolo da assegnare al velivolo, tanto che in un primo momento il progetto venne abbandonato (era il 1950 ed il velivolo portava la sigla XF-88).\nNel febbraio del 1951 l'USAF emise una nuova specifica (GOR-101: General Operation Requirement 101) per un caccia a lungo raggio, da impiegare come scorta per i B-36. Dei cinque progetti presentati (Lockheed, North American, Northrop, Republic e McDonnell) venne scelto quello della McDonnell che, basato sostanzialmente sull'incremento delle dimensioni dell'XF-88, venne approvato nell'ottobre dello stesso anno e designato F-101.\nLo sviluppo del progetto sub\u00ec comunque un nuovo ritardo a seguito della conclusione dell'armistizio nella guerra di Corea, dato che l'USAF decise di rimandare la disponibilit\u00e0 dei fondi stanziati al 1954.\nFinalmente il 29 settembre 1954, sulla base di Edwards, si ebbe il primo volo del prototipo del Voodoo che fece registrare, pur in leggera picchiata, il superamento della velocit\u00e0 del suono. Alla fine di quello stesso anno, altri tre prototipi vennero inseriti nel programma delle prove di volo e si stim\u00f2 che il velivolo sarebbe divenuto operativo all'inizio del 1957.\nTuttavia le vicissitudini del Voodoo non erano terminate ed i collaudi misero in luce alcune gravi problematiche: i motori (Pratt &amp; Whitney J57-P-13) erano soggetti a stalli al compressore mentre la cellula dimostr\u00f2 scarsa stabilit\u00e0 longitudinale, con la tendenza ad assumere assetti cabrati (con conseguenze spesso disastrose).\nNel corso del 1956 vennero decise importanti modifiche alla cellula che, sostanzialmente, prevedevano l'incremento della capacit\u00e0 di resistenza fino a coefficienti di carico di 7,3 g (dai precedenti 6,3); inoltre, per quanto riguarda gli esemplari fino ad allora gi\u00e0 costruiti, si decise l'installazione di un inibitore attivo che risolveva il problema della tendenza a cabrare.\nNonostante tutti questi problemi, gli F-101 divennero effettivamente operativi il 2 maggio 1957 presso il 27\u00b0 Strategic Fighter Wing, sulla base di Bergstrom (Texas), divenendo il pi\u00f9 potente e pesante monoposto da combattimento mai impiegato dall'USAF.\nNel frattempo, come previsto dalla GOR 101, proseguirono i lavori di sviluppo sulla versione da ricognizione che, nel 1953, condussero alla richiesta di prototipi (denominati YRF-101A). Dopo il primo volo (maggio 1954), gli esemplari di serie comparvero nell'estate del 1956, distinguendosi unicamente per la conformazione della prua allungata per ospitare le apparecchiature fotografiche.\nQuesti velivoli divennero operativi nel maggio del 1957, assegnati al 363\u00b0 Tactical Reconnaissance Wing, di base a Shaw presso Sumter (Sud Carolina).\nGi\u00e0 alla fine del medesimo anno, sempre presso la base di Shaw, entravano in servizio (nel 432\u00b0 TRW) gli RF-101C dotati di cellula migliorata.\nLo sviluppo dell'ultima variante del Voodoo venne da una proposta (del 1952) fatta dall'Air Defense Command di considerare gli F-101 nel ruolo di intercettori nel caso in cui i Convair F-106 non si fossero dimostrati all'altezza delle richieste. Inizialmente tale proposta non venne accettata dall'USAF (che di contro aument\u00f2 gli ordini per gli F-86D). Nel giugno del 1954 tuttavia l'USAF modific\u00f2 le proprie opinioni e diede il benestare per la versione da caccia a lungo raggio e nel febbraio successivo emise un primo ordine per 28 velivoli (che presto sal\u00ec fino a 96).\nIl nuovo F-101B prevedeva la configurazione biposto in tandem: la postazione posteriore era destinata all'operatore al sistema radar e d'armamento (Radar Intercept Officer, RIO) come sarebbe avvenuto, qualche anno dopo, per i Phantom.\nIn questo caso il primo volo si svolse nel marzo del 1957 ed ai primi di gennaio del 1959, dopo un intenso programma di prove (che vide interessati anche 50 velivoli contemporaneamente in tre diverse basi di prova), gli F-101B entrarono in servizio presso il 60\u00b0 Fighter Interceptor Squadron, operante dalla base di Otis (presso Cape Cod, nel Massachusetts).\nImpiego operativo.\nQuando ormai i problemi di natura tecnica sembravano essere sulla via della soluzione, nel corso dello stesso 1957 intervenne una mutazione nella visione strategica da parte dell'USAF: lo Strategic Air Command decise, in seguito all'entrata in servizio dei B-52, di dismettere tutti i propri velivoli da caccia. Gli F-101A vennero quindi presi in carico dal Tactical Air Command che, in ragione delle necessit\u00e0 previste per un ruolo tanto differente, non si mostr\u00f2 davvero entusiasta del velivolo.\nA seguito di questa mutazione di indirizzo strategico, il reparto operativo vari\u00f2 la denominazione in Tactical Wing.\nSolamente 50 dei 77 Voodoo fino ad allora prodotti vennero assegnati ai reparti operativi e solo tra il 1958 ed il '59 venne trovata una collocazione pi\u00f9 adeguata alle loro caratteristiche: in particolare la notevole autonomia divenne preziosa a seguito del trasferimento all'81\u00b0 Tactical Fighter Wing dell'USAFE presso le basi di Bentwaters e Woodbridge nel Regno Unito.\nAnche la seconda variante da caccia tattica del Voodoo, la F-101C, con la nuova cellula irrobustita per i 7,3 g, venne schierata in Europa (presso lo stesso reparto), dopo una breve assegnazione al 27\u00b0 TFW basato in madre patria.\nI Voodoo di questo reparto operarono fino al 1966 quando vennero sostituiti dai McDonnell Douglas F-4 Phantom II.\nGli RF-101A trascorsero gran parte della propria vita operativa presso la base di assegnazione iniziale nel Sud Carolina e solo alcuni esemplari furono consegnati all'aviazione di Taiwan.\nAl contrario gli esemplari di RF-101C (la versione monoposto costruita in maggior numero), subito dopo la loro entrata in servizio vennero dispiegati in parte in Europa e parte nelle basi del Pacifico. In quest'ultimo teatro operativo i Voodoo diedero un considerevole contributo in termine di missioni di ricognizione nell'ottobre del 1962, nel corso della crisi dei missili di Cuba.\nGli RF-101C presero parte alla Guerra del Vietnam ed alla fine del 1964 si registr\u00f2 la prima perdita avvenuta per una diretta azione nemica. Tra il 1969 ed il '70, in seguito al numero di perdite subite ed all'entrata in servizio dei Phantom gli RF-101C vennero ritirati dal servizio di prima linea. Molti degli esemplari rimasti integri vennero assegnati all'Air National Guard, dove rimasero in servizio ancora per quasi un decennio.\nGli intercettori F-101B, malgrado alcuni problemi legati alla progettazione dell'abitacolo del \"RIO\" ed alla presenza di un sistema di controllo (lo Huges MG-13) superato per il tipo di velivolo, nel dicembre del 1960 equipaggiavano gi\u00e0 ben 17 Squadron.\nNel corso della loro vita operativa gli F-101B subirono una serie di costanti aggiornamenti sia in merito all'armamento (vennero predisposti per l'impiego del razzo aria-aria AIR-2 Genie, a testata nucleare), sia nella dotazione di apparecchiature destinate a renderne pi\u00f9 efficace l'utilizzo anche in teatri ostili muniti di sistemi di contromisure elettroniche.\nTra i vari problemi risolti con il tempo, merita un cenno la risoluzione dei problemi di stabilit\u00e0 longitudinale che per anni caratterizzarono i Voodoo, tanto da portare alla perdita di circa un quinto di tutti i velivoli entrati in servizio (ed in gran parte a causa di \"viti\" non controllabili).\nGli F-101B vennero radiati dall'Air Defense Command tra il 1968 ed il 1971 ed anche in questo caso molti velivoli vennero affidati all'Air National Guard che li impieg\u00f2 fino al 1982.\nGli ultimi Voodoo ad essere ritirati dai reparti operativi furono i CF-101B del 416\u00b0 Squadron dell'aviazione canadese che solo nel 1984 vennero rimpiazzati dai McDonnell Douglas F/A-18 Hornet.\nDescrizione tecnica.\nStruttura.\nMonoplano ad ala media, aveva la cabina di pilotaggio posta in prossimit\u00e0 del muso che, soprattutto nelle versioni da caccia, si presentava piuttosto tozzo. Le prese d'aria per i motori, di forma triangolare, erano situate al bordo d'attacco dell'ala e presentavano le piastre di separazione dello strato limite, che sarebbero divenute una delle caratteristiche del successivo Phantom. I due motori avevano i terminali separati ed il cono dei postbruciatori era situato poco prima del pronunciato cono di coda che ospitava gli aerofreni e che terminava con impennaggi a T.\nMotore.\nI motori furono, per tutte le versioni prodotte, i Pratt &amp; Whitney J57 nella variante P-13, capaci di una spinta di 64,5 kN che, dotati di postbruciatore con ugello a sezione variabile, conferivano al velivolo velocit\u00e0 superiori a 1\u00a0700 km/h.\nArmamento.\nInizialmente i Voodoo erano dotati di 4 cannoni da 20\u00a0mm disposti lateralmente nel muso del velivolo; successivamente, ed in tempi diversi, in attacchi disposti sotto la fusoliera venne prevista la possibilit\u00e0 di installare armamento di caduta (in genere fino a due bombe da 2\u00a0000 lb, ma poteva essere impiegata la bomba atomica nucleare Mk 7 a caduta libera, della potenza di 1 megatone).\nPer un certo periodo di tempo venne fatto impiego del razzo aria-aria a testata nucleare AIR-2 Genie.\nLe versioni da ricognizione erano generalmente prive dei 4 cannoni nel muso.\nVersioni.\nDati tratti da L'Aviazione"}
{"id": "491998", "revid": "92723", "url": "https://it.wikipedia.org/wiki?curid=491998", "title": "Agnolo Gaddi", "text": "Era figlio di Taddeo Gaddi, anch'egli pittore di fama, forse il principale discepolo di Giotto. La sua arte, dal tono spesso garbatamente fiabesco, mostra un legame mai reciso con gli schematismi giotteschi della prima met\u00e0 del Trecento, aggiornato con qualche suggestione tardogotica.\nBiografia e opere.\nNacque intorno al 1350, dal momento che il primo documento che lo ricorda, datato 1368, lo vede lavorare a Roma col fratello maggiore Giovanni e i compagni di apprendistato Giovanni da Milano e Giottino. La sua formazione fu evidentemente nell'ambito di una famiglia di pittori che enumerava oltre al fratello Giovanni (di cui poco si sa, forse perch\u00e9 mor\u00ec prematuramente) anche il noto padre Taddeo e il nonno Gaddo di Zenobi; altri documenti, che lo citano in merito a pagamenti per lavori effettuati a Firenze tra il 1376 e il 1386, evidenziano due aspetti: la piena autonomia professionale raggiunta e una stretta collaborazione con scultori fiorentini per i quali forniva i disegni delle opere da realizzare.\nAlla fase giovanile risale il polittico datato 1375 con la \"Madonna in trono col Bambino e santi\", destinato alla chiesa domenicana di Santa Maria Novella e oggi conservato alla Galleria nazionale di Parma.\nNel 1387 si iscrisse alla Compagnia di San Luca.\nIn Santa Croce.\nAgnolo Gaddi affresc\u00f2, su commissione di Jacopo degli Alberti, la Cappella Maggiore della chiesa di Santa Croce a Firenze con la \"Leggenda della Vera Croce\", seguendo la duecentesca \"Leggenda Aurea\" di Jacopo da Varagine (molto cara ai francescani).\nLa narrazione inizia con \"Seth che riceve da san Michele un ramo dell'albero della conoscenza del Bene e del Male\"; poi \"Seth pianta il ramo sul sepolcro di Adamo\". Successivamente il ciclo narrativo prosegue con la \"Crescita dell'albero e costruzione di un ponte con il suo legno\"; dinnanzi al ponte la \"Regina di Saba si inginocchia profetizzando la futura morte del Salvatore\". Messo a conoscenza del fatto, \"Salomone fa seppellire la trave\", che viene poi ritrovata degli Israeliti i quali ne fanno la Croce della crocefissione di Cristo. Attorno al 300 la madre dell'imperatore Costantino \"Sant'Elena ritrova la Croce\" e, per verificarne l'origine, prova con essa a sfiorare un morto facendolo resuscitare. Sulla parete sinistra, \"Elena riporta la Croce a Gerusalemme\" e \"Cosroe, re dei Persiani, trafuga la reliquia\". Gli ultimi tre episodi rappresentano \"Cosroe adorato dai propri cortigiani\", il \"Sogno di Eraclio\" (l'imperatore bizantino che si vede vittorioso) ed infine la \"Decapitazione di Cosroe e l'entrata in Gerusalemme di Eraclio vestito da pellegrino\". Anche se poco innovativi, gli affreschi sono estremamente interessanti sia il naturalismo che le citazioni di vicende di vita quotidiana che il Gaddi distribuisce con disinvoltura in tutto il ciclo. \u00c8 questa probabilmente l'opera pi\u00f9 significativa di Agnolo (da qui il Vasari copi\u00f2 una figura che inser\u00ec come ritratto del Gaddi nelle sue \"Vite\").\nTra il 1383 e il 1385 circa affresc\u00f2 la Cappella Castellani (detta anche del Santissimo). Il ciclo narrativo comprende \"Storie di sant'Antonio, di san Giovanni Battista, di san Giovanni Evangelista e di san Nicola\" (le prime forse opera di Gherardo Starnina).\nPrato.\nNel 1391 Agnolo Gaddi ottenne (insieme a Niccol\u00f2 di Pietro Gerini) un'importante commessa di lavoro a Prato, dove decor\u00f2 il Palazzo Datini (opere perdute); ancora a Prato affresc\u00f2 la Cappella del Sacro Cingolo nel Duomo di Prato. Nel ciclo di affreschi con le \"Storie della Vergine e del Sacro Cingolo\" (1392-1395) il Gaddi narra la leggenda secondo la quale Maria avesse donato la Cintola (simbolo della castit\u00e0 e prova non discutibile) all'apostolo Tommaso. La reliquia, ritrovata e donata nel XII secolo ad un mercante di nome Michele Dagomari, giunse a Prato. La cappella venne infatti costruita e fatta affrescare per conservare la reliquia. Questa, \u00e8 una delle poche opere che lasciano intravedere alcune piccole novit\u00e0 pittoriche, specialmente nella resa notturna della \"Nativit\u00e0\" e nel \"Viaggio sulla nave della Cintola\".\nAgnolo fu anche prolifico esecutore di opere su tavola, delle quali non sempre si conosce e la destinazione originaria e che per la maggior parte sono oggi in musei italiani o esteri: gli sono attribuiti un polittico con la \"Madonna in trono col Bambino e santi\", oggi alla National Gallery di Washington; un trittico per la chiesa della Santissima Annunziata, di cui restano solo alcuni frammenti con \"San Nicola, san Giuliano e loro storie\", oggi a Monaco (Alte Pinakothek); il trittico del Museo della collegiata di Sant'Andrea di Empoli; la \"Madonna del latte tra quattro santi e due angeli\", nella Galleria dell'Accademia a Firenze; una tavola con la \"Madonna col Bambino e quattro santi\", alla National Gallery of Victoria; la splendida \"Incoronazione della Vergine\", conservata alla National Gallery di Washington; un maestoso \"Crocifisso\" nella Pieve di San Martino (Sesto Fiorentino); una \"Crocifissione\" oggi agli Uffizi.\nInteressante, anche se poco noto, \u00e8 l'immenso tabernacolo di Sant'Anna (circa 18 m\u00b2) a Figline di Prato (prospiciente alle cave di serpentino, il \"marmo verde\"), che anticipa la composizione dell'omonima opera (\"Sant'Anna metterza\") di Masaccio e Masolino.\nDurante il suo soggiorno pratese, nel 1392, a causa di un contenzioso con il Comune di Firenze relativo a tasse non pagate, le autorit\u00e0 fiorentine inviarono a Prato un ufficiale incaricato di arrestare il pittore, che per\u00f2 grazie all'aiuto di persone amiche riusc\u00ec a liberarsi e a rendersi irreperibile. La faccenda si risolse forse subito dopo, in virt\u00f9 dei puntuali pagamenti che Agnolo pot\u00e9 riscuotere per i lavori nel duomo di Prato. Nel 1394 infatti era di nuovo presente a Firenze, dove ricevette incarichi per la chiesa di San Miniato al Monte e per la Cattedrale (Santa Maria del Fiore di Firenze).\nCome riportato dal Registro dei Morti di Firenze, tenuto dagli Ufficiali della Grascia, nel \"1396, die XV mensis ottobr. Angelus Taddey taddi\" (anzich\u00e9 Gaddi) \"pictor de populo Sancti Petri magioris Quartierio Santi Johannis, seppultus in ecclesia Sante Crucis. Retulit Dopninus Fortiori becchamortus: banditus fuit\" (Milanesi).\nIl giudizio critico.\nAgnolo Gaddi visse in un periodo di transizione per l'arte in generale ed in particolare per l'arte fiorentina. Profondamente influenzato (come peraltro il padre) da Giotto, non riusc\u00ec ad apportare alcun rinnovamento e rappresent\u00f2 uno degli ultimi seguaci del grande maestro. Artista molto richiesto, viene spesso portato ad esempio di un certo ristagno dell'arte fiorentina nella seconda met\u00e0 del secolo, con limiti quali l'espressione dei volti, dove non riesce mai ad andare oltre un'intonazione vacua e laconica. Critici del XX secolo quali Giulio Carlo Argan ed il Toesca (che lo definisce \"monotono e senza vita, prolisso narratore, reso popolare dalla stessa mancanza di profondit\u00e0 psicologica, dalla inanit\u00e0 di espressione plastica, dalla superficiale vaghezza del colore\") lo citano con estrema polemica; lo stesso giudizio negativo aveva espresso il Vasari. Nonostante questo, come gli viene riconosciuto dallo stesso Toesca, ebbe un grande successo professionale, avendo ricevuto importanti commissioni dai francescani di Firenze e dal ricco mercante pratese Francesco Datini.\nSolo negli ultimi anni, anche in virt\u00f9 di una maggiore conoscenza della sua opera completa e di restauri compiuti alcuni suoi dipinti, alcuni critici lo hanno parzialmente rivalutato.\nDa citare, inoltre, che Lorenzo Monaco e Cennino Cennini compirono le prime esperienze nella bottega del Gaddi."}
{"id": "492004", "revid": "2132779", "url": "https://it.wikipedia.org/wiki?curid=492004", "title": "North American F-100 Super Sabre", "text": "Il North American F-100 Super Sabre, soprannominato amichevolmente \"hun\" dai suoi piloti, era un monomotore a getto ad ala a freccia impiegato nei ruoli di aereo da caccia-cacciabombardiere prodotto dall'azienda statunitense North American Aviation negli anni cinquanta ed impiegato principalmente dall'USAF, specialmente durante la guerra del Vietnam.\n\u00c8 stato il primo caccia statunitense a raggiungere il regime supersonico in volo orizzontale, primato mondiale che contese al sovietico MiG-19, ed il primo caccia della \"Century Series\" sebbene non fosse un progetto totalmente originale: derivava prevalentemente dalle ultime versioni del FJ Fury, dotato di un motore di maggiori capacit\u00e0 di spinta.\nL\"'F-100\" era un aereo assai complesso, afflitto da vari problemi tecnici, ma costitu\u00ec per piloti ed ingegneri una preziosa esperienza nel progettare macchine supersoniche sofisticate e leggere, con scocca in alluminio. Prodotto in oltre 2.000 esemplari, vol\u00f2 per la prima volta nel 1953 e gli ultimi esemplari vennero radiati negli anni ottanta.\nVenne impiegato anche nelle aeronautiche militari di Danimarca, Taiwan e Turchia.\nStoria.\nSviluppo.\nVisto il successo dell'F-86 Sabre, la North American il 3 febbraio 1949 inizi\u00f2 il progetto di un nuovo caccia diurno che avrebbe dovuto esserne il successore, con prestazioni superiori, in particolare velocit\u00e0 supersonica in volo orizzontale.\nQuesto progetto venne inizialmente denominato Sabre 45, numero che richiamava l'angolo di freccia delle ali.\nIl 25 agosto 1950 il progetto Sabre 45 venne presentato all'USAF che per\u00f2 lo respinse, all'epoca si pensava infatti che il Sabre fosse superiore a qualunque caccia nemico, quindi l'USAF non riteneva necessario un nuovo caccia di prestazioni (e costo) superiori.\nNel novembre 1950 entrarono in azione in Corea i MiG-15, il mese successivo l'USAF invi\u00f2 gli F-86A.I Sabre ottennero eccellenti risultati contro i MiG-15, che per\u00f2 si rivelarono superiori per alcuni aspetti, come rapporto spinta-peso e potenza di fuoco.\nPer questo motivo il 19 gennaio 1951 la North American decise di proseguire il progetto, migliorato e denominato NA-180.\nIl nuovo caccia avrebbe avuto un armamento costituito da cannoni da 20 mm come i caccia della US Navy, nettamente pi\u00f9 potenti delle mitragliatrici da mezzo pollice (1,27 cm) usate dai Sabre ed altri caccia dell'USAF come l'F-84 Thunderjet.Il 14 maggio 1951 la North American present\u00f2 il progetto NA-180 all'USAF che ne approv\u00f2 il finanziamento.\nIl mockup venne valutato il 7 luglio 1951 e, dopo molte modifiche, il 30 novembre il progetto venne accettato. Il sette dicembre 1951 l'USAF assegn\u00f2 al nuovo caccia la denominazione ufficiale di F-100 ordinando, il 3 gennaio 1952, due prototipi YF-100, seguiti da 23 aerei di serie F-100A il mese successivo ed altri 250 in agosto.\nIl primo YF-100A (52-5754) comp\u00ec il primo volo il 25 maggio 1953 con il capo pilota collaudatore della North American George Welch ai comandi, con sette mesi d'anticipo sul programma. Il prototipo raggiunse la velocit\u00e0 di Mach 1.05, anche se usava ancora un motore Pratt &amp; Withney XJ57-P-1 da 3.860\u00a0kg di spinta.Il secondo YF-100A (52-5755) vol\u00f2 per la prima volta il 14 ottobre 1953, mentre il primo F-100A di serie vol\u00f2 per la prima volta il 29 ottobre, giorno in cui il primo prototipo stabil\u00ec il primato mondiale di velocit\u00e0 con 1.215,295\u00a0km/h pilotato dal Col. Frank. K. \u201dPete\u201d Everest.\nLa valutazione operativa dell'USAF rivel\u00f2 che l'aereo aveva prestazioni superiori a tutti i modelli in servizio, ma aveva diversi difetti. Uno dei problemi pi\u00f9 seri era una limitata stabilit\u00e0 in imbardata per cui in alcune condizioni di volo si verificava un accoppiamento inerziale che rendeva l'aereo improvvisamente instabile e quindi incontrollabile per il pilota. A volte le sollecitazioni meccaniche in questa situazione erano tali da spezzare la struttura stessa dell'aereo, come si verific\u00f2 in un incidente in cui rimase ucciso il collaudatore Welch durante un volo di collaudo di uno dei primi F-100A (52-5764) il 12 ottobre 1954.Un altro problema era legato alla manovrabilit\u00e0 dell'aereo ad elevati angoli d'attacco ed era dovuto alle ali a freccia con apertura relativamente ridotta: riducendo la velocit\u00e0, le estremit\u00e0 alari entravano in stallo e l'aereo cabrava bruscamente arrivando anche a ruotare pi\u00f9 volte in maniera incontrollabile. Questo fenomeno \u00e8 un particolare tipo di stallo tipico degli aerei ad elevata freccia alare noto come \u201cpitch-up\u201d per il suo effetto o anche \u201cSabre dance\u201d perch\u00e9 osservato inizialmente sull'F-86 Sabre.\nIl 26 febbraio 1955 il collaudatore della North American George Smith fu costretto a lanciarsi da un F-100A in volo a velocit\u00e0 supersonica, riuscendo a salvarsi.\nNonostante gli inconvenienti, i ritardi nello sviluppo del F-84F Thunderstreak costrinsero l\u201d USAF ad ordinare la produzione di serie dell'F-100A. Venne anche chiesto lo sviluppo di una nuova versione da impiegare come cacciabombardiere in grado di eseguire missioni anche di bombardamento nucleare con la tecnica del bombardamento in cabrata.\nAerei equivalenti della stessa epoca erano il Mig-19 Farmer ed il Dassault Super Myst\u00e8re.\nOltre al nome ufficiale Super Sabre era noto nell'USAF col nome ufficioso di \u201cHun\u201d (unno) come gioco di parole abbreviando la parola \u201cHundred\u201d (cento).\nNegli anni cinquanta vennero progettati altri aerei supersonici siglati con numeri successivi al cento, che assieme al Super Sabre vengono a volte indicati collettivamente come \u201cserie 100\u201d o \u201cCentury series\u201d. Questi aerei sono il McDonnell F-101 Voodoo, il Convair F-102 Delta Dagger, il Lockheed F-104 Starfighter, il Republic F-105 Thunderchief ed il Convair F-106 Delta Dart.\nSono stati prodotti complessivamente 2.294 F-100 Super Sabre, compresi i due prototipi.\nTecnica.\nL'F-100A era un monoreattore monoposto ad ala bassa a freccia di 45 gradi. L'aereo fu il primo caccia supersonico americano costruito con ampio uso di leghe di titanio per la struttura, in particolare la fusoliera posteriore.\nL'ala dell'F-100A aveva slat su tutta la lunghezza dei bordi d'attacco alari, mentre nella parte esterna dei bordi d'uscita c'erano gli alettoni.Sotto ogni semiala era presente un pilone per serbatoi esterni, il carico totale era di 2\u00a0270\u00a0kg.\nGli impennaggi di coda erano di tipo tradizionale con piani di coda interamente mobili posti nella parte inferiore della fusoliera posteriore. Il carrello era triciclo con carrelli principali a ruota singola rientranti nelle ali e carrello anteriore a ruota doppia rientrante nel muso.\nL'F-100 era dotato di un aerofreno ventrale e di un paracadute frenante da 4,9\u00a0m di diametro. La cabina del pilota aveva il tettuccio apribile verso l'indietro, il sedile era eiettabile.\nIl motore era un turboreattore Pratt &amp; Whitney J57-P-7 da 6\u00a0720\u00a0kg di spinta con postbruciatore. La presa d'aria era frontale di forma ovale.La capacit\u00e0 dei serbatoi interni era di 2\u00a0812 litri, pi\u00f9 due serbatoi esterni da 1\u00a0040 litri l'uno montati nei piloni alari.\nL'F-100A era dotato di un radar AN/APG-30 con antenna posta all'interno della presa d'aria frontale in alto.\nL'armamento fisso era costituito da quattro cannoni Pontiac M39 da 20\u00a0mm che sparavano 1\u00a0200 colpi al minuto posti sotto al muso, davanti al carrello anteriore.\nLivree.\nLa colorazione degli F-100 era inizialmente in metallo naturale, cio\u00e8 gli aerei non venivano verniciati oppure veniva usato un colore argento su tutto l'aereo.\nA partire dal 1965 nel Sud-est asiatico venne introdotta una colorazione usata per la maggior parte dei caccia ed aerei d'attacco al suolo con le superfici superiori e laterali a chiazze di marrone FS30219, verde FS34079 e verde FS34102 e grigio chiaro FS36622 per tutte le superfici inferiori.\nLa stessa colorazione venne poi adottata dall'USAF in tutto il mondo.\nA fine anni 70 si \u00e8 passati ad una colorazione con gli stessi colori ma \u201cwrap-around\u201d cio\u00e8 estesa a tutto l'aereo.\nLa colorazione degli F-100 era inizialmente in metallo naturale, successivamente interamente verde oliva FS34087.\nLa colorazione degli F-100 era inizialmente in metallo naturale, a partire dai primi anni 70 venne introdotta la stessa colorazione usata dall'USAF con le superfici superiori e laterali a chiazze di marrone FS30219, verde FS34079 e verde FS34102 e grigio chiaro FS36622 per tutte le superfici inferiori.\nLa colorazione degli F-100 era inizialmente in metallo naturale.\nLa colorazione degli F-100 era inizialmente in metallo naturale, a partire dai primi anni 70 venne introdotta la stessa colorazione usata dall'USAF con le superfici superiori e laterali a chiazze di marrone FS30219, verde FS34079 e verde FS34102 e grigio chiaro FS36622 per tutte le superfici inferiori.\nImpiego operativo.\nUSAF.\nL'F-100A entr\u00f2 in servizio nell'USAF il 27 settembre 1954 nel 479th Fighter Day Wing (successivamente Tactical Fighter Wing) sulla base di George.\nAl 10 novembre erano gi\u00e0 avvenuti sei incidenti dovuti a problemi di stabilit\u00e0, cedimenti strutturali e guasti al sistema idraulico, per cui l'USAF blocc\u00f2 le attivit\u00e0 di volo degli stormi di F-100 fino al febbraio 1955.\nIl 21 febbraio 1955 a seguito delle conclusioni dell'indagine si ingrand\u00ec la deriva, modifica eseguita sugli F-100A ed introdotta nel progetto delle nuove versioni F-100C ed F-100D. Il 479th TFW venne dichiarato operativo nel settembre 1955.\nA causa dei frequenti problemi ed incidenti, l'USAF inizi\u00f2 a radiare gli F-100A gi\u00e0 nel 1958 passandoli all'ANG; i primi F-100A vennero consegnati al 188th Fighter Intercept Squadron della New Mexico ANG nel febbraio 1958, dove sostituirono gli F-80C Shooting Star.\nAl completamento del ritiro dal servizio nel 1961, 47 F-100A erano andati persi in incidenti.\nA causa dell'aumento delle tensioni con l'URSS dopo la costruzione del muro di Berlino nel 1961, l'USAF richiam\u00f2 in servizio gli F-100A l'anno seguente. L'ultimo F-100A venne ritirato dal servizio definitivamente nel 1970.\nL'F-100C entr\u00f2 in servizio nell'USAF il 14 luglio 1955 nel 322th Fighter Day Group del 450th Fighter Day Wing sulla base di Foster in Texas.\nIl 20 agosto 1955 un F-100C stabil\u00ec il primato mondiale di velocit\u00e0 con 1.332,03\u00a0km/h su un circuito di 20\u00a0km a 12.192\u00a0m di quota, e il 4 settembre dello stesso anno un altro F-100C vinse il trofeo Bendix volando per 3.745\u00a0km alla velocit\u00e0 media di 982,868\u00a0km/h.\nI collaudi dell'USAF dimostrarono che l'F-100C aveva ancora molti dei difetti dell'F-100A: il nuovo motore J57-P-21 permetteva prestazioni superiori ma aveva ancora problemi di stallo del compressore, i problemi di accoppiamento inerziale vennero almeno in parte risolti a partire dal 146\u00a0\u00b0F-100C con l'installazione di uno smorzatore d'imbardata per migliorare la stabilit\u00e0 direzionale. uno smorzatore di beccheggio venne installato a partire dal 301\u00a0\u00b0F-100C per migliorare la stabilit\u00e0 longitudinale.\nL'F-100C per le sue prestazioni era considerato molto adatto al bombardamento nucleare usando la tecnica \u201ctoss bombing\u201d.\nGli F-100C vennero aggiornati per potere impiegare una maggiore variet\u00e0 di armi, incluse bombe a grappolo e missili aria-aria AIM-9 Sidewinder, anche se nel 1965 solo 125 F-100C potevano impiegare tutti i tipi di armi non nucleari in dotazione all'USAF.\nL'F-100D entr\u00f2 in servizio il 29 settembre 1956 nel 405th Tactical Fighter Wing sulla base di Langley in Virginia, e il 26 dicembre due F-100D eseguirono il primo rifornimento in volo buddy-buddy, cio\u00e8 tra due aerei da combattimento invece che tra uno da combattimento e un'aerocisterna.\nIl 13 maggio 1957 tre F-100C stabilirono il nuovo primato mondiale di distanza per monomotori volando da Londra a Los Angeles per una distanza di 10.805\u00a0km in 14 ore e 4 minuti, naturalmente usando il rifornimento in volo.\nDal 14 luglio al settembre 1958 gli F-100D del 354th TFW di Myrtle Beach (Sud Carolina) vennero rischierati ad Incirlik, in Turchia, in appoggio alle truppe USA impegnate in Libano, ma non vennero impiegati in nessuna azione di combattimento reale..\nIl sette agosto dell'anno seguente due F-100F furono i primi aerei a reazione a sorvolare il polo nord.Nel 1960 i primi F-100C vennero consegnati alla New York ANG e District of Columbia ANG mentre veniva introdotto un gancio d'atterraggio su tutti i Super Sabre.\nGli F-100D si dimostrarono carenti come affidabilit\u00e0 per frequenti guasti al carrello, paracadute frenante, generatore elettrico e cedimenti strutturali della sonda di rifornimento in volo durante manovre a velocit\u00e0 elevata.\nNumerose modifiche per risolvere questi difetti portarono a differenze notevoli tra gli equipaggiamenti e sistemi di bordo dei diversi aerei. Nel 1965 circa 700 F-100D vennero modificati secondo il programma High Wire per aggiornarli portandoli ad un'unica configurazione, semplificando le attivit\u00e0 di manutenzione e supporto logistico. Le stesse modifiche vennero eseguite su alcuni F-100C e F-100F.\nNel 1967 l'USAF inizi\u00f2 un programma di modifiche strutturali per permettere l'estensione della vita operativa degli F-100D dalle 3.000 ore di volo del progetto iniziale a 7.000.\nNel 1969 i primi F-100D vennero consegnati all'ANG. Pi\u00f9 di 500 F-100D vennero persi, la maggior parte in incidenti.\nGli ultimi F-100C vennero radiati nel giugno 1970, 85 erano andati persi in incidenti.\nNei primi anni 70 i Super Sabre dell'ANG vennero modificati sostituendo i postbruciatori dei loro motori J57-P-21 con quelli usati sui J57-P-23 degli F-102 Delta Dagger che venivano radiati: questa modifica, chiaramente riconoscibile dalla forma dei \u201cpetali\u201d del postbruciatore, semplific\u00f2 le attivit\u00e0 di manutenzione e risolse il problema dello stallo al compressore.\nZero Lenght Launcher (ZLL).\nNegli anni 50 l'USAF inizi\u00f2 a studiare come rendere meno vulnerabili ad un attacco di sorpresa nemico i propri cacciabombardieri armati con bombe nucleari da impiegare per un contrattacco immediato.\nIl sette giugno 1957 un F-100D venne modificato per agganciare esternamente sotto la fusoliera posteriore un motore a razzo Astrodyne dalla spinta di 68.100\u00a0kg per permettere il lancio dell'aereo da una piattaforma mobile su rimorchio, senza necessit\u00e0 di una pista.\nIl primo lancio avvenne il sette luglio 1957 con il collaudatore Al Blackburn ai comandi.\nIl sistema permetteva di lanciare un F-100D con una bomba nucleare Mk7 al pilone alare centrale sinistro ed un serbatoio da 1.070 litri al destro ad una velocit\u00e0 di 443\u00a0km/h in 4 secondi.Gli ultimi 148 F-100D prodotti vennero predisposti per questa eventualit\u00e0.\nIl sistema venne eliminato nel 1959, dopo che l'ultimo lancio avvenne il 26 agosto.\nI sovietici avevano un programma simile, denominato SM-30, per lanciare da rampe mobili su rimorchio dei caccia MiG-19. Vennero eseguiti dei lanci di prova ma senza arrivare ad una produzione di serie.\nGuerra del Vietnam.\nI primi F-100D del 510th TFS, 405th TFW, provenienti dalla base di Clark nelle Filippine arrivarono il 16 aprile 1962 al Don Muang International Airport presso Bangkok in Thailandia per l'operazione \u201cBell Tone\u201d, praticamente un'azione intimidatoria in supporto ai governi thailandese e sudvietnamita.\nNel settembre 1962 i Super Sabre del 430th TFS provenienti da Cannon (New Mexico) arrivarono a Takhli (Thailandia) per l'operazione \u201cSawbuck Two\u201d, allo scopo di preparare la base per future operazioni ed iniziare missioni di appoggio tattico alle truppe impegnate contro i guerriglieri del Pathet Lao nel Laos.\nIl 19 maggio 1964 iniziarono le ricognizioni armate degli F-100D da Takhli con l'operazione \u201cYankee Team\u201d.\nLa prima missione avvenne il 6/7 giugno 1964 per distruggere una batteria contraerea dei Pathet Lao che minacciava la missione di recupero (Combat Search And Rescue) del pilota di un RF-8 Crusader abbattuto sul Laos centrale. Arrivarono anche le prime perdite: il primo Super Sabre abbattuto fu l'F-100D (56-3085) del 1LT Colin A.Clark, appartenente al 428th TFS, abbattuto dall'artiglieria contraerea il 18 agosto 1964 durante una missione sul Laos centrale, il pilota riusc\u00ec a portare l'aereo fino sulla Thailandia dove si lanci\u00f2 e venne recuperato.\nIl 10 dicembre 1964 gli F-100D scortarono degli F-105D durante una delle prime missioni di bombardamento sul Vietnam del Nord dell'operazione \u201cBarrell Roll\u201d poi chiamata \u201cRolling Thunder\u201d.\nIl due marzo 1965 40 F-100D scortarono 44 F-105 ed uno squadrone di A-1 Skyraider della South Vietnam Air Force durante una missione d'attacco a dei depositi militari nel Vietnam del Nord. La contraerea nemica abbatt\u00e9 il Super Sabre del 1Lt H.J.Lockart del 613th TFS, il pilota si lanci\u00f2, venne catturato e quindi dichiarato disperso in azione (MIA). Il velivolo del Lt J.A.Cullen del 428th TFS di base a Takhli sub\u00ec la stessa sorte, ma il pilota riusc\u00ec ad arrivare sul mare dove si lanci\u00f2 e venne recuperato.\nA partire dal nove marzo 1965 i Super Sabre vennero impiegati per missioni di appoggio tattico sul Vietnam del Sud. Il 4 aprile 1965 il Capt. Donald Kilgus del 416th TFS \u201cSilver Knights\u201d del 21st TFW di base a Da Nang col suo F-100D Super Sabre \u201cKay Lynn\u201d (55-2894) abbatt\u00e9 un MiG-17 usando i cannoni durante una missione di scorta a degli F-105D durante un attacco a dei ponti ferroviari nel Vietnam del Nord. Questo fu uno dei primi MiG abbattuti sul Vietnam.\nQuesto abbattimento non fu mai confermato in quanto l'allora presidente degli USA non voleva che fossero abbattuti Mig. \nNel 1966 col programma Combat Skyspot su alcuni F-100C e F-100D venne montato un nuovo radar in banda X Motorola SST-181 per permettere il bombardamento in condizioni ognitempo con direzione da terra ed un ricevitore radar d'allarme (Radar Homing and Warning, RHAW) AN/APG-25/26 con due antenne sotto al muso e due sulla deriva sopra il timone.\nOltre agli F-100D del Tactical Air Command, dopo la cattura della nave da ricognizione AGER-2 USS Pueblo da parte della Corea del Nord il 23 gennaio 1968, vennero inviati nel sud-est asiatico anche gli F-100C del 120th TFS della Colorado ANG, 136th TFS della New York ANG, 174th dell'Iowa ANG e 188th della New Jersey ANG.\nIl Super Sabre venne presto sostituito per le missioni di bombardamento sul Vietnam del Nord dall'F-105 Thunderchief, bisonico e con maggiore capacit\u00e0 di carico, invece fu sostituito come caccia dall'F-4 Phantom II, bisonico e superiore come armamento.\nVenne impiegato pi\u00f9 a lungo per missioni di appoggio tattico sul Vietnam del Sud finch\u00e9 venne cambiato con l'A-7D Corsair II, subsonico ma con maggiore capacit\u00e0 di carico e meno impegnativo come supporto logistico.\nGli F-100F vennero impiegati a partire dal giugno 1967 fino alla fine della guerra come Forward Air Controller (FAC), cio\u00e8 per localizzare i bersagli e segnalarli con razzi fumogeni o per dirigere le operazioni di Combat Search And Rescue (CSAR), cio\u00e8 di recupero di aviatori abbattuti in territorio nemico. Allo scopo l'aereo venne battezzato \u201cMisty\u201d e fu costituito il 612th TFS denominato \u201cCommando Sabre\u201d inquadrato nel 37th TFW sulla base di Phu Cat, l'attivit\u00e0 prosegu\u00ec fino al ritiro dei Super Sabre a met\u00e0 del 1971.\nL'ultima missione dei Super Sabre nel sud-est asiatico avvenne il 26 giugno 1971 e il ritiro venne completato il 30 luglio..\nDurante la guerra vennero persi in totale 242 Super Sabre, di cui 198 in combattimento.\nIl colonnello George E. \u201cBud\u201d Day, pilota di F-100, per le sue azioni in Vietnam divenne il militare americano pi\u00f9 decorato dai tempi del generale Douglas MacArthur.\nWild Weasel I.\nPer limitare le perdite causate dai missili contraerei SA-2 Guideline, l'USAF decise di costituire dei reparti specializzati nella localizzazione e distruzione dei radar che li guidavano.\nNell'autunno 1965 quattro F-100F vennero modificati per la localizzazione dei radar delle batterie contraeree col programma Wild Weasel I. Gli aerei avevano un ricevitore radar d'allarme (Radar Homing and Warning, RHAW) AN/APG-25/26 con due antenne sotto al muso e due sulla deriva sopra il timone per la localizzazione ed un ricevitore omnidirezionale di maggiore portata IR-133, inoltre avevano un'apparecchiatura fotografica panoramica KA-60.Questi Super Sabre vennero inviati alla base thailandese di Korat in Thailandia nel novembre 1965 ed il mese successivo iniziarono ad operare come 6234th TFW assieme al 388th TFW. La missione consisteva nel localizzare i radar e segnalarli con razzi fumogeni agli F-105 che poi attaccavano, spesso per\u00f2 i Super Sabre partecipavano anche all'attacco..\nNel febbraio 1966 si aggiunsero altri tre F-100F Wild Weasel I, e in maggio tutti gli F-100F Wild Weasel I vennero modificati per impiegare i missili antiradar AGM-45 Shrike.\nLa limitata velocit\u00e0 massima del Super Sabre, molto inferiore a quella dell'F-105, costituiva un problema, perci\u00f2 l'USAF decise di usare per queste missioni una versione dedicata dell'F-105 denominata F-105F Wild Weasel III.\nL'ultima missione dei Super Sabre come Wild Weasel avvenne l'11 luglio 1966.\nThunderbirds.\nI Thunderbirds iniziarono a volare sull'F-100C nel 1956, contemporaneamente si trasferirono dalla base di Luke in Arizona a Nellis nel Nevada.\nLa prima esibizione coi Super Sabre avvenne il 19 maggio 1956.\nIl programma comprendeva un passaggio supersonico a volo radente del solista, vietato dopo alcune esibizioni dalla Federal Aviation Administration (FAA).\nNel 1959 i Thunderbirds fecero una serie di esibizioni in estremo oriente ma, poich\u00e9 gli F-100C non erano in grado di attraversare l'oceano, usarono degli F-100D appartenenti al 18th TFW della base di Kadena, sull'isola di Okinawa, ridipingendoli coi colori dei Thunderbirds.Nell'aprile 1964, i Super Sabre vennero sostituiti dagli F-105B Thunderchief.\nIl nove maggio 1964, durante la sesta esibizione sui Thunderchief sulla base di Hamilton in California, l'aereo del Capt. Gene Devlin si spezz\u00f2 in volo; a seguito di quest'incidente mortale gli F-105 dei Thunderbirds vennero messi a terra.\nI Thunderbirds tornarono ad impiegare gli F-100D nel maggio 1964 fino a quando vennero sostituiti dagli F-4E Phantom II nel 1968.\nSkyblazers.\nNegli anni 50 oltre ai Thunderbirds esisteva un'altra pattuglia acrobatica dell'USAF in Europa, anche se non ufficiale.\nQuesta pattuglia acrobatica, denominata Skyblazers, inizialmente apparteneva al 48th Fighter Bomber Wing sulla base di Chaumont in Francia ed impiegava gli F-86F Sabre.\nNel 1956 gli Skyblazers si trasferirono a Bitburg in Germania nel 36th TFW ed iniziarono ad impiegare gli F-100C. Nel 1961 il 36th TFW pass\u00f2 ad impiegare gli F-105D, quindi venne deciso lo scioglimento della pattuglia acrobatica.\nImpiego in Turchia.\nDurante gli anni settanta gli sconfinamenti da parte di aerei turchi divennero assai frequente. Il 7 settembre del 1972 un gruppo di North American F-100 Super Sabre penetr\u00f2 nello spazio aereo armeno-sovietico vicino a Leninakan (oggi Gyumri), in Armenia. Malgrado volasse a bassissima quota il gruppo venne rilevato dai radar di terra della difesa aerea, ma, a causa della stretta formazione, i sovietici pensarono ad un grosso bombardiere ed inviarono un singolo Su-15 ad intercettarlo. Il comando non si rese conto che l'intruso fosse un gruppo di caccia fino a che questi gli passarono sulla testa. Il Su-15 non riusc\u00ec ad intercettarli a causa della sua carenza nelle capacit\u00e0 \"look-down/shoot-down\" (aggancio ed attacco del bersaglio verso il basso).\nIl 23 maggio del 1974 un altro F-100 turco sconfin\u00f2 in Azerbaigian senza essere intercettato dal Su-15, questa volta perch\u00e9 la zona era protetta da una batteria SAM. Il missile sparato dalla batteria manc\u00f2 il bersaglio a causa di un malfunzionamento al sistema di guida.\nIl 24 agosto del 1976 i turchi vollero tentare nuovamente la sorte con altri due F-100, ma questa volta vennero inviati tre Su-15 ed uno dei due F-100 venne abbattuto da un missile terra-aria in territorio turco mentre ripiegava. Il pilota pot\u00e9 salvarsi con il seggiolino eiettabile. Il governo turco protest\u00f2 con Mosca.\nRitiro dal servizio.\nGli ultimi Super Sabre del TAC vennero radiati nel 1972 dal 27th TFW di Cannon in New Mexico e dal 48th TFW di Lakenheath in Inghilterra.\nNegli anni successivi anche nell'ANG gli F-100 vennero sostituiti dagli F-4 Phantom II come cacciabombardieri e dagli A-7 Corsair II e A-10 Thunderbolt II per l'appoggio tattico.\nL'ultimo F-100 venne radiato dal 181st Tactical Fighter Group dell'Indiana ANG nel novembre 1979.\nMolti Super Sabre radiati vennero modificati in bersagli teleguidati e risiglati QF-100, altri vennero impiegati dalla NASA.\nNegli anni '80 alcuni F-100F di propriet\u00e0 di una ditta privata erano usati come traino bersagli alla base di Decimomannu in Sardegna.&lt;ref name=\"RA 02/06 \"&gt;Rivista Aeronautica 06/1987.&lt;/ref&gt;\nVersioni.\nRispetto all'YF-100A l'altezza della deriva era stata ridotta da 4,5m a 4,2m, scelta che si rivel\u00f2 catastrofica per la stabilit\u00e0 dell'aereo.\nLa presa d'aria era stata modificata rispetto a quella ovale del YF-100A appiattendola per alloggiare il radar.\nLa capacit\u00e0 di carburante interna era stata ridotta da 2.861 a 2.812 litri.\nEra stato aggiunto un pattino sotto la coda per proteggere l'ugello del motore in atterraggio.\nL'F-100A aveva una velocit\u00e0 massima di 1.371\u00a0km/h a 10.668m\nLa quota di tangenza era di 13.685m\nL'autonomia di trasferimento era di 2.082\u00a0km, il raggio d'azione di 573\u00a0km\nIl peso a vuoto era di 8.256\u00a0kg, massimo al decollo di 14.755\u00a0kg.\nVennero prodotti 203 aerei di questa versione, l'ultimo nell'aprile 1955.\nTre vennero inviati in Europa e gli altri tre al 67th Tactical Reconnaissance Wing a Komaki in Giappone.\nQuesta versione venne proposta all'USAF come ricognitore supersonico per sostituire gli RF-84F e RF-86F, alla fine l'USAF scelse l'RF-101C Voodoo.\nDate le grandi differenze dalla versione precedente venne risiglata YF-107A nel 1954.\nL'USAF scelse il Thunderchief, quindi il progetto venne abbandonato nel 1957.\nVennero costruiti solo tre prototipi, di cui due successivamente passati alla NASA.\nVersione da intercettazione dell'F-100B, rimasta allo stato di progetto e mock-up.\nNuova versione di serie da caccia ed attacco al suolo.\nI primi 107 F-100C avevano il motore J57-P-7, i successivi il J57-P-21 da 4.630\u00a0kg di spinta a secco e 7.264\u00a0kg con postbruciatore, anche i precedenti sono stati successivamente rimotorizzati con motore J57-P-21.\nL'F-100C era dotato di Fire Control System M-1 e Low Altitude Bombing System MA-2 per bombardamento nucleare con la tecnica del bombardamento in cabrata.\nIl primo volo di un F-100C avvenne il 17 gennaio 1955 con il collaudatore della North American Al White ai comandi.\nIn questa versione erano stati aggiunti dei serbatoi di carburante nelle ali per cui la capacit\u00e0 totale interna era di 4.355 litri, inoltre aveva capacit\u00e0 di rifornimento in volo tramite una sonda esterna posta sotto il bordo d'attacco alare destro.\nLe dimensioni erano le stesse dell'F-100A con la nuova deriva alta 4,7\u00a0m.\nL' F-100C aveva una velocit\u00e0 massima di 1.488\u00a0km/h a 10.668\u00a0m.\nLa quota di tangenza era di 11.796m.\nL'autonomia di trasferimento era di 3.144\u00a0km, il raggio d'azione di 920\u00a0km.\nIl peso a vuoto era di 8.749\u00a0kg, operativo di 13.030\u00a0kg, massimo al decollo di 16.593\u00a0kg.\nL'F-100C aveva tre piloni sotto ogni ala per carichi esterni, la capacit\u00e0 di carico totale era di 2.270\u00a0kg.\nL'F-100C poteva portare serbatoi esterni ai piloni alari, la configurazione prevista inizialmente prevedeva due serbatoi da 1.040 litri e due da 756 litri, ma questa configurazione era carente come stabilit\u00e0 direzionale ad alte velocit\u00e0. Venne provata una nuova configurazione con due serbatoi da 1.700 litri, poi sostituiti da serbatoi supersonici da 1.266 litri.\nNel 1961 il radar AN/APG-30 venne sostituito col nuovo ASC-17.\nVennero prodotti 476 aerei di questa versione, l'ultimo nell'aprile 1956.\nI carichi previsti per l'F-100C erano i seguenti:\n&gt; lanciatori LAU-68 per 7 razzi non guidati da 70mm\n&gt; lanciatori LAU-3-3A per 19 razzi non guidati da 70mm\n&gt; bombe a grappolo CBU-30\n&gt; bombe a grappolo Mk20 Rockeye\n&gt; bombe al napalm BLU-27 da 377\u00a0kg\n&gt; bombe non guidate M117 da 372\u00a0kg\n&gt; bombe non guidate M118 da 1.362\u00a0kg\n&gt; bombe non guidate Mk82 da 227\u00a0kg, a caduta libera o frenate (Snakeye)\n&gt; bombe non guidate Mk83 da 454\u00a0kg\n&gt; bombe non guidate Mk84 da 907\u00a0kg\n&gt; bombe nucleari Mk7 da 764\u00a0kg\n&gt; bombe nucleari B28 da 954\u00a0kg\nUn F-100C (54-1966) convertito in biposto da addestramento mantenendo le stesse capacit\u00e0 operative.\nRispetto ai monoposto aveva la fusoliera allungata di 90\u00a0cm davanti all'ala per fare spazio al secondo posto.\nL'abitacolo era biposto in tandem con un unico tettuccio ad apertura all'indietro.\nIl primo volo del TF-100C avvenne il 3 agosto 1956.\nVersione definitiva di serie da caccia ed attacco al suolo con avionica migliorata comprendente un autopilota Minneapolis-Honeywell MB-3, un Fire Control System MA-3 ed un sistema per il bombardamento nucleare a bassa quota AN/AJB-1B.\nLe dimensioni erano le stesse dell'F-100C con la deriva pi\u00f9 alta di 20\u00a0cm per un'altezza totale di 4.9m.\nIn questa versione vennero introdotti degli ipersostentatori per l'atterraggio al bordo d'uscita alare interno e delle alette sopra le ali per migliorare la stabilit\u00e0.\nLa capacit\u00e0 di carburante interna era stata portata a 4.494 litri.\nVenne introdotta una nuova sonda per rifornimento in volo non pi\u00f9 dritta ma inclinata verso l'alto per migliorare la visibilit\u00e0 del pilota durante il contatto con l'aerocisterna.\nLa capacit\u00e0 di carico era di 3.196\u00a0kg.\nLe munizioni per i cannoni M39 erano state ridotte a 200 colpi l'uno.\nIl motore era un turboreattore Pratt &amp; Whitney J57-P-21/21A da 4.630\u00a0kg di spinta a secco, 7.264\u00a0kg con postbruciatore.\nL' F-100D aveva una velocit\u00e0 massima di 1.390\u00a0km/h al livello del mare e 1.464\u00a0km/h a 10.668m.\nLa quota di tangenza era di 11.000m.\nL'autonomia di trasferimento era di 3.210\u00a0km, il raggio d'azione di 859\u00a0km\nIl peso a vuoto era di 9.247\u00a0kg, operativo di 13.648\u00a0kg massimo al decollo di 16.854\u00a0kg.\nA partire dal 184\u00ba aereo era in grado di impiegare i missili aria-aria AIM-9 Sidewinder che venivano montati ai piloni alari interni, anche utilizzando dei lanciatori doppi che permettevano all'aereo di portare quattro missili contemporaneamente, venne inoltre aggiunto un pilone ventrale, l'aerofreno ventrale era stato modificato per permetterne l'apertura anche in presenza di carichi su questo pilone.\nIl primo volo di un F-100D (54-2121) avvenne il 24 gennaio 1956 con il collaudatore della North American Dan Darnell ai comandi.\nLe consegne iniziarono ad ottobre al 405th Fighter Bomber Wing sulla base di Langley in Virginia dove sostituirono gli F-84F Thunderstreak.\nNel 1959 65 F-100D vennero modificati per impiegare il missile aria-superficie AGM-12 Bullpup ai piloni alari interni.\nVennero prodotti 1.274 aerei di questa versione, l'ultimo nel dicembre 1957.\nVersione biposto da addestramento derivata dall'F-100D con la stessa avionica ed armamento fisso ridotto a due cannoni con 175 colpi l'uno.\nLe dimensioni erano le stesse dell'F-100D a parte la lunghezza aumentata di 90\u00a0cm.\nLa capacit\u00e0 di carico ai piloni esterni era di 2.270\u00a0kg.\nL' F-100F aveva una velocit\u00e0 massima di 1.408\u00a0km/h a 10.668 m\nLa quota di tangenza era di 11.735 m\nL'autonomia di trasferimento era di 2.673\u00a0km, il raggio d'azione di 817\u00a0km.\nIl peso a vuoto era di 9.857\u00a0kg, operativo di 14.262\u00a0kg, massimo al decollo di 17.761\u00a0kg.\nLa produzione inizi\u00f2 nel dicembre 1956, il primo volo di un F-100F avvenne il 7 marzo 1957 con il collaudatore della North American Al White ai comandi.\nNel maggio 1957 il primo F-100F venne consegnato all'USAF alla base di Nellis in Nevada.\nL'F-100F entr\u00f2 in servizio nel maggio 1958, vennero assegnati almeno due F-100F ad ogni squadron del Tactical Air Command equipaggiato col Super Sabre ed almeno uno a quelli dell'ANG.\nNel corso degli anni gli F-100F ricevettero gli stessi ammodernamenti degli F-100D.\nNel 1959 quindici F-100F vennero modificati per impiegare i missili AGM-12 Bullpup.\nFino al 1970, 74 F-100F erano andati persi in incidenti.\nVennero prodotti 339 aerei di questa versione.\nVersione cacciabombardiere ognitempo destinata al Giappone, rimasta allo stato di progetto.\nVersione cacciabombardiere ognitempo con motore J57-P-55, rimasta allo stato di progetto.\nVersione con avionica semplificata, rimasta allo stato di progetto.\nVersione derivata dall'F-100F con motore turboventola Rolls-Royce Spey proposta alla Francia per la produzione su licenza, rimasta allo stato di progetto.\nNove F-100 delle versioni D ed F convertiti in radiobersagli teleguidati.\nUn F-100F (56-3984) modificato per il comando a distanza di radiobersagli teleguidati.\nTre F-100F usati per collaudi.\n209 F-100 delle versioni D ed F, precedentemente accantonati all'Aerospace Maintenance and Regeneration Center (AMARC) sulla base USAF di Davis-Monthan in Arizona, convertiti in radiobersagli teleguidati a partire dal settembre 1981.\nLa cabina venne mantenuta per permettere la presenza del pilota per i voli di trasferimento.\nI QF-100 avevano dei bruciatori per propano per aumentare la traccia IR.\nI bruciatori erano posti alle estremit\u00e0 alari in modo che i missili colpendoli non danneggiassero gravemente l'aereo permettendone il riutilizzo.\nI QF-100 erano dotati di lanciatori di chaff e flare per rendere pi\u00f9 realistica l'esercitazione.\nI QF-100 erano dotati di un sistema di autodistruzione per distruggere l'aereo dopo sei minuti senza contatto col controllo da terra.\nI QF-100 vennero impiegati nelle basi di Tyndall (Florida) e Holloman (New Mexico), il primo volo di un QF-100 avvenne a Tyndall nel febbraio 1982.\nI QF-100 vennero sostituiti dai QF-106 Delta Dart a fine 1991.\nDenominazione usata in Danimarca per 14 F-100F consegnati nel 1974 per distinguerli dai 10 F-100F consegnati tra il 1959 ed il 1961.\nUtilizzatori.\nOltre che dall'USAF il Super Sabre fu utilizzato dalle seguenti forze aeree:\nL'aeronautica militare danese (Kongelige Danske Flyvevaabnet) ricevette 48 F-100D e 24 F-100F tra il luglio del 1959 ed il 1974.\nI Super Sabre vennero sostituiti dai Saab J-35 Draken, l'ultimo F-100 danese venne radiato nel 1982.\nAlcuni Super Sabre danesi vennero venduti alla Turchia.\nL'Arm\u00e9e de l'air ricevette 85 F-100D e 15 F-100F a partire dal primo maggio 1958.\nI Super Sabre francesi erano assegnati alla 4th Allied Tactical Air Force della NATO su basi francesi in Germania.\nNel 1960 i Super Sabre francesi vennero impiegati durante la guerra in Algeria partendo da basi in Francia.\nAll'uscita della Francia dalla NATO nel 1967 i Super Sabre francesi vennero trasferiti dalle basi in Germania a quelle in Francia precedentemente usate dall'USAF.\nNegli anni 70 i Super Sabre vennero sostituiti dai SEPECAT Jaguar, gli ultimi vennero radiati nel 1978.\nLa Republic Of China Air Force ricevette il primo F-100A nell'ottobre 1958, seguito da altri 15 l'anno successivo e 65 nel 1960.\nNel 1961 vennero consegnati quattro ricognitori RF-100A, privi di armamento.\nIn seguito la ROCAF ricevette altri 38 F-100A ex-Air National Guard, arrivando quindi ad un totale di 118 aerei.\nGli F-100A della ROCAF vennero aggiornati con ricevitore d'allarme radar AN/APS-54, la nuova deriva ingrandita dell'F-100D e la possibilit\u00e0 di impiegare missili AIM-9 sidewinder.\nAlcuni F-100 vennero persi durante missioni di ricognizione sulla Cina.\nGli ultimi F-100A vennero radiati nel 1979.\nA partire dall'ottobre 1958 l'aeronautica militare turca (Turk Hava Kuvvetleri) ricevette 206 F-100 delle versioni C, D e F, molti ex-USAF, alcuni ex-danesi.\nNel 1974 i Super Sabre turchi vennero utilizzati durante l'Operazione Attila, cio\u00e8 l'invasione della parte settentrionale di Cipro iniziata il 20 luglio.\nGli ultimi F-100 turchi vennero radiati nel 1982.\nEsemplari attualmente esistenti.\nOltre a diversi Super Sabre in diversi musei e basi aeree negli USA, un F-100D (numero di serie 54-1174) si trova al Midland Air Museum a Coventry, in Inghilterra."}
{"id": "492005", "revid": "1996278", "url": "https://it.wikipedia.org/wiki?curid=492005", "title": "North American F-86 Sabre", "text": "Il North American F-86 Sabre (sciabola in lingua inglese), talvolta indicato anche come F-86 Sabrejet, era un caccia monomotore a getto con ala a freccia sviluppato dall'azienda aeronautica statunitense North American Aviation nei tardi anni quaranta.\nEvoluzione estrapolata dal prototipo del caccia imbarcato FJ-1 Fury, l'F-86 Sabre \u00e8 ritenuto uno dei pi\u00f9 rappresentativi aviogetti da caccia di \"seconda generazione\" e uno dei modelli pi\u00f9 prodotti del periodo.\nFu impiegato principalmente dalla statunitense United States Air Force e da numerose forze aeree di paesi appartenenti alla NATO e venne utilizzato in diverse operazioni belliche, in modo particolare nel corso della guerra di Corea dove affront\u00f2 per la prima volta in confronto diretto il pari ruolo prodotto dall'industria aeronautica dell'Unione Sovietica, il caccia Mikoyan-Gurevich MiG-15 ufficialmente operante nelle file della nordcoreana Chos\u014fn Inmin Kun Konggun.\nL'F-86 Sabre venne ulteriormente sviluppato per l'uso imbarcato, dando vita agli FJ-2, FJ-3 e F-4 Fury, e fu prodotto su licenza anche al di fuori del territorio statunitense dando origine anche ad alcune specifiche varianti: l'australiano CAC Sabre e il canadese Canadair Sabre.\nStoria del progetto.\nProgetto e prototipo.\nLe origini dell'F-86 vengono fatte risalire al progetto \"NA-134\", sviluppato nell'autunno del 1944 dalla North American e destinato alla United States Navy che, per la propria aviazione, stava pianificando l'immissione in servizio di aviogetti imbarcati da utilizzare nel corso delle operazioni di invasione del Giappone, durante la seconda guerra mondiale.\nNato in contemporanea con i progetti che portarono al Chance Vought F6U Pirate e al McDonnell FH Phantom, il \"NA-134\" era un velivolo ad ala dritta con fusoliera \"a tubo\" che garantiva il passaggio del flusso d'aria al motore a reazione direttamente dalla presa d'aria frontale, denominato XFJ-1 ed entrato in produzione come North American FJ-1 Fury a seguito della stipula di un contratto per 100 esemplari avvenuta nel maggio del 1945 tra la U.S. Navy e la North American.\nSempre sul finire del 1944 anche le United States Army Air Forces emisero una specifica che richiedeva la realizzazione di un caccia a medio raggio, capace di operare anche come caccia di scorta e cacciabombardiere, in grado di raggiungere la velocit\u00e0 massima di . La North American present\u00f2 il proprio progetto denominato \"NA-140\", direttamente derivato dall'XFJ-1 che, avendo incontrato l'approvazione dell'USAAF, venne ordinato in tre prototipi denominati XP-86.\nLiberi dalle limitazioni aerodinamiche che vincolavano l'XFJ-1 ai parametri previsti dall'U.S. Navy, in particolare relativamente alla velocit\u00e0 in fase di appontaggio sulle portaerei all'epoca in servizio nella flotta, i progettisti della North American si avvalsero per l'XP-86 di un profilo particolarmente sottile al fine di ottenere un valore elevato del numero di Mach critico, per garantire al velivolo buone doti di velocit\u00e0 senza comprometterne la stabilit\u00e0.\nIn base ai calcoli teorici che contemplavano l'impiego del motore General Electric TG-180, accreditato di una spinta pari a , l'XP-86 avrebbe volato a una velocit\u00e0 massima compresa tra le a livello del mare e le alla quota di .\nFu quindi realizzato un mockup che ottenne l'approvazione dell'USAAF il 20 giugno del 1945 ma, in ogni caso, le prime prove in galleria del vento confermarono chiaramente che il velivolo, nella configurazione prevista al momento, non sarebbe stato in grado di raggiungere le prestazioni richieste dal committente.\nIn quegli stessi frangenti, con la resa della Germania e la sopraggiunta fine della seconda guerra mondiale in Europa, team di scienziati e progettisti statunitensi e di altre nazioni alleate erano al lavoro sul territorio tedesco per acquisire informazioni e dati relativi alle ricerche svolte dai tedeschi nei campi pi\u00f9 svariati, non ultime quelle relative all'aerodinamica dei velivoli pi\u00f9 recenti, e alla realizzazione di motori turbogetto. I dati raccolti furono accentrati, per quanto riguarda gli Stati Uniti d'America, presso l\"'Air Material Command\" e da qui resi disponibili alle aziende aeronautiche che poterono progressivamente avvalersi anche delle competenze accumulate in materia da diversi scienziati tedeschi ospitati negli Stati Uniti nell'ambito dell'Operazione Paperclip.\nAlla fine dell'estate del 1945 il team di progettisti della North American (secondo alcuni basandosi sulle ricerche condotte dall'aerodinamico Larry Green, ma secondo altri l'idea fu elaborata ulteriormente da Harrison Storm) analizzando i risultati di queste ricerche prospett\u00f2 la possibilit\u00e0 di utilizzare una configurazione alare che prevedesse angolo di freccia positivo e ipersostentatori (denominati in lingua inglese \"slat\") lungo tutto il bordo d'entrata.\nL'ala a freccia, gi\u00e0 nota alle aziende aeronautiche statunitensi come testimoniato dal Curtiss-Wright XP-55 Ascender che aveva gi\u00e0 volato nell'estate del 1943, consentiva infatti di aumentare la velocit\u00e0 massima del velivolo ritardando l'insorgenza dei problemi di compressibilit\u00e0, mentre gli \"slat\" , ritraendosi o estendendosi comandati automaticamente dalla semplice resistenza aerodinamica al variare della velocit\u00e0, modificavano di fatto dimensioni e forma dell'ala incidendo quindi sul flusso d'aria che l'attraversava consentendo, in ultima analisi, di ridurre la velocit\u00e0 di stallo del velivolo e di aumentarne la stabilit\u00e0 alle basse velocit\u00e0. I risultati di nuove prove in galleria del vento confermarono i calcoli e le aspettative, per cui il progetto dell'XP-86 fu modificato e l'ala dritta, \"eredit\u00e0\" del progetto del Fury, venne sostituita da un'ala a freccia di 35\u00b0 con slat automatici ai bordi d'attacco.\nA fronte dei risultati dei nuovi test l'USAAF approv\u00f2 nel novembre del 1945 la modifica al progetto autorizzando la costruzione di tre prototipi, mentre il 20 dicembre del 1946 fu emesso il primo ordine per trentatr\u00e9 esemplari di serie cui fu attribuita ufficialmente la denominazione P-86A.\nIl 1\u00ba ottobre del 1947, a poco pi\u00f9 di diciotto mesi dall'approvazione, il primo XP-86 fu portato in volo per la prima volta dalla pista della Muroc Air Force Base, ai comandi del capo collaudatore della North American George \u201cWheaties\u201d Welch. Per quanto caratterizzato da un problema di corretta estensione dell'elemento anteriore del carrello d'atterraggio, il primo approccio con l'XP-86 fu estremamente positivo poich\u00e9 in velocit\u00e0 massima l'aereo super\u00f2 le , risultando di ben pi\u00f9 veloce di qualsiasi altro aereo all'epoca in servizio.\nMalgrado l'XP-86 durante i primi test avesse mostrato buone caratteristiche complessive, e fin dal 19 ottobre fosse stato in grado di superare (dopo una leggera picchiata) il muro del suono, permanevano problemi di gestione del velivolo alle basse velocit\u00e0: in particolare durante le manovre di decollo e atterraggio si manifestarono condizioni di stallo alle estremit\u00e0 alari che generavano un fenomeno aerodinamico, all'epoca non del tutto compreso, che portava il velivolo a \"ondeggiare\" in una cabrata senza controllo sotto la spinta del flusso d'aria emesso dal motore. Questo fenomeno, particolare stallo aerodinamico tipico degli aerei a elevata freccia alare, divenne in seguito noto come \"pitch-up\" o \"Sabre dance\".\nProduzione in serie.\nLa prima versione di serie fu denominata P-86A e si discostava dai prototipi prevalentemente per la motorizzazione affidata al turbogetto J47-GE-1 capace di una spinta pari . Il primo esemplare fu portato in volo il 20 maggio 1948; i primi trentatr\u00e9 esemplari, che costituivano la serie P-86A-1, non furono mai impiegati operativamente in reparti dell'United States Air Force in quanto tutti i velivoli furono destinati alla sperimentazione e ai test in vari campi, fornendo utili riscontri per le successive versioni produttive.\nI primi velivoli a giungere presso un reparto operativo furono gli F-86A-5, consegnati tra marzo e settembre del 1949, quando gi\u00e0 gli equipaggi del \"1st Fighter Group\" avevano organizzato una sorta di concorso per dare un nome a quello che fino ad allora era conosciuto negli ambienti della North American Aviation come \"\"Silver Charger\", ufficializzando, tra le numerose proposte, il definitivo nome di \"Sabre\" che spesso nei media sarebbe divenuto \"Sabrejet\"\".\nIn seguito il progetto del Sabre conobbe passi evolutivi piuttosto rapidi, incentrati prevalentemente su tre direttrici: l'ampliamento dei ruoli operativi, il miglioramento delle caratteristiche di manovrabilit\u00e0 e l'incremento della spinta disponibile grazie al costante ammodernamento dell'impianto propulsivo.\nL'impiego della cellula del Sabre per coprire ruoli diversi da quello di \"caccia diurno\" cui era destinata la versione F-86A, caratterizz\u00f2 fin dal principio le attivit\u00e0 di sviluppo condotte dalla North American: abbandonata gi\u00e0 dal dicembre del 1948 la variante F-86B, contraddistinta da migliorie di dettaglio in seguito integrate nella produzione della variante F-86A oppure abbandonate, gi\u00e0 tra la fine del 1949 e l'inizio del 1950 furono portati in volo i primi esemplari delle varianti F-86D (27 dicembre 1949) e F-86C (24 gennaio 1950) destinate rispettivamente ai ruoli di \"caccia ognitempo\" (e armata esclusivamente con razzi di tipo FFAR) e di \"penetrator fighter\".\nNel settembre del 1950 vol\u00f2 la seconda versione \"caccia diurno\", denominata F-86E: la modifica principale, condivisa con l'F-86D, consisteva nell'introduzione dei piani orizzontali di coda interamente mobili. Si era infatti scoperto che questa soluzione garantiva maggior capacit\u00e0 di controllo del velivolo, in particolare in caso di regime transonico, permettendo di correggere alcuni dei limiti sperimentati durante l'impiego degli F-86A.\nAlla F-86E fece seguito un'ulteriore versione \"caccia diurno\", la F-86F: comparsa nella primavera del 1952 e inizialmente contraddistinta prevalentemente per l'impiego di una versione pi\u00f9 potente del motore J47, fu costruita in unit\u00e0 e risult\u00f2 la variante del Sabre realizzata nel maggior numero di esemplari. La produzione dell'F-86F fu suddivisa in ben nove diversi lotti che incorporarono anche modifiche tra loro sostanziali: in particolare per quanto riguarda la conformazione del velivolo, gli F-86F-25 e F-30, risalenti all'autunno del medesimo anno, introdussero l'ala \"solida\" (priva cio\u00e8 di ipersostentatori al bordo d'entrata), conosciuta anche come \"ala 6-3\" in ragione dell'incremento (in pollici) delle misure della corda, rispettivamente alla radice e all'estremit\u00e0. Questa modifica all'ala consentiva il raggiungimento di velocit\u00e0 di punta leggermente pi\u00f9 elevate ma garantiva al Sabre maggiore manovrabilit\u00e0 in alta quota e nelle manovre ad alta velocit\u00e0. L'abbandono degli ipersostentatori caus\u00f2 tuttavia anche l'incremento della velocit\u00e0 nelle manovre di atterraggio cui l'ampliamento delle dimensioni dell'ala pose solo parzialmente rimedio.\nAncora nel corso della costruzione dei lotti F-25 e F-30 fu introdotta una seconda modifica alla struttura delle ali che consent\u00ec di alloggiare un secondo pilone all'intradosso con il quale era possibile trasportare sia carichi offensivi (tra cui una bomba atomica) sia serbatoi supplementari di carburante, conferendo cos\u00ec maggiore elasticit\u00e0 d'impiego al Sabre.\nNel settembre del 1953 comparve la variante F-86H, specificamente destinata al ruolo di \"cacciabombardiere\" e caratterizzata dall'utilizzo del motore General Electric J73-GE-3D, in grado di generare una spinta di , unica eccezione (tra i Sabre prodotti dalla North America) all'impiego del J47. L'armamento dell'F-86H era costituito, con l'esclusione dei primi esemplari prodotti, da quattro cannoni M39 calibro 20\u00a0mm (contrariamente all'installazione di sei mitragliatrici Browning M3 tipiche delle versioni da caccia); il carico offensivo di caduta poteva arrivare fino a e comprendeva, anche in questo caso, la possibilit\u00e0 di lanciare un ordigno nucleare.\nNella primavera del 1955 effettu\u00f2 il primo volo il primo F-86K, capostipite di una variante semplificata \"ognitempo\" derivata dall'F-86D: nato prevalentemente come versione \"da esportazione\" con la quale equipaggiare le forze armate dei paesi aderenti alla NATO, montava quattro cannoni anzich\u00e9 razzi FFAR e avionica semplificata. La sua produzione fu affidata anche all'italiana FIAT Aviazione che ne realizz\u00f2 221 esemplari, su un totale di 341, assemblando le componenti costruite dalla casa madre.\nNell'autunno successivo le catene di montaggio della North American incominciarono a realizzare il lotto F-86F-40: inizialmente non programmato, fu caratterizzato da una nuova configurazione delle ali (la terza nella vita del Sabre), ottenuta mediante un modesto incremento dell'apertura e con la riproposizione degli ipersostentatori sul bordo d'attacco al fine di incrementare la maneggevolezza dell'aereo alle basse velocit\u00e0. L'ala cos\u00ec realizzata (denominata \"F-40\" dal numero del lotto produttivo) fu poi adottata dalla maggior parte dei Sabre ancora in servizio.\nAnche l'F-86F-40 fu una variante destinata all'esportazione e costruita in parte presso un'azienda straniera: dei 580 esemplari realizzati nessuno fu mai impiegato dall'USAF mentre 300 aerei furono costruiti dalla giapponese Mitsubishi, anche in questo caso mediante l'assemblaggio di parti realizzate negli Stati Uniti. L'F-86F-40 introdusse anche, sul finire della produzione, la possibilit\u00e0 di utilizzare il missile aria-aria AIM-9 Sidewinder\nL'ultimo passo evolutivo dell'F-86 fu realizzato mediante la conversione di 986 velivoli della variante F-86D: equipaggiati con le pi\u00f9 moderne apparecchiature avioniche, erano in grado di operare nell'ambito del sistema SAGE e incorporavano le migliorie aerodinamiche nel frattempo realizzate mentre l'armamento originario, costituito da ventiquattro razzi FFAR, rimase invariato. Il primo esemplare fu portato in volo il 27 dicembre del 1955 e l'ultimo esemplare fu convertito prima della fine del 1957.\nProduzione su licenza.\nLa produzione del Sabre al di fuori dei confini nazionali a seguito della concessione di una licenza commerciale fu avviata, in ordine cronologico, in Canada (con accordo siglato nell'estate del 1949) ed in Australia (nell'autunno del 1951).\nDal punto di vista tecnico la produzione canadese prese avvio dalla cellula dell'F-86A e si svilupp\u00f2 dapprima con l'impiego del motore GE-J47 e poi con l'installazione del motore Avro Canada Orenda. Dal canto suo l'industria australiana svilupp\u00f2 il proprio modello procedendo a modificare la cellula della pi\u00f9 recente versione F-86F, anche in questo caso facendo ricorso all'impiego di un turbogetto realizzato in loco (per quanto anch'esso su licenza), il Rolls-Royce Avon.\nTecnica.\nCellula.\nL'F-86 era un monoreattore monoposto ad ala bassa, a freccia di 35 gradi; nella versione F-86A l'apertura misurava e l'ala impiegava profili alari simmetrici del tipo NACA 0009.5-64 alla radice e NACA 0008.5-64 all'estremit\u00e0 , con struttura interamente metallica; l'ala era anche dotata di ipersostentatori automatici sul bordo d'attacco.\nLa configurazione delle ali fu modificata pi\u00f9 volte durante la produzione degli esemplari della variante \"F\": in una prima occasione vennero eliminati gli ipersostentatori dal bordo d'attacco e l'ala fu ampliata nella corda, sia alla radice sia all'estremit\u00e0 (configurazione nota come \"ala 6-3\"); in un secondo momento l'ala fu leggermente allungata e vennero reintrodotti gli ipersostentatori al bordo d'entrata (configurazione detta \"F-40\"). In entrambi i casi la soluzione fu retroattivamente (e gradualmente) introdotta sugli esemplari in servizio.\nL'impennaggio era di tipo tradizionale con equilibratori fissi e stabilizzatori mobili posti nella parte superiore del tronco di coda della fusoliera; anche i piani di coda e la deriva erano a freccia. A partire dalla variante \"E\" i due elementi erano entrambi mobili con movimento solidale tra loro ed erano attuati mediante sistemi idraulici.\nIl carrello era triciclo, con elemento principale a ruota singola rientrante in appositi vani nelle semiali e carrello anteriore a ruota singola rientrante nel muso; ai lati della fusoliera, nella zona posteriore, erano presenti una coppia di aerofreni.\nLa cabina di pilotaggio era dotata di tettuccio a goccia ad ampia visibilit\u00e0, scorrevole all'indietro e di parabrezza corazzato; il sedile eiettabile era di progettazione e produzione North American; nelle varianti \"D\", \"H\" e \"K\" il tettuccio aveva apertura \"a conchiglia\", incernierato all'estremit\u00e0 posteriore alla fusoliera.\nL'unico rilevante intervento di modifica della fusoliera fu effettuato sulla versione F-86H per far fronte alla necessit\u00e0 di un maggior flusso d'aria richiesto dal motore installato (differente rispetto alle altre versioni prodotte dalla North American). Il risultato fu una presa d'aria di maggiori dimensioni e un corpo centrale del velivolo pi\u00f9 tozzo, in ragione del fatto che la lunghezza del velivolo sub\u00ec variazioni marginali.\nIn analogia alle modifiche apportate alla fusoliera dell'F-86H anche le cellule degli esemplari prodotti su licenza dalla Commonwealth Aircraft Corporation e dalla Canadair vennero modificate per consentire l'impiego di motori diversi; in particolare i Sabre australiani, al fine di alloggiare il motore Rolls-Royce Avon, furono quelli che maggiormente si distaccarono nelle dimensioni e nella distribuzione dei pesi dal progetto originario. Al contrario il motore Avro Canada Orenda utilizzato dai velivoli canadesi delle varianti Mk.5 e Mk.6 richiese aggiustamenti di dettaglio che alterarono solo marginalmente le forme iniziali.\nMotore.\nLo sviluppo progettuale del Sabre \u00e8, quasi sempre, andato di pari passo con quello del turbogetto a flusso assiale installato sui primi esemplari di serie: abbandonato, infatti, il General Electric TG-180 utilizzato sui prototipi, fu utilizzato il General Electric J47 con un progressivo ma considerevole incremento della spinta erogata, che pass\u00f2 dalle del modello J47-GE-13 installato sugli F-86A fino alle del J47-GE-33, dotato di postbruciatore, impiegato nei Sabre della versione F-86D e F-86L.\nPer quanto concerne la produzione della casa madre, l'unica eccezione in merito al motore fu costituita dalla versione F-86H che venne riconfigurata sulle forme, e sulle necessit\u00e0 del flusso d'aria, del motore General Electric J73: derivato dal J47, ma rivisto prevalentemente nella disposizione della componentistica accessoria, il J73-GE-3D montato sugli esemplari di serie era in grado di erogare una spinta di senza l'impiego del postbruciatore.\nIn Australia la produzione su licenza del Sabre comport\u00f2, per una precisa scelta di politica industriale, il ricorso a un motore di produzione locale, per quanto analogamente dietro rilascio di licenza produttiva: l'unit\u00e0 scelta allo scopo fu il turbogetto a compressore assiale Rolls-Royce Avon capace di erogare una spinta pari a sia nella versione R.A.7 (o Avon 20) impiegata inizialmente, sia nella successiva Avon 26.\nLa produzione del Sabre canadese utilizz\u00f2 il motore GE-J47 nelle prime versioni versioni realizzate, mentre con la comparsa della variante Mk.5 si fece ricorso al turbogetto, ancora una volta a compressore assiale, Avro Canada Orenda. In questo caso la spinta erogata era pari a , che aument\u00f2 a nella versione impiegata sugli esemplari della serie Mk.6.\nSistemi d'arma.\nTutte le versioni \"caccia diurno\" del Sabre (F-86A, E e F) condividevano la tipologia di armamento fisso, costituito da sei mitragliatrici Browning M3 calibro installate ai lati del muso, orientate in modo da avere la convergenza delle linee di tiro circa trecento metri davanti all'aereo.\nIl munizionamento si caratterizzava per la presenza di un tracciante ogni cinque proiettili, per permettere al pilota di verificare a vista la traiettoria. Sulla prima versione F-86A-1 le aperture per le mitragliatrici erano chiuse da sportelli che venivano aperti con comando elettrico sincronizzato al momento dello sparo, ma questo sistema fu abbandonato in tutte le versioni successive.\nIl sistema di puntamento, inizialmente del tipo ottico a computazione modello \"Sperry Mark 18\", fu sostituito in seguito da un pi\u00f9 efficace collimatore A-1CM asservito a un radar APG-30 in grado di determinare, grazie all'antenna posta sul labbro superiore della presa d'aria, la distanza di bersagli compresi tra le 150 e le iarde (approssimativamente tra i 140 e i metri).\nLe versioni \"caccia ognitempo\" F-86D e L erano armate con ventiquattro razzi di tipo Folding-Fin Aerial Rocket (FFAR) da , alloggiati in un apposito lanciatore disposto al di sotto del muso dell'aereo.\nNegli F-86H fu impiegata, dopo test effettuati sugli F-86F, una soluzione con quattro cannoni, due per ogni lato della fusoliera, T-160 calibro 20 mm; tale configurazione fu confermata nella versione F-86K, per\u00f2 con l'impiego di cannoni M-24 (variante statunitense dell'Hispano-Suiza HS.404).\nA partire dagli ultimi esemplari di F-86F-40 costruiti fu possibile utilizzare sui Sabre i missili AIM-9 Sidewinder recentemente resi operativi; il loro impiego venne reso possibile anche sugli aerei dei precedenti lotti produttivi mediante l'installazione di appositi kit di trasformazione.\nPer quanto riguarda i carichi di caduta, le prime versioni del Sabre facevano affidamento sull'utilizzo di due piloni subalari, uno per ogni semiala: generalmente utilizzati per agganciarvi serbatoi ausiliari di carburante, questi potevano essere destinati al trasporto di bombe il cui peso poteva arrivare a un massimo di . L'impiego degli ordigni, comportando la rinuncia ai serbatoi esterni, riduceva tuttavia drasticamente l'autonomia dell'aereo.\nA partire dal lotto produttivo F-86F-30 l'ala del Sabre fu irrobustita per consentire l'installazione di un secondo pilone per ciascuna semiala: da quel momento era possibile combinare l'impiego di serbatoi e bombe (queste erano sempre da agganciare al pilone interno) a seconda del tipo di missione.\nGli esemplari della versione F-86F-35 e gli F-86H, erano in grado di trasportare una bomba atomica; su questi velivoli era presente un sistema computerizzato di calcolo del punto di lancio, noto come \"Low Altitude Bombing System\" (LABS), che guidava il pilota nella prevista manovra di bombardamento in cabrata.\nGli F-86D furono dotati di radar AN/APG-37 mentre il sistema di controllo del tiro era affidato al sistema di mira denominato \"E-4\"; quest'ultimo, considerato \"top secret\", fu sostituito dal pi\u00f9 semplice \"MG-4\" nei velivoli della serie F-86K.\nGli F-96L oltre alla dotazione avionica dell'F-86D, disponevano di ulteriori apparati elettronici necessari all'integrazione con il sistema di difesa aerea SAGE, quali un \"Data Link AN/ARR-39\", la cui antenna sporgeva inferiormente dalla fusoliera, in prossimit\u00e0 del bordo d'attacco della semiala destra.\nTutti i velivoli prodotti in Australia furono dotati di due cannoncini aeronautici ADEN calibro 30 mm disposti ai lati del muso e dotati di un serbatoio per 180 proiettili per ciascun cannone; di norma per\u00f2 non venivano trasportati pi\u00f9 di 150 o 160 proiettili per ciascuna arma. Gli esemplari di produzione canadese mantennero come armamento standard le sei mitragliatrici M3 del progetto originale. In entrambi i casi col tempo fu introdotta la possibilit\u00e0 di utilizzare quattro piloni subalari, con i relativi carichi offensivi, e di impiegare i missili Sidewinder.\nImpiego operativo.\nLa carriera operativa del Sabre si svolse in un periodo di tempo particolarmente lungo e presso un folto numero di forze aeree di nazioni disseminate nei cinque continenti che videro impiegati gli esemplari, realizzati presso stabilimenti situati in cinque diversi paesi, a pi\u00f9 riprese e non di rado con successivi passaggi di mano; fu cos\u00ec che il piccolo caccia della North American divenne testimone, e spesso protagonista, di numerosi eventi disseminati nell'arco di oltre vent'anni, tra la fine degli anni quaranta e la prima met\u00e0 degli anni settanta del XX secolo.\nInfatti i primi Sabre a entrare in servizio operativo furono gli F-86A-5 dell'USAF nel marzo del 1949, mentre gli ultimi a lasciare i reparti risultano essere stati i nove F-86F della Fuerza A\u00e9rea Boliviana che li radi\u00f2 nel corso del 1993. Per quanto questo lasso di tempo sia stato coperto con sette diverse varianti dell'aereo (in alcuni casi anche tra loro considerevolmente differenti), esso rappresenta una sorta di primato di longevit\u00e0 per un aereo da combattimento.\nElemento caratteristico della carriera del Sabre \u00e8 rappresentato dal riutilizzo di gran parte degli esemplari che, ammodernati secondo le specifiche di volta in volta pi\u00f9 recenti e ricondizionati, ebbero una \"seconda\" (e a volte una \"terza\") vita sia in patria, passando dai reparti dell'USAF a quelli dell'ANG, sia nelle forze armate di cinque continenti, anche grazie alla disponibilit\u00e0 di esemplari, in particolare dismessi dall'USAF, che si resero disponibili per la realizzazione del \"Mutual Defense Assistance Program\" con il quale gli Stati Uniti provvidero a rafforzare le capacit\u00e0 operative dei paesi alleati all'epoca della guerra fredda.\nI Sabre conobbero il loro principale impiego operativo nelle file dell'USAF, in particolare durante la guerra di Corea, ma furono protagonisti nei cieli di diversi conflitti, tra i quali gli scontri tra le forze cinesi contrapposte durante la crisi dello stretto di Formosa del 1958 e quelli tra le forze di India e Pakistan nei conflitti del 1965 e del 1971.\nI CAC Sabre della RAAF presero parte da novembre 1958 a giugno 1960, inquadrati nel \"British Commonwealth Strategic Reserve\", alle operazioni di controguerriglia in Malaysia nel corso della cosiddetta Emergenza malese mentre altri conflitti \"regionali\" videro impegnati i Sabre di diverse forze armate nei cieli dell'Africa o dell'America Latina.\nStati Uniti d'America.\nIl primo reparto a ricevere il Sabre nella versione F-86A-5 fu il \"1st Fighter Interceptor Wing\" che complet\u00f2 il passaggio sull'F-86 nel maggio del 1949, sostituendo il Lockeed F-80 nel \"94th Fighter Squadron\" \"Hat-in-the-Ring\" sulla base di March in California.\nIn seguito gli F-86A-5 vennero assegnati al \"4th Fighter Interceptor Group\" sulla base di Langley in Virginia e all\"'81st FIG\" sulla base di Kirtland in New Mexico.\nComplessivamente gli F-86A equipaggiarono cinque \"FIG\", l'ultimo a riceverli fu il 23rd FG sulla base di Presque Isle nel Maine.\nAllo scoppio delle ostilit\u00e0 in Corea, i reparti dell'USAF che utilizzavano l'F-86 erano cinque \"FIG\". In Corea i Sabre equipaggiarono prima il \"4th FIW\" e successivamente il \"51st FIW\" anche con le versioni E ed F, quest'ultima pi\u00f9 veloce e manovrabile, con la quale fu possibile affrontare i MiG-15 in condizioni di vantaggio.\nNel marzo del 1951 incominciarono le consegne all'USAF dei primi F-86D che, pur a ritmo ridotto a causa di lentezze nella consegna delle componenti avioniche, finirono per equipaggiare cinquantasei \"Squadrons\"; a partire dal mese di agosto del 1956 questi velivoli furono in parte trasferiti alla \"National Guard\", in parte convertiti nella variante F-86L e in parte assegnati a forze aeree straniere, ma solo dopo il 1958, quando ormai il loro sistema radar non era pi\u00f9 considerato \"top secret\", tanto che un lotto di 130 velivoli venne addirittura venduto (suscitando considerevoli controversie di carattere politico) alla Jugoslavia.\nInfine fece la propria comparsa la variante F-86H: consegnata ai reparti dell'USAF a partire dall'autunno del 1954, equipaggi\u00f2 cinque \"Fighter Bomber Wing\", tra i quali uno schierato in territorio europeo. La vita operativa di questa variante fu per\u00f2 piuttosto breve, ben presto surclassata dall'entrata in servizio dei pi\u00f9 recenti modelli appartenenti alle Century Series: gi\u00e0 a partire dal mese di giugno del 1958 gli F-86H furono trasferiti ai reparti della \"National Guard\" presso i quali rimasero in servizio fino ai primi anni settanta, pur senza prendere parte alla guerra del Vietnam. Questa variante fu l'unica del Sabre a non essere esportata.\nGuerra di Corea.\nNel novembre del 1950 nei cieli della Nord Corea entrarono in azione i MiG-15, nettamente superiori a tutti i caccia alleati disponibili in zona e, circostanza all'epoca non nota, condotti da piloti sovietici molti dei quali vantavano esperienza di volo nel corso della seconda guerra mondiale. Per recuperare la supremazia aerea, fino ad allora indiscussa, l'USAF invi\u00f2 tre squadron di Sabre il mese successivo.\nI primi Sabre del \"336th FIS\" del \"4th FIG\" arrivarono via nave il 13 dicembre; due giorni dopo si schierarono presso la base di Kimpo e il 17 dello stesso mese il tenente colonnello Hinton ottenne il primo successo di un Sabre su un MiG-15.\nIn genere il Sabre era superiore al MiG-15 per agilit\u00e0 in virata e velocit\u00e0 in picchiata, ma l'aereo di fabbricazione sovietica eccelleva in accelerazione, velocit\u00e0 di salita e quota di tangenza. Le evoluzioni tecnologiche dei due velivoli si succedettero nel corso del conflitto, portando con s\u00e9 il mutamento dei rapporti di forza con il passare del tempo: il MiG-15Bis, comparso nei cieli coreani nel settembre del 1951, era dotato di un turbogetto pi\u00f9 potente e affidabile e la sua presenza costitu\u00ec una nuova minaccia nei confronti dei bombardieri statunitensi, controbilanciata dalla decisione di ricorrere all'utilizzo della variante F-86E del Sabre le cui consegne furono, tuttavia, piuttosto lente; infatti la sostituzione degli F-86A pot\u00e9 essere completata solamente nel luglio del 1952.\nI MiG-15 operavano da basi in Manciuria e, con il passare del tempo, furono affidati (oltre che ai piloti sovietici) anche a equipaggi cinesi e nordcoreani, generalmente meno esperti dei primi. Per contro molti piloti americani erano veterani della seconda guerra mondiale e ci\u00f2 garantiva loro un considerevole vantaggio, che non poteva essere sfruttato con gli altrettanto esperti piloti sovietici.\nLa maggior parte dei combattimenti tra Sabre e MiG-15 avvennero nella cosiddetta \"MiG Alley\" , nome con il quale si identific\u00f2 l'area di confine tra Cina e Corea lungo il corso del fiume Yalu. Nonostante le regole d'ingaggio, almeno inizialmente, proibissero agli aerei alleati di superare il confine con la Cina, spesso i Sabre affrontavano i MiG-15 anche sopra le loro basi in Manciuria.\nA seguito dell'esigenza di un ricognitore tattico di prestazioni tali da potere competere con i MiG, undici F-86A del \"4th FIG\" vennero convertiti al centro di manutenzione di Tachikawa in Giappone in aerei da ricognizione, generalmente privi di armamento e dotati di due cineprese K-24 orientate in posizione verticale sotto la fusoliera anteriore; alcuni aerei tuttavia conservarono due mitragliatrici Browning M3, una a ogni lato del muso.\nGli RF-86A vennero assegnati al \"15th Tactical Reconnaissance Squadron\" del \"67th Tactical Reconnaissance Wing\" sulla base di Kimpo; alla fine della guerra quelli ancora operativi furono assegnati al \"115th FIS\" della California ANG di base all'aeroporto di Van Nuys dove rimasero in servizio fino al giugno del 1959. Nel settembre del 1951 i primi F-86E del \"16th\" e del \"25th FIS\" del \"51st FIG\" arrivarono in Corea atterrando sulla base K-13 di Suwon. In seguito anche il \"4th FIG\" venne riequipaggiato con F-86E.\nI primi F-86F arrivarono in Corea nel luglio del 1952 e la loro comparsa coincise con il rapido incremento delle vittorie degli equipaggi statunitensi nei cieli coreani; fu pertanto presa la decisione di fornirne quanti pi\u00f9 possibile ai reparti combattenti e di destinare gli F-86E ai reparti schierati sul territorio metropolitano.\nNei primi mesi del 1953 furono consegnati ai reparti gli aerei della variante \"caccia-bombardiere\" F-86F-30 con cui venne equipaggiato il \"18th Fighter Bomber Wing\" nel quale era incluso il \"2nd Squadron\" della South African Air Force, che port\u00f2 a compimento oltre 1\u00a0400 missioni nel corso della propria permanenza nella zona del conflitto.\nAltri Paesi.\nAlla fine del conflitto coreano, il Sabre fu fornito in conto MDAP a molti paesi del blocco occidentale sia dagli Stati Uniti sia dal Canada: il Regno Unito ricevette quattrocentotrenta velivoli canadesi (Sabre Mk.2 e Mk.4) che furono in seguito trasferiti alle forze aeree greca, italiana, iugoslava e turca.\nInoltre il governo degli Stati Uniti consegn\u00f2 gli F-86F a tutta una serie di paese amici e alleati, tra i quali la Cina Nazionalista, l'Argentina, la Colombia, la Corea del Sud, il Giappone, la Norvegia, il Pakistan, il Per\u00f9, il Portogallo, la Spagna, la Thailandia e il Venezuela.\nAnche le versioni pi\u00f9 recenti con motore Orenda furono oggetto di queste cessioni: settantacinque Sabre Mk.5 e duecentoventicinque Sabre Mk.6 andarono a rinforzare le aviazioni militari della Germania (che a sua volta cedette novanta Mk.6 al Pakistan), Colombia e Sud Africa.\nL'F-86D, come detto, venne reso disponibile per l'esportazione nel 1958: fu fornito a Danimarca, Giappone, Grecia, Filippine, Jugoslavia, Corea del Sud e Taiwan.\nPochi F-86L andarono alla Thailandia, mentre l'F-86K, che non prest\u00f2 servizio nell'USAF, venne fornito direttamente a Olanda e Norvegia; la FIAT produsse su licenza gli esemplari che andarono a equipaggiare i primi reparti di caccia ognitempo in Italia, Francia, Germania e poi ancora Olanda, Norvegia e Turchia restando in servizio in Italia fino al 1973 (1\u00ba Stormo caccia Ogni Tempo).\nNel corso degli anni successivi, gli scambi e le cessioni di velivoli surplus portarono l'F-86 nelle sue varie versioni a servire anche con le insegne delle aeronautiche di Arabia Saudita, Bangladesh, Birmania, Etiopia, Honduras, Malesia e Tunisia.\nLivree.\nLa finitura finale degli F-86A dell'USAF era in metallo naturale, con le insegne di nazionalit\u00e0 in quattro posizioni: due da ai lati della fusoliera e altre due da posizionate rispettivamente sul dorso della semiala destra e sul ventre della semiala sinistra. Sulle restanti superfici alari era riportata la designazione della forza aerea, USAF, con lettere nere di di grandezza. Nella parte posteriore della fusoliera era riportato il numero d'identificazione (\"buzz number\") tipico degli aerei statunitensi dopo la seconda guerra mondiale, in caratteri da , con le iniziali FU per gli F-86. La finitura degli F-86D e K era simile con l'eccezione del radome del radar in nero lucido e il pannello anti-riflesso in Federal Standard 595 Color FS34087 \"Olive Drab\".\nTipica era la livrea dello \"schema artico\" per i Sabre di base in Alaska. Questi esemplari avevano la deriva e le estremit\u00e0 alari in \"International Orange\" Federal Standard 595 Color FS 12197; era una livrea usata su tutti gli aerei di base in Alaska per facilitare il ritrovamento in caso di incidente su zone coperte da neve o ghiaccio.\nI Sabre impiegati nella guerra di Corea erano contrassegnati con una banda diagonale in fusoliera larga e una su ogni estremit\u00e0 alare da , di colore giallo con una bordatura nera di di larghezza. Questa tipica livrea era poi accompagnata da vistose insegne di reparto.\nI Sabre F-86H ancora in servizio nell'ANG nella seconda met\u00e0 degli anni sessanta adottarono la mimetizzazione introdotta inizialmente nel sud-est asiatico per la maggior parte dei caccia e aerei d'attacco al suolo, con le superfici superiori e laterali a chiazze di \"Tan\" Federal Standard 595 Color FS 30219, \"Leaf Green\" Federal Standard 595 Color FS 34079, \"Forest Green\" Federal Standard 595 Color FS 34102 e \"Light Grey\" Federal Standard 595 Color FS 36622 per tutte le superfici inferiori.\nI Sabre della Royal Air Force erano inizialmente in metallo naturale, poi venne introdotta una livrea con le superfici superiori e laterali a chiazze in \"Leaf Green\" Federal Standard 595 Color FS 34079 e \"Gunship Lt. Grey\" Federal Standard 595 Color FS 36118 e metallo naturale per tutte le superfici inferiori.\nNel 1953 per le superfici inferiori venne adottato lo \"Intermediate Blue\" Federal Standard 595 Color FS 35164 e poi il \"Gray\" Federal Standard 595 Color FS 36357 dal 1961.\nLa livrea degli aerei della RAF fu adottata come standard NATO da diverse nazioni come Canada, Germania e, inizialmente, Italia e successivamente da altre nazioni alleate come l'Australia.\nIn genere le nazioni che acquistavano i Sabre usati mantenevano la livrea originale. Alcuni Sabre coreani avevano una livrea simile a quella USAF anni '60 ma con solo \"Red Brown\" Federal Standard 595 Color FS30219 e \"Leaf Green\" Federal Standard 595 Color FS 34079 sulle superfici superiori e laterali. Alcuni esemplari venezuelani erano interamente in \"Gray\" Federal Standard 595 Color FS 36357.\nVersioni.\n\"Se non diversamente indicato, i dati sono tratti da\" \"F-86 / F-100\" \"in\" \"www.uswarplanes.net\".\nProduzione North American Aviation.\nTre prototipi con un motore General Electric J35-C-3 da . L'XP-86 era dotato di una coppia di aerofreni apribili frontalmente ai lati posteriori della fusoliera e un terzo sotto, eliminato poi nelle versioni di serie successive. Uno di questi tre prototipi fu rimotorizzato con motore General Electric J47-GE-3 da . Con questo aereo, il 25 aprile 1948, George Welch super\u00f2 la velocit\u00e0 del suono in picchiata.\nPrima versione di serie caccia diurno. Il motore era un J47-GE-1 da , sostituito poi da un J47-GE-3 e infine da un J47-GE-7, i cui valori di spinta giunsero a . Ne furono prodotti 554 esemplari.\nAlcuni F-86A convertiti in aerei per il comando a distanza di missili e radiobersagli teleguidati usati in alcuni poligoni per attivit\u00e0 di valutazione e collaudo.\nFu la denominazione attribuita a undici F-86A convertiti in aerei da ricognizione privi di armamento con due cineprese K-24 orientate in posizione verticale sotto alla parte anteriore della fusoliera. Alcuni RF-86A avevano due mitragliatrici Browning M3, una a ogni lato del muso. La conversione, denominata \"PROGETTO ASHTRAY\", venne eseguita al centro di manutenzione (Rear Echelon Maintenance Facility, REMCO) di Tachikawa in Giappone durante la guerra di Corea.\nVersione abbandonata prima della produzione in serie: prevedeva pneumatici del carrello pi\u00f9 grandi e freni migliorati rispetto all'F-86A. Visti i miglioramenti nelle prestazioni dei freni degli F-86A, l'ordine iniziale per 190 F-86B venne convertito in 188 F-86A e due F-86C.\nDenominazione originale del North American YF-93, due prototipi costruiti (48-317 e 48-318), un successivo ordine per 118 apparecchi venne cancellato.\nDue prototipi della nuova versione da caccia ognitempo denominata inizialmente YF-95A.\nVersione da caccia ognitempo denominata inizialmente F-95A realizzata in risposta a una specifica dell'USAF emessa nel 1949.\nL'F-86D \"Sabre Dog\" a differenza dei contemporanei Northrop F-89 Scorpion e Lockheed F-94 Starfire era monoposto, per questo era soprannominato \u201cone man interceptor\u201d. Era chiaramente riconoscibile dalle versioni precedenti del Sabre per le dimensioni maggiori e il muso contenente l'antenna radar da 38\u00a0cm, la presa d'aria del motore era nella parte inferiore del muso e di sezione maggiore rispetto alle versioni precedenti. In tutto ne furono realizzati 2\u00a0504 esemplari.\nVersione caccia diurno di serie con comandi di volo migliorati e piani di coda interamente mobili per migliorare la manovrabilit\u00e0, aveva inoltre un sistema di sensibilit\u00e0 artificiale per la barra di comando per permettere al pilota un controllo preciso in tutte le condizioni.\nA partire dalla variante F-86E-10 furono installati parabrezza corazzati piatti per migliorare la visibilit\u00e0 frontale, mentre con la F-86E-15 venne introdotta una nuova ala con la stessa apertura ma di superficie maggiore, la radice alare era pi\u00f9 lunga di 15,4\u00a0cm e le estremit\u00e0 di 7,6\u00a0cm, per questo motivo era denominata ala \u201c6-3\u201d (numeri in pollici corrispondenti alle due misure). Questa nuova ala, priva di \"slat\" sui bordi d'attacco, permetteva migliori prestazioni ad alta velocit\u00e0, in particolare virate pi\u00f9 strette.\nVennero prodotti complessivamente 456 F-86E pi\u00f9 altri 60 costruiti dalla Canadair per l'USAF denominati F-86E-6.\nVersione di serie caccia diurno con nuovo motore e nuova ala \u201c6-3\u201d. Il motore era un J47-GE-27 da 2\u00a0680\u00a0kg di spinta che permetteva una velocit\u00e0 massima di 1\u00a0106\u00a0km/h e una velocit\u00e0 di salita di 41\u00a0m/s. L'F-86F era molto superiore alle versioni precedenti per l'agilit\u00e0 ad alta velocit\u00e0, per contro in atterraggio si registr\u00f2 un aumento di velocit\u00e0 fino a 233\u00a0km/h.\nA partire dalla variante F-86F-10 venne introdotto il nuovo sistema di puntamento A-4 integrato col radar e dopo altri 15 velivoli venne introdotto un secondo pilone alare, disposto pi\u00f9 all'interno rispetto al precedente, per carichi fino a 454\u00a0kg.\nGli esemplari della variante F-86F-35 erano dotati del sistema di bombardamento a bassa quota \"Low Altitude Bombing System\" (LABS) per impiegare anche bombe nucleari Mk 12 attaccate ai piloni alari interni. Gli F-86F-40 avevano una nuova ala simile alla \u201c6-3\u201d ma allungata di 30\u00a0cm e con \"slat\" sui bordi d'attacco che conferiva al velivolo un'agilit\u00e0 superiore sia ad alta sia a bassa velocit\u00e0, oltre a una riduzione della velocit\u00e0 d'atterraggio a 200\u00a0km/h, a prezzo per\u00f2 di una minore velocit\u00e0 massima. Molti F-86F dell'USAF dei precedenti lotti vennero aggiornati allo standard degli F-86F-40.\nVennero prodotti complessivamente 2\u00a0539 F-86F: 2\u00a0239 dalla North American e 300 assemblati dalla Mitsubishi in Giappone per la Japan Air Self-Defense Force.\nDesignazione assegnata a 100 F-86F ex-JASDF, convertiti in bersagli teleguidati per l'U.S. Navy.\nAlcuni F-86F-30 convertiti in aerei da ricognizione; realizzati come \"Progetto Haymaker\", erano in genere privi di armamento e dotati tre cineprese orientate in posizione verticale sotto la fusoliera anteriore. Alcuni RF-86F avevano due mitragliatrici Browning M3, una a ogni lato del muso. Anche la JASDF converti allo stesso modo 18 aerei.\nDue F-86F-30 convertiti in aerei biposto da addestramento con fusoliera allungata di circa 1,60\u00a0m per fare spazio al nuovo abitacolo biposto in tandem con tettuccio apribile all'indietro e ala spostata in avanti di circa 20\u00a0cm per mantenere inalterata la stabilit\u00e0.\nDenominazione provvisoria per una versione derivata dall'F-86D con nuovo motore pi\u00f9 potente e avionica aggiornata. Vennero prodotti 406 aerei con queste caratteristiche, denominati comunque F-86D.\nDue prototipi (52-1975 e 52-1976) di una versione cacciabombardiere con fusoliera di sezione maggiore e nuovo motore.\nVersione di serie cacciabombardiere con fusoliera di sezione maggiore e nuovo motore J73-GE-3 da 4 195\u00a0kg di spinta. Gli F-86H-1 avevano l'ala \u201c6-3\u201d, le versioni successive l'ala \u201cF-40\u201d; tutti avevano il tettuccio apribile all'indietro.\nL'F-86H era in grado di trasportare fino a 2\u00a0400\u00a0kg di carico esterno ai piloni alari, costituito da bombe, lanciatori per razzi non guidati da 70\u00a0mm e 127\u00a0mm o contenitori per napalm. Era dotato del sistema di bombardamento a bassa quota \"Low Altitude Bombing System\" (LABS) per impiegare anche bombe nucleari Mk 12 ai piloni alari interni.\nVennero prodotti complessivamente 473 F-86H, tutti nello stabilimento North American di Columbus in Ohio.\nDesignazione assegnata a 31 F-86H convertiti in bersagli teleguidati per l'U.S. Navy.\nUn F-86A-5 (49-1069) prodotto dalla North American con motore Orenda di produzione canadese; era previsto di usare la stessa denominazione per gli F-86A di serie con questo motore, ma il progetto venne cancellato.\nDue F-86D-40 (52-3630 e 52-3804) convertiti in prototipi di una nuova versione per l'esportazione con avionica semplificata e armamento costituito da quattro cannoni da 20\u00a0mm.\nIl primo YF-86K vol\u00f2 per la prima volta il 15 luglio 1954. Entrambi gli YF-86K dopo avere completato una serie di prove alla base di Edwards vennero smontati e inviati alla FIAT in Italia.\nVersione da caccia ognitempo per l'esportazione a paesi della NATO derivata dall'F-86D.\nAveva lo stesso radar dell'F-86D mentre l'armamento era costituito da quattro cannoni M-24A1 da 20\u00a0mm con 132 colpi l'uno controllati da un sistema di puntamento ottico MG-4. I primi F-86K avevano l'ala originaria con slat, usata sulle versioni F-86A e F-86E, poi venne introdotta quella allungata usata sul tipo F-86F-40, mediante modifiche in fabbrica o installazione diretta per gli esemplari ancora in costruzione; per tutti il motore era un J47-GE-33 da 3\u00a0470\u00a0kg di spinta. Con la nuova ala, l'armamento venne potenziato con l'aggiunta di due stazioni di lancio (una per semiala) per missili AIM-9B Sidewinder.\nLa North American di Inglewood produsse 120 F-86K, poi smontati e inviati alla FIAT in Italia dove vennero riassemblati insieme con altri 221 riassemblati con parti fornite sempre dalla North American, totalizzando la produzione di 341 esemplari.\nDenominazione attribuita a 981 F-86D aggiornati nell'avionica e nella strumentazione in cabina per l'integrazione col sistema di difesa aerea SAGE (\"Semi Automatic Ground Environment\") collegato al sistema di controllo dell'armamento Hughes E-4. Questo aggiornamento era denominato \"PROGETTO FOLLOW ON\". La nuova avionica comprendeva un ricevitore dati AN/ARR-39, una radio AN/ARC e un identificatore radar AN/APX.\nGli F-86L vennero aggiornati anche con la nuova ala \u201cF-40\u201d; il primo volo di un F-86L avvenne nella primavera del 1956.\nProduzione Commonwealth Aircraft Corporation.\nUn prototipo della versione successiva CA-27.\nF-86F prodotti su licenza con motore Rolls-Royce Avon Mk 20 e per questo denominati non ufficialmente Avon Sabre. Il nuovo motore aveva circa il 50% in pi\u00f9 di spinta rispetto al J47 e per installarlo era stato necessario riprogettare la fusoliera. Questa versione, per un totale di 22 aerei costruiti, aveva un armamento fisso costituito da due cannoni Aden calibro 30\u00a0mm.\nIl primo Mk 30 venne consegnato alla Royal Australian Air Force il 19 agosto 1954.\nVersione simile all'Mk 30 ma con ala \u201c6-3\u201d. Vennero costruiti 20 aerei di questa versione tra il 1957 e il 1958 e tutti i Mk 30 ancora operativi vennero aggiornati a questa versione.\nVersione simile all'Mk 31 ma con due piloni sotto ogni semiala, capacit\u00e0 di carburante aumentata e motore Avon Mk 26. Ne furono costruiti 69 esemplari, l'ultimo dei quali completato nel dicembre del 1961.\nProduzione Canadair.\nUn F-86A-5 (19101) costruito come prototipo, dotato del motore originale General Electric J47-GE-13 da 2\u00a0360\u00a0kg di spinta.\nVol\u00f2 per la prima volta il 9 agosto 1950 e fu con questo aereo che il collaudatore della Canadair Al Lilly super\u00f2 la velocit\u00e0 del suono in picchiata.\nF-86E-1 costruiti su licenza. Avevano motore General Electric J47-GE-13 da 2\u00a0360\u00a0kg di spinta; dal ventunesimo aereo in poi avevano piani di coda interamente mobili e comandi di volo servoassistiti. Vennero costruiti 350 aerei di questa versione tra il 1952 e il 1953 di cui 287 per la Royal Canadian Air Force, 3 per la Royal Air Force e 60 per l'USAF (che li design\u00f2 F-86E-6).\nUn prototipo (19200) di una nuova versione derivata dall'F-86E-10 con motore Avro Canada Orenda 3 di produzione canadese da 2\u00a0721\u00a0kg di spinta.\nVersione di produzione di serie del Mk 3. Rispetto al Mk 2 avevano sistema di puntamento e di condizionamento ambientale della cabina migliorati. Il primo aereo di questa versione vol\u00f2 il 28 agosto 1952; vennero costruiti 438 aerei di questa versione di cui 428 per la RAF, che li denomin\u00f2 Sabre F4, e 10 per la RCAF.\nVersione di serie simile all'F-86F ma con motore Orenda 10 da 2\u00a0948\u00a0kg di spinta che permetteva una velocit\u00e0 massima di 1\u00a0120\u00a0km/h e una quota di tangenza di 15\u00a0450 m.\nAveva la nuova ala \u201c6-3\u201d che migliorava l'agilit\u00e0 a bassa velocit\u00e0 e aveva un secondo pilone alare all'interno del precedente per carichi fino a 454\u00a0kg e un nuovo sistema di erogazione dell'ossigeno per il pilota.\nIl primo aereo di questa versione, denominata CL-13A dalla RCAF, vol\u00f2 il 30 luglio 1953. Ne furono costruiti 370 esemplari, di cui 295 per la RCAF e 75 per la Luftwaffe.\nDenominazione data a 66 esemplari di Canadair Sabre Mk 5 ex-RAF convertiti in bersagli teleguidati.\nVersione di serie simile all'F-86F ma con motore Orenda 14 da 3\u00a0374\u00a0kg di spinta che permetteva la velocit\u00e0 massima di 1\u00a0142\u00a0km/h, velocit\u00e0 di salita di 60\u00a0m/s e una quota di tangenza ancora superiore al Mk 5. Il primo aereo di questa versione, denominata CL-13B dalla RCAF, vol\u00f2 il 2 novembre 1954. I primi CL-13B avevano l'ala \"6-3\", i successivi l'ala \"F-40\".\nVennero costruiti 655 aerei di questa versione di cui 390 per la RCAF, 225 per la Luftwaffe, 6 per la Colombia e 34 per il Sudafrica. L'ultimo Mk 6, che era anche l'ultimo Canadair Sabre, venne completato il 9 ottobre 1958 per la Luftwaffe.\nDenominazione attribuita a 302 Sabre Mk 4 e Mk 6 ex-RAF che, dopo essere stati revisionati e aggiornati, furono ceduti ad altre nazioni della NATO. Il suffisso \u00abM\u00bb nella designazione stava a indicare che si trattava di velivoli \u00abModificati\u00bb.\nPrimati.\nAlcuni testimoni del primo volo dell'XP-86 del 1\u00ba ottobre 1947 affermarono che l'aereo in picchiata super\u00f2 la velocit\u00e0 del suono; viene comunque considerato come primo volo supersonico quello del 14 ottobre dell'aereo sperimentale Bell X-1 con propulsione a razzo pilotato da Chuck Yeager, perch\u00e9 super\u00f2 la velocit\u00e0 del suono in volo orizzontale.\nIl 15 settembre 1948 il maggiore Robert L. Johnson con un F-86A-1 stabil\u00ec il primato mondiale di velocit\u00e0 con 917\u00a0km/h.\nIl 18 novembre 1952 il capitano J. Slade Nash con l'F-86D-20 (51-2945) stabil\u00ec il primato mondiale di velocit\u00e0 con 1\u00a0123\u00a0km/h su un percorso di pi\u00f9 di tre chilometri a un'altezza di soli 38 m a Salton Sea in California.\nIl 16 luglio 1953 il tenente colonnello William Barnes con l'F-86D-35 (51-6145) stabil\u00ec il nuovo primato mondiale di velocit\u00e0 con 1\u00a0151\u00a0km/h sullo stesso percorso di Nash.\nNel settembre dell'anno seguente vennero stabiliti due primati di velocit\u00e0 con un F-86H: 1\u00a0044\u00a0km/h su un percorso di 500\u00a0km e 1\u00a0114\u00a0km/h su un percorso di 100\u00a0km.\nAssi.\nDei quaranta piloti che guadagnarono il titolo di assi durante la guerra di Corea abbattendo almeno cinque aerei nemici, trentanove pilotavano Sabre, l'altro un caccia notturno Chance Vought F4U Corsair.\nDi seguito un elenco di alcuni di questi assi:\nEsemplari attualmente esistenti.\nMolti Sabre sono conservati in diversi musei nel mondo.\nIn Europa sono presenti:\nUn F-86E Canadair CL13 \"Sabre\" Mk-4 ex Royal Canadian Air Force (XD723) consegnato all'Aeronautica Militare Italiana (MM 19724) nel novembre 1956 ed un Fiat (North American) F-86 K ex Arm\u00e9e de l'Air ceduto all'Aeronautica Militare Italiana (MM 55-4868) nel gennaio 1962 nel Museo Storico AMI di Vigna di Valle in Italia.\nUn CA-27 Sabre Mk 30 (A94-922) nel museo dell'aeronautica militare ceca presso Praga (con la matricola A94-923).\nUn CL-13 Canadair Sabre Mk 4 (matricola RAF XB812/RCAF 19666) nel museo della RAF di Cosford in Inghilterra.\nUn F-86A Sabre (48-0242) nel Midland Air Museum di Coventry in Inghilterra.\nUn F-86D Sabre (51-8453/matricola danese F-453) a Copenaghen in Danimarca.\nUn F-86F Sabre (55-3966/matricola spagnola C.5-82) a Torrejon in Spagna.\nUn F-86F Sabre (52-5307/matricola spagnola C.5-231) a Moron in Spagna.\nUn F-86F Sabre (52-5372) a Sembach Annex, in Germania.\nUn F-86D Sabre (52-10023/ matricola jugoslava 14102/ matricola ditta 190-748) e\nTre CL-13 Canadair Sabre Mk 4:\nnel museo dell'aeronautica militare jugoslava all'aeroporto Nikola Tesla di Belgrado.\nAlcuni dei Sabre conservati nel resto del mondo sono:\nUn CA-27 Sabre Mk 32 (A94-982) nel museo della RAAF di Wagga Wagga a Forest Hill nel Nuovo Galles del Sud in Australia.\nUn CA-27 Sabre Mk 32 (A94-983) nel museo della RAAF di Temora nel Nuovo Galles del Sud in Australia.\nUn CL-13 Canadair Sabre Mk 5 nell'Atlantic Canada Aviation Museum di Enfield in Nuova Scozia, Canada.\nUn CL-13 Canadair Sabre Mk 5 nel museo della RCAF di Trenton in Ontario, Canada\nUn F-86D (52-3669) nel museo della base aerea di Mc Chord nello stato di Washington negli USA.\nUn F-86E (50-0600), un F-86H (53-1525) ed un F-86L (53-0965) nel Pima Air Museum di Tucson in Arizona.\nUn F-86F Sabre nel Malvinas War Memorial Monument di Lan\u00fas in Argentina.\nEsistono alcuni Sabre mantenuti in condizioni di volo dai loro proprietari che a volte partecipano a manifestazione aeronautiche.\nCultura di massa.\nL'F-86 compare nel film Sbucato dal passato del 1999.\nAlcuni F-86 compaiono nel film Il Gigante di Ferro del 1999, in un inseguimento con i protagonisti del film.\nIL Sabre \u00e8 inoltre presente nel videogioco War Thunder come velivolo giocabile in molteplici versioni."}
{"id": "492006", "revid": "1451528", "url": "https://it.wikipedia.org/wiki?curid=492006", "title": "Grumman F9F Cougar", "text": "Il Grumman F9F Cougar fu il primo aereo da caccia imbarcato con ala a freccia costruito dalla Grumman Aircraft negli anni cinquanta.\nSviluppato dal precedente F9F Panther, se ne discostava per la nuova ala con una freccia di 35\u00b0. Entrato in servizio nell'U.S.Navy troppo tardi per partecipare alla guerra di Corea, pur possedendo buone caratteristiche di volo, non ebbe una vita operativa molto lunga e fu presto sostituito dai nuovi modelli di caccia imbarcati supersonici.\nStoria del progetto.\nOrigini.\nNell'immediato dopoguerra, anche l'U.S. Navy era fortemente interessata ad una sperimentazione nel campo dell'aerodinamica delle alte velocit\u00e0 e si impegn\u00f2 con la NACA in una serie di programmi di ricerca. L'U.S.Navy era particolarmente interessata al comportamento delle ali a freccia alle basse velocit\u00e0 tipiche delle fasi di appontaggio. In tale senso, sollecit\u00f2 le industrie aeronautiche fornitrici a proporre la realizzazione di appositi banchi prova volanti per effettuare tutta una serie di valutazioni sperimentali sulla stabilit\u00e0 delle ali a freccia in condizioni di stallo aerodinamico.\nTra le offerte pervenute, il Bureau of Aeronautics (BuAer),dipartimento della Marina degli Stati uniti su cui ricadeva la responsabilit\u00e0 della gestione del materiale aeronautico, scelse quella della Bell Aircraft Corporation che aveva proposto una variante a freccia del Bell P-63 Kingcobra identificandolo con la sigla L-39.\nI risultati dei test eseguiti con l'L-39 ed i dati raccolti sia in volo che presso il Langley Research Center del National Advisory Committee for Aeronautics (NACA), furono incoraggianti tanto che il BuAer volle includere nel contratto di fornitura dell'F9F Panther, una clausola che obbligava la Grumman all'avvio di studi preliminari per una versione a freccia dello stesso.\nAnche la Grumman in quel periodo stava conducendo attivit\u00e0 sperimentale su progetti di aeromobili con ali a freccia e gi\u00e0 nel 1945 aveva risposto ad una Richiesta di Offerta (Request for Proposal) della U.S.Navy proponendo il \"Design 77\", un velivolo sperimentale con ala freccia e motore radiale Pratt &amp; Withney R-985 da .\nIl rifiuto della proposta della Grumman da parte della U.S. Navy priv\u00f2 la ditta americana della possibilit\u00e0 di acquisire un'ampia serie di dati sperimentali sulle ali a freccia, e questo fu il motivo principale per il quale la stessa ditta persuase l'U.S. Navy a posporre il lavoro sulla versione a freccia del prototipo del Panther\nLa Grumman, intanto avviava autonomamente lo studio preliminare per un aereo con ala a geometria variabile designato \"Design 83\", che avrebbe poi dato origine al Grumman F10F Jaguar rimasto allo stadio di prototipo.\nL'apparizione del MiG-15 nel novembre 1950 sui cieli coreani, rese improvvisamente superati gli F9F Panther e gli F2H Banshee della marina statunitense impegnati nella guerra di Corea e convinse l'U.S. Navy ad intervenire presso la Grumman per dare la massima priorit\u00e0 allo sviluppo della versione a freccia del Panther . Il 2 marzo 1951, dopo la firma del contratto, la Grumman diede il via al \"Design 93\", prelevando direttamente dalla linea di produzione tre cellule di F9F-5 destinate a diventate i prototipi del Cougar.\nIl \"Design 93\" manteneva del Panther F9F-5 la fusoliera, l'apparato propulsore, i piani di coda verticali ed il carrello d'atterraggio. La parte superiore del timone di direzione fu convertita in uno smorzatore d'imbardata (\"yaw damper\") per attenuare le oscillazioni d'imbardata e rollio causate dall'ala a freccia\nL'ala presentava una freccia di 35\u00b0 ed anche gli impennaggi orizzontali erano a freccia. Per ridurre la velocit\u00e0 di avvicinamento e di stallo a valori accettabili, l'ala era dotata d'ipersostentatori sul bordo d'attacco (\"slat\") e d'uscita (\"flap\"), che si prolungavano fin sotto la fusoliera. Quest'ultima fu allungata di per contenere un serbatoio di carburante e compensare la perdita dei serbatoi d'estremit\u00e0. La capacit\u00e0 di carburante rimase comunque leggermente inferiore a quella del Panther, attestandosi su rispetto ai del Panther. Fu aggiunto un secondo freno aerodinamico.\nNonostante si trattasse di un velivolo completamente nuovo, l'U.S. Navy decise di mantenere lo stesso ordine di sequenza del Panther. Pertanto la versione \" a freccia \" fu designata F9F-6, attribuendogli comunque un nuovo \"nickname\", \"Cougar\" sulla scia della tradizione di denominare i velivoli della Grumman con nomi di felini.\nDei tre prototipi, due (numeri di serie 126670 e 126672) furono utilizzati per le prove di volo, mentre il terzo (numero di serie 126671) per le prove statiche.\nSotto l'incalzare delle esigenze belliche, i lavori procedettero rapidamente ed il primo prototipo XF9F-6 (126670) fu pronto per il decollo solo sei mesi dopo l'avvio del contratto, pilotato dal collaudatore Fred C. Rowley il 20 settembre 1951. Munito di un turbogetto Pratt &amp; Whitney J48-P-6 con una spinta di al decollo e con iniezione di acqua, il prototipo XF9F-6 present\u00f2, durante le prove in volo, fenomeni di inversione dei comandi a velocit\u00e0 prossime a quelle del suono e un cattivo comportamento lungo gli assi longitudinali e laterali.\nFurono introdotte varie migliorie, quali piani orizzontali completamente mobili (stabilatori), deflettori sulla superficie superiore dell'ala e paretine antiscorrimento allo scopo di ridurre gli effetti negativi dovuti al movimento del flusso d'aria dalla radice all'estremit\u00e0 dell'ala stessa.\nSorprendentemente, il prototipo dell'F9F-6 possedeva migliori comportamenti alle basse velocit\u00e0 del predecessore, mentre il Numero di Mach critico era incrementato da 0,79 a 0,85 al livello e mare e fino a 0,895 a . Il prototipo di serie 126670 fu rimotorizzato con un turbogetto J48-P-8 da di spinta senza la necessit\u00e0 di iniezione d'acqua.\nDurante il servizio operativo, gli F9F-6 furono spesso dotati di un radiogoniometro AN/ARA UHF, la cui antenna era contenuta in un piccolo radome sotto il muso. Sempre sul muso era installata una sonda per il rifornimento in volo.\nF9F-6.\nIl primo reparto a ricevere gli F9F-6 nel novembre 1952, fu il \"VF-32\" che fu imbarcato a bordo della un anno dopo, troppo tardi per partecipare alla guerra di Corea.\nI primi trenta Cougar di produzione ebbero lo stesso motore del Panther, il J42-P-6, mentre sui successivi fu installato il J48-P-8 .\nSessanta F9F-6 furono modificati dalla Grumman con l'installazione di fotocamere nel muso rimuovendo l'armamento, tra il giugno 1954 e il marzo 1955, ricevendo la designazione di F9F-6P. La fusoliera fu allungata da a .\nFornito in dotazione a venti reparti dell'U.S. Navy, l'F9F-6 fu ritirato dal servizio attivo a partire dal 1956, quando l'ultimo reparto ad averlo in dotazione, l' \"VF-142\", inizi\u00f2 la transizione sulla versione F9F-8. Al termine del servizio attivo numerosi F9F-6 furono modificati in controllo droni F9F-6D o in droni F9F-6K.\nNel 1962 l'F9F-6 fu designato F-9F, mentre gli F9F-6D e gli F9F-6K, diventarono rispettivamente DF-9F e QF-9F. La versione da ricognizione F9F-6P ebbe la nuova identificazione RF-9F.\nF9F-7.\nLa versione F9F-7 era identica alla F9F-6 ad eccezione dell'apparato propulsore costituito da un turbogetto Allison J33-A-16 in sostituzione del Pratt &amp; Whitney J48.\nIl contratto prevedeva la fornitura di centosessantotto F9F-7, ma a causa della minor spinta disponibile e della scarsa affidabilit\u00e0 del turbogetto Allison rispetto al Pratt &amp; Whitney, sugli ultimi cinquanta esemplari della serie fu installato l'originale Pratt &amp; Whitney.\nTale modifica fu estesa anche alla maggior parte degli altri esemplari gi\u00e0 in servizio.\nCome con l'F9F-6, numerosi F9F-7 furono dotati dell'antenna per il radiofaro direzionale UHF posizionata sotto il muso dell'aeromobile.\nNel 1962, a seguito della nuova designazione introdotta con il \"Tri-Service aircraft designation system\", all'F9F-7 venne attribuita la designazione F-9H.\nGli esperimenti con il ponte flessibile (\"Flexible deck\").\nIl progetto del \"ponte flessibile\" era ispirato dall'esigenza di aumentare l'autonomia dei caccia a reazione imbarcati sulle portaerei, eliminando il carrello d'atterraggio e il relativo meccanismo di movimentazione, consentendo l'installazione di serbatoi aggiuntivi di carburante al posto del carrello stesso. Il velivolo era pertanto obbligato ad appontare su una superficie \"morbida\" (\"flexdeck\") appositamente attrezzata sul ponte della portaerei.\nL'U.S. Navy, al corrente degli esperimenti effettuati dalla Royal Navy, inizi\u00f2 un programma di valutazione tecnica sull'uso dei ponti flessibili e nel 1954, due F9F-7 (numeri di serie 130862 e 130863) furono appositamente modificati per partecipare al progetto noto come \"Design 9A\".\nLe prove, effettuate il 18 febbraio 1955 utilizzando una piattaforma flessibile lunga 170 m e larga 24 m sistemata all'interno della base del Naval Air Test Center di Patuxent River, nel Maryland, ebbero esito soddisfacente. Nel marzo del 1956, l'U.S. Navy decise comunque di abbandonare ogni futuro sviluppo del progetto anche in considerazione delle difficolt\u00e0 economiche e logistiche che avrebbe comportato l'adozione generalizzata di questo sistema.\nF9F-8/F-9J.\nL'F9F-8 fu l'ultima versione del Cougar ad essere prodotta. La Grumman inizi\u00f2 a lavorare sulla nuova versione conosciuta come \"Design 99\", nell'aprile 1953, con lo scopo di ridurre la velocit\u00e0 di stallo, migliorare il comportamento del velivolo agli alti angoli di attacco e aumentare il raggio di azione rispetto al precedente F9F-6.\nLa fusoliera fu allungata di e l'ala fu ridisegnata. Nella zona esterna alle paretine antiscorrimento, gli ipersostentatori sul bordo d'attacco furono rimossi e, in corrispondenza, il bordo d'attacco esteso e caratterizzato da una maggior curvatura, con la creazione di una discontinuit\u00e0 a zig-zag appuntita nota come \"dente di sega\" o \"Dogtooth extension\" in lingua inglese.\nAnche il bordo d'uscita fu esteso ulteriormente. L'incremento della corda risultante port\u00f2 ad un aumento della superficie alare da a con una conseguente riduzione percentuale della sezione trasversale dell'ala, che favor\u00ec di ritardare il manifestarsi dei fenomeni di compressibilit\u00e0 alle alte velocit\u00e0. La capacit\u00e0 di carburante interna fu incrementata utilizzando gli spazi resisi disponibili con la maggior superficie alare e l'allungamento della fusoliera, passando da a . Altre migliorie furono costituite dalla presenza di una sonda fissa per il rifornimento in volo e rinforzi al tettuccio. Nel corso della produzione fu introdotta la realizzazione di una feritoia per l'aspirazione dello strato limite tra presa d'aria e fusoliera. Il turbogetto utilizzato fu il J48-P-8A o P-8C da .\nSugli ultimi esemplari di produzione e in parte anche sui primi esemplari di F9F-8, fu introdotta la possibilit\u00e0 di trasportare da due a quattro missili aria-aria a guida infrarossa Sidewinder.\nNumerosi F9F-8 furono convertiti in cacciabombardieri con capacit\u00e0 nucleare F9F-8B, adottando il sistema di lancio LABS (\"Low-Altitude Bombing System\") e strumentazione elettronica addizionale, anche se la maggior parte degli F9F-8B in servizio furono utilizzati come cacciabombardieri convenzionali provvisti di sei piloni sotto ogni semiala.\nIl primo volo dell'F9F-8 avvenne il 18 gennaio 1954 ed il primo reparto a ricevere gli F9F-8 fu il \"VF-132\" di base alla NAS di Cecil Field, Florida. In totale gli F9F-8/8B equipaggiarono pi\u00f9 di trentatr\u00e9 reparti dell'U.S. Navy.\nLa produzione complessiva fu di seicentouno esemplari consegnati alla U.S. Navy tra l'aprile del 1954 e il marzo del 1957.\nNel 1962 gli F9F-8 assunsero la designazione di F-9J, gli F9F-8B di AF-9J, mentre quando usati come addestratori avanzati di FAF-9J.\nF9F-8P/RF-9J Fotoricognitore.\nLa versione da fotoricognizione dell'F9F-8 Cougar fu la F9F-8P.\nDifferiva sostanzialmente dalla versione da caccia per il muso allungato destinato a racchiudere gli apparati fotografici, costituiti da 14 macchine fotografiche disposte anteriormente, lateralmente e verticalmente rispetto all'asse del velivolo. Le macchine fotografiche erano facilmente accessibili tramite ampi portelli laterali ed erano in grado di acquisire le immagini di un'estensione di terreno larga per pi\u00f9 di cinque ore.\nLa versione da fotoricognizione del Cougar manteneva la sonda per il rifornimento. Il primo F9F-8P vol\u00f2 il 18 febbraio del 1955 e ne furono costruiti, incluso il prototipo, centodieci esemplari tra l'agosto del 1955 ed il luglio 1957.\nl'F9F-8P rest\u00f2 in servizio operativo fino al febbraio del 1960 con il \"VFP-62\", venendo progressivamente sostituito dalle versioni da ricognizione fotografica del Vought F-8 Crusader e del North American A-5 Vigilante. Nel 1962 la sua designazione cambi\u00f2 in RF-9J.\nF9F-8T/TF-9J biposto da addestramento.\nLo studio per una versione biposto dell'F9F-8 nacque come iniziativa privata della Grumman (\"Design 105\") a partire dal novembre del 1953.\nLa costruzione del prototipo da parte del BuAer venne autorizzata solo quando l'interesse della U.S. Navy per il Lockheed T2V-1 SeaStar come aereo da addestramento cominci\u00f2 a scemare per i problemi che quest'ultimo incontrava nel suo sviluppo.\nIl prototipo della versione biposto fu realizzato a partire da una cellula dell'F9F-8 serie 141667. La fusoliera fu allungata di portando la lunghezza totale a e con la sonda di rifornimento in volo. La struttura della fusoliera fu irrobustita per sopportare lo stress dovuto ai ripetuti appontaggi e arresti durante l'addestramento.\nIl primo volo del prototipo YF9F-8T avvenne il 29 febbraio 1956, pilotato da Bob Cochran. La produzione dell'F9F-8T fu di trecentonovantanove esemplari prodotti tra il luglio 1956 e il febbraio 1960, entrando in servizio con il Naval Air Training Command nel 1957, equipaggiando cinque \"Squadron\" e restando in servizio per ben diciassette anni. L'ultimo reparto ad utilizzare il TF-9J fu il \"VT-4\" che lo ebbe in carico fino al 1974.\nIn questo lungo periodo di servizio, l'F9F-8T addestr\u00f2 gran parte dei piloti navali che presero parte alla guerra del Vietnam.\nNel 1955 la Grumman propose alla U.S. Navy una versione da caccia notturna derivata dall'F9F-8T con radar AN/APQ-50 e armamento solo missilistico costituito da missili Sparrow e Sidewinder. Le prestazioni considerate insufficienti decretarono la fine del programma. Ancor minor fortuna ebbe la proposta della Grumman per una versione con un turbogetto pi\u00f9 potente, il Pratt &amp; Witney J52 e avionica aggiornata. Anche quest'ultima proposta fu rifiutata dalla U.S. Navy che scelse come addestratore avanzato il Douglas TA-4F, versione biposto del Douglas A-4 Skyhawk. Nel 1962 l'F9F-8T ebbe la nuova designazione di TF-9J.\nTecnica.\n\"La descrizione tecnica si riferisce alla versione F9F-8\"\nCellula.\nL'F9F-8 Cougar era un caccia imbarcato, monoreattore, monoposto, ad ala media, con impennaggi cruciformi, carrello triciclo anteriore retrattile e prese d'aria sui fianchi della fusoliera, in corrispondenza delle radici del bordo d'attacco delle semiali.\nL'ala, con semiali ripiegabili per favorire lo stivaggio negli hangar delle portaerei, su profili NACA 64A010 costanti lungo tutta l'apertura, priva di diedro, era dotata di una freccia di 35\u00b0 misurata al 25% delle corda e presentava in pianta una caratteristica forma, nella quale si distingueva l'ampio raccordo, di forma triangolare, tra la fine degli ipersostentatori e il lato della fusoliera. Questo incremento della corda alare in prossimit\u00e0 della radice dell'ala stessa, pur mantenendo un'accettabile spessore percentuale del profilo, realizzava comunque lo spazio sufficiente per l'installazione delle prese d'aria (dotate di paretina per la separazione dello strato limite) e dei condotti di adduzione dell'aria al turboreattore.\nIl controllo di rollio era assicurato da \"spoiler\" azionati idraulicamente, sistemati anteriormente agli ipersostentatori sul bordo d'uscita. L'ala sinistra manteneva, all'estremit\u00e0, una piccola aletta, chiamata \"wing trimmer\" con funzioni di compensazione del controllo di rollio. A differenza delle prime versioni, il bordo d'attacco dell'ala era privo di ipersostentatori anteriori (\"slat\") ma nella zona esterna alle paretine antiscorrimento, aveva una maggiore estensione e curvatura, con la creazione di una discontinuit\u00e0 a zig-zag appuntita nota come \"dente di sega\" o \"Dogtooth extension\" secondo la terminologia anglosassone. Sia le paretine antiscorrimento che il dente di sega avevano lo scopo di evitare per quanto possibile lo stallo prematuro alle estremit\u00e0 alari e il conseguente fenomeno del \"pitch-up\" tipico dei velivoli con ala a freccia, mentre l'incremento di corda ottenuto, diminuendo lo spessore relativo del profilo ritardava l'insorgere dei fenomeni di compressibilit\u00e0 (Numero di Mach critico). Inoltre l'aumento del 12 percento della superficie alare, ne incrementava le capacit\u00e0 di portanza.\nLa fusoliera a sezione circolare era in tre elementi principali: la parte anteriore, con le installazioni d'armamento (cannoni e munizioni), le apparecchiature radio ed elettroniche di controllo del tiro e l'antenna UHF. Il muso era completamente rimovibile per facilitare le attivit\u00e0 di manutenzione e riarmo.\nLa parte centrale, con l'abitacolo dotato di un tettuccio scorrevole all'indietro e di parabrezza corazzato, alloggiava il serbatoio di carburante da suddiviso in due elementi, i condotti di alimentazione dell'aria ed il turboreattore.\nLa parte finale della fusoliera supportava gli impennaggi, anch'essi a freccia, con il piano verticale che si prolungava oltre il cono di scarico del propulsore e stabilizzatore completamente mobile (\"flyng tail\" o stabilatore) azionato idraulicamente e dotato di alette di compensazione.\nAerofreni aerodinamici forati erano disposti nella parte inferiore della fusoliera, all'altezza dell'abitacolo.\nMotore.\nL'apparato propulsivo del Cougar, nella versione F9F-8, era costituito da un turboreattore Pratt &amp; Withney J48-P-8A.\nVersione su licenza del Rolls Royce Tay, il J48 fu prodotto in 4\u00a0108 esemplari tra il 1949 e il 1959; era, in quel periodo, il pi\u00f9 potente propulsore disponibile sul meacato statunitense.\nLargo e con un peso di (940\u00a0kg) a secco, il J48-P-8A era dotato di un compressore centrifugo monostadio a doppia faccia, dotato di nove camere di combustione e di una turbina monostadio e sviluppava una spinta di al decollo e di con iniezione d'acqua.\nSistemi e impianti.\nI serbatoi di combustibile erano ricavati nell'ala, per una capacit\u00e0 di per semiala, per un totale di pi\u00f9 per semiala ricavati nello spazio reso disponibile dall'eliminazione degli slat ( in totale) e nella fusoliera, posteriormente all'abitacolo, per un totale di . La capacit\u00e0 totale di carburante era quindi , suscettibile di ulteriore incremento con l'uso di due serbatoi supplementari subalari da .\nL'abitacolo, riscaldato e pressurizzato, era dotato di parabrezza blindato e sedile eiettabile. I dispositivi elettronici e di navigazione erano costituiti da una radar tipo AN/APG-30A cui era associato un collimatore AFCS Mk. 6 Mod. 3.\nLa versione F9F-8B con capacit\u00e0 di trasporto e lancio di una bomba nucleare, era dotata del sistema di lancio LABS (\"Low-Altitude Bombing System\") Aero 18C. Completavano la dotazione elettronica radiogoniometro (Direction Finder) UHF AN/ARA-25, la cui antenna era contenuta nel piccolo radome sotto il muso del velivolo, un IFF e altri sistemi di comunicazione UHF e di navigazione quali un radiogoniometro LF o in alternativa un dispositivo TACAN.\nSistemi d'arma.\nL'armamento principale era costituito da quattro cannoni calibro 20\u00a0mm tipo M.3 (produzione su licenza dello Hispano-Suiza HS.404), disposti sul muso, con una dotazione di colpi per arma pari a centonovanta colpi.\nL'F9F-8 Cougar disponeva di sei piloni subalari (tre per semiala) di cui i pi\u00f9 interni del tipo Aero 65A idonei al trasporto di serbatoi ausiliari da o bombe General Purpose (GP) da , mentre sui piloni pi\u00f9 esterni tipo Aero 15A potevano essere installate bombe da o razzi non guidati aria terra da , per un totale di di carico bellico. Per missioni CAP (\"Combat Air Patrol\") e di difesa della flotta, L'F9F-8 poteva trasportare fino a quattro missili aria-aria a guida infrarossa Sidewindwer. Gli F9F-8B erano inoltre predisposti per il lancio di una bomba nucleare tattica MK-7 (\"Thor\") da .\nImpiego operativo.\nStati Uniti d'America.\nIl primo Cougar entr\u00f2 in servizio nel novembre 1952 con lo squadron \"VF-32\", imbarcato sulla portaerei \"USS Tarawa (CV-40)\" riequipaggiando in breve venti reparti della U.S. Navy.\nNonostante fosse entrato in servizio troppo tardi per partecipare alla guerra di Corea, il Cougar fu il caccia pi\u00f9 numeroso tra quelli in servizio con la Marina statunitense nella met\u00e0 degli anni cinquanta, partecipando a numerosi dispiegamenti nel Pacifico, Atlantico e Mediterraneo.\nIl 1\u00ba aprile 1954 l'F9F-6 Cougar diede una chiara dimostrazione delle proprie caratteristiche di velocit\u00e0 e autonomia. Tre velivoli appartenenti allo squadron \"VF-21\" equipaggiati con una sonda per il rifornimento in volo, completarono un trasferimento \"Coast to Coast\" di dalla Naval Air Station di San Diego, California (ora Naval Air Station North Island), alla Naval Air Station di Floyd Bennet, New York, in meno di quattro ore, alla media di 973\u00a0km/h. Durante il volo, i tre velivoli furono riforniti da un North American AJ Savage sulla verticale della NAS Hutchinson, Kansas .\nIl Cougar ebbe una vita operativa relativamente breve, reso tecnicamente obsoleto dai nuovi caccia imbarcati supersonici che entrarono in servizio alla fine degli anni cinquanta, venendo rimpiazzato nel ruolo di caccia e ricognitore dal Vought F-8 Crusader e come aereo da attacco al suolo dal Douglas A-4 Skyhawk.\nTra il 1958 e il 1959 gli F9F-8 e gli F9F-8B furono ritirati dal servizio attivo, anche se alcuni F9F-8P del \"VFP-62\" rimasero in servizio fino agli inizi del 1960.\nDistribuiti ai reparti della riserva, i Cougar furono utilizzati fino alla met\u00e0 degli anni sessanta, servendo anche come droni e guida droni.\nLa pattuglia acrobatica dei Blue Angels utilizz\u00f2 gli F9F-8 dal 1954 al 1957 convertendosi successivamente sul Grumman F11F Tiger. Il team utilizz\u00f2 ancora un F9F-8T (serie 142470 e successivamente 147404) durante il periodo di conversione sul McDonnell Douglas F-4 Phantom II nel 1969, che fu utilizzato per voli VIP , riprese aeree o addestramento.\nL'F9F Cougar fu utilizzato come addestratore avanzato con i reparti \"VT-21\", \"VT-22\", \"VT-24\" e \"VT-25\" sia nelle versioni biposto TF-9J che monoposto TAF-9J.\nIl corpo dei Marine utilizz\u00f2 il Cougar solo nei reparti della riserva; gli F9F-6P servirono con i reparti \"VMJ-2\" preso la Marine Corps Air Station (MCAS) Cherry Point, North Carolina e gli F9F-8P con i reparti \"VMCJ-3\" di stanza alla MCAS El Toro, California.\nSul finire degli anni cinquanta sia gli F9F-8 che gli F9F-8B volarono con le insegne del Corpo dei Marines con i reparti \"VMCJ-2\", \"VMF-311\", \"VMA-533\" e \"VMFT-10\".\nil \"VMIT-10\" utilizz\u00f2 gli F9F-8T come addestratore strumentale mentre gli \"Headquarters and Maintenance Squadrons\" (\"H&amp;MS-11\", -\"13\", \"-15\", e \"-37\") impiegarono gli F9F-T in un'ampia variet\u00e0 di servizi.\nDal 1962 questi aerei sono usati dai VFA-127.\nL'unica esperienza in combattimento con il Cougar avvenne nei primi anni della guerra del Vietnam nel 1966-67, quando quattro TF-9J dello \"H&amp;MS-13\" stanziati sulla Da Nang Air Base, nel Vietnam del Sud, furono utilizzati nel ruolo di controllo aereo avanzato (\"Forward Air Control\") e scorta elicotteri durante le missioni di supporto aereo ravvicinato contro postazioni viet cong.\nAltri Paesi.\nL'unico utilizzatore estero del Cougar fu il Servicio de Aviaci\u00f3n Naval, che gi\u00e0 utilizzava gli F9F-2 Panther.\nL'Argentina ottenne due esemplari di F9F-8T ex U.S. Navy nel 1962. Gli esemplari (numeri di serie 0516 e 0517) furono assegnati alla \"Escuadrilla Aeronaval de Ataque\", \"3\u00aa Escuadra Aeronaval\", e operarono dalla base aerea navale \"Comandante Espora\". Furono ritirati dal servizio nel 1971.\nEsemplari attualmente esistenti.\nUn esemplare di F9F-6 (Bureau Number 128109) e un esemplare di F9F-8 (Bureau Number 131230) sono conservati nel National Naval Aviation Museum presso la Naval Air Station di Pensacola in Florida.\nCultura di massa.\nUn F9F-8 Cougar (serie 131232) appare come gate guardian nel film \"Ufficiale e gentiluomo\", posizionato all'ingresso dell'ex base militare di Fort Worden a Port Townsend, Washington che nel film \u00e8 la location utilizzata per rappresentare la Scuola per gli aspiranti piloti della U.S. Navy\nGli F9F-8 della pattuglia acrobatica dei Blue Angels appaiono in volo nel primo episodio della seconda stagione della serie televisiva \"The Twilight Zone\" nota in Italia come \"Ai confini della realt\u00e0\", dal titolo \"King Nine Will Not Return\" (Il Re Nove non torner\u00e0)."}
{"id": "492009", "revid": "1451528", "url": "https://it.wikipedia.org/wiki?curid=492009", "title": "Grumman F9F Panther", "text": "Il Grumman F9F Panther era un caccia-cacciabombardiere monomotore a getto ad ala dritta prodotto dall'azienda statunitense Grumman tra la fine degli anni quaranta e l'inizio del decennio successivo ed impiegato operativamente dalla United States Navy durante la guerra di Corea.\nIl Panther rappresent\u00f2 il passaggio della produzione Grumman dai caccia imbarcati ad elica a quelli a reazione. Durante la guerra di Corea venne accreditato del primo abbattimento da parte di un velivolo della marina, un caccia Yakovlev Yak-9 avversario, venendo largamente impiegato in vari ruoli, dopo che il compito della superiorit\u00e0 aerea venne affidato agli North American F-86 Sabre, di attacco al suolo.\nLo sviluppo del Panther, resosi necessario per riuscire ad essere competitivo con i pari ruolo di produzione sovietica, fu la versione F9F-6, evolutasi talmente dal progetto originale che le fu assegnato un nuovo nome, l'F9F Cougar.\nStoria.\nSviluppo.\nLa Grumman avvi\u00f2 degli studi per sviluppare il loro primo velivolo dotato di propulsione a getto iniziarono appena terminata la seconda guerra mondiale. Il prototipo del Panther venne portato in volo per la prima volta il 24 novembre 1947 dal pilota collaudatore Corky Meyer. Il propulsore adottato era un turbogetto J42, il britannico Rolls-Royce Nene prodotto localmente su licenza dalla Pratt &amp; Whitney. Poich\u00e9 non vi era spazio sufficiente per il combustibile, n\u00e9 all'interno le ali n\u00e9 nella fusoliera, per soddisfare le esigenze del motore, vennero montati in modo permanente dei serbatoi alle estremit\u00e0 alari i quali contribuirono anche ad attenuare il rollio ed a migliorarne le caratteristiche di volo. Il Panther ottenne l'autorizzazione di effettuare voli dalle portaerei nel settembre 1949. Durante la fase di sviluppo la Grumman decise di cambiare il motore con il Pratt &amp; Whitney J48-P-2, una versione prodotta su licenza del britannico Rolls-Royce Tay. Successivamente venne provato anche un Allison J33-A-16, uno sviluppo del Rolls-Royce Derwent.\nDal 1946 venne considerato un nuovo ulteriore sviluppo del velivolo per compensare l'inferiorit\u00e0 palesata nei confronti dei MiG avversari durante gli scontri nei cieli della Corea. Il nuovo modello, il \"Design 93\" caratterizzato dall'adozione di un'ala a freccia, pur mantenendo la designazione ufficiale F9F del Panther essendone di fatto una versione derivata acquis\u00ec comunque un nuovo nome per distinguerlo dal precedente, il Cougar.\nCultura di massa.\nIl Grumman F9F Panther dell'US Navy \u00e8 il velivolo protagonista del film statunitense del 1954 \"I ponti di Toko-Ri\" diretto dal regista Mark Robson. Ambientato durante la guerra di Corea, il film si basa su un background storico in cui si snodano le vicende del protagonista, il tenente pilota Harry \"Brubaker\" che vola, appunto, su un F9F. \nIl film \u00e8 tratto dall'omonimo romanzo di James Michener del 1953; nel libro il tenente Brubaker per\u00f2 vola su F2H Banshee, che in pianta \u00e8 abbastanza simile al Panther e che nella guerra di Corea ricopr\u00ec gli stessi ruoli."}
{"id": "492011", "revid": "729019", "url": "https://it.wikipedia.org/wiki?curid=492011", "title": "McDonnell FH Phantom", "text": "Il McDonnell FH Phantom era un aereo da caccia imbarcato statunitense impiegato durante il secondo dopoguerra; viene ricordato soprattutto per essere stato il primo jet da caccia navale. Nonostante disponesse di due motori (il prototipo, quando esegu\u00ec il primo volo, ne possedeva solo 1 perch\u00e9 era l'unico disponibile), la sua potenza era insufficiente a garantire prestazioni superiori a quelle dei pi\u00f9 recenti velivoli con motori a pistoni.\nVol\u00f2 per la prima volta nel 1945 ed entr\u00f2 in servizio nel 1948; fu il precursore della genia dei caccia McDonnell, ma venne costruito in pochi esemplari e fu subito seguito dal progetto migliorato F2H Banshee, usato in Corea.\nSviluppo.\nIl progetto del Phantom nacque nel 1942 quando, mentre le case costruttrici che fornivano abitualmente aerei alla U.S. Navy erano sovraccariche di ordini da eseguire, il Bureau of Aeronautics della Marina incaric\u00f2 la McDonnell Aircraft (all'epoca un'impresa relativamente nuova e di scarsa esperienza) di realizzare due prototipi di un caccia monoposto imbarcato, con propulsione a getto.\nDopo aver condotto studi su diverse configurazioni possibili, una delle quali prevedeva l'utilizzo di sei piccoli turbogetti, la McDonnell fece volare il primo dei due prototipi definitivi il 26 gennaio 1945.\nLa denominazione iniziale era XFD-1, ma divenne FH al momento dell'ordine relativo agli esemplari di serie, consegnati a partire dal gennaio del 1947. Inizialmente equipaggiarono il Fighter Squadron 17A, imbarcato sulla USS \"Saipan\".\nDescrizione tecnica.\nMonoplano ad ala bassa, aveva carrello triciclo anteriore; la propulsione era affidata a due Westinghouse J30-WE-20, posizionati alla radice delle semiali: questa soluzione venne considerata pi\u00f9 aerodinamica e preferita all'utilizzo di gondole subalari.\nI due motori furono disassati verso l'esterno della fusoliera, al fine di preservare il corpo del velivolo dal calore dei gas di scarico.\nL'armamento, posizionato integralmente nel muso dell'aereo, era costituito da 4 mitragliatrici dal calibro di 12,7\u00a0mm.\nCuriosit\u00e0.\nIl sistema di designazione degli aerei della Marina Americana, in vigore tra il 1922 ed il 1962, prevedeva l'indicazione del ruolo del velivolo (F=Fighter, aereo da caccia) seguita dall'indicativo della casa costruttrice (H=McDonnell). Tra le due lettere veniva riportato il progressivo del modello (il n\u00b01 generalmente non veniva indicato) e dopo tale sigla si evidenziava la variante relativa al modello. Cos\u00ec FH-1 indicava la prima variante (in questo caso anche l'unica) del primo aereo da caccia della McDonnell.\nIl Phantom fu il primo jet puro ad appontare su di una portaerei statunitense, tuttavia fu preceduto da un Ryan FR-1 Fireball (aereo mosso da un motore a pistoni sul muso e da un motore a getto in coda) con il motore a pistoni in avaria."}
{"id": "492018", "revid": "869733", "url": "https://it.wikipedia.org/wiki?curid=492018", "title": "Viminale", "text": ""}
{"id": "492022", "revid": "71155", "url": "https://it.wikipedia.org/wiki?curid=492022", "title": "Indra", "text": "Nella religione induista, Indra (devanagari: \u0907\u0928\u094d\u0926\u094d\u0930) \u00e8 il signore della folgore e dio del temporale, delle piogge e della magia. Nei Veda \u00e8 il re dello Svarga (\"Cielo\"), dove \u00e8 il capo delle divinit\u00e0 (\"deva\").\nIl nome Indra vuol dire \"Signore\": \u00e8 la divinit\u00e0 vedica che detiene il potere temporale ed \u00e8 una divinit\u00e0 guerriera. Indra \u00e8 amante delle donne, \u00e8 nobilmente iracondo ed \u00e8 solito ubriacarsi prima delle battaglie. Dopo le sue bevute spesso diventa violento e distrugge qualsiasi cosa; nonostante ci\u00f2 \u00e8 considerato una divinit\u00e0 saggia e detentrice di connotati positivi: valore, forza e coraggio.\nEssendo l'induismo una religione enoteista, nel pantheon vedico, a differenza di quello greco, ciascun deva \u00e8 celebrato come il pi\u00f9 grande negli inni a lui dedicati. A decretare il primato di Indra sulle altre divinit\u00e0 sono soprattutto i numerosissimi inni a lui dedicati che si trovano nel Rig Veda, quasi un quarto (circa 250) e in altri 50 \u00e8 citato.\nIndra \u00e8 il dio guerriero, protettore degli Arii, che guida nelle loro conquiste. La sua figura \u00e8 gigantesca, ha barba e capelli biondi avvolti in un turbante, e marcia in battaglia su un carro trainato da due cavalli sauri brandendo in mano il \"vajra\" (\"fulmine\" o \"diamante\"), arma che simboleggia la folgore, oppure la rete d'Indra, simbolo del mago e dell'illusionista. Indra \u00e8 un grande bevitore di soma, bevanda tipica del sacrificio vedico, che beve in grandi quantit\u00e0 prima dei combattimenti.\nIndra \u00e8 anche considerato l'uccisore di V\u1e5btra (dalla radice v\u1e5b=costringere, avvolgere. \u00c8 spesso raffigurato come serpente costrittore), figlio di Tva\u1e63\u1e6d\u1e5b (l'artigiano degli d\u00e8i), che \u00e8 anche padre di Indra. Per cui Indra e V\u1e5btra possono essere considerati fratelli.\nIndra per natura va contro l'ordine. Al principio V\u1e5btra, il serpente costrittore, avvolgeva ogni cosa dentro s\u00e9 e perci\u00f2 conteneva il mondo dentro il suo stomaco. Egli era totalmente immerso nella contemplazione di s\u00e9 stesso da non permettere che la manifestazione fluisse, perci\u00f2 Indra per realizzare il mondo fu costretto a sacrificare il fratello. In alcuni mantra sembra addirittura che sia V\u1e5btra a chiedere a Indra di ucciderlo. In un certo senso V\u1e5btra e Indra sono lo stesso principio, ma Indra volendo gustare della beatitudine di percepire l'altro, decide di distruggere il mostro costrittore e far s\u00ec che la possibilit\u00e0 universale contenuta all'interno di esso si realizzi in atto.\nTagliando a met\u00e0 V\u1e5btra dalle due parti si formano il sole e la luna e dal suo stomaco escono, anche qui a seconda dei mantra, acqua o vacche (simbolo delle nuvole). V\u1e5btra \u00e8 anche considerato una fortezza inespugnabile e perci\u00f2 Indra \u00e8 chiamato il distruttore di fortezze. La fortezza, essendo simbolo dell'inespugnabilit\u00e0 per eccellenza, in termini vedici assume spesso la figura di una notte senza stelle, dell'oscurit\u00e0 (grande nemica di Indra), perci\u00f2 Indra squarciando la notte-fortezza-oscurit\u00e0, genera U\u1e63as (l'aurora). Dalla distruzione di V\u1e5btra perci\u00f2 Indra ricava cos\u00ec l'acqua (Soma) e il fuoco (Agni).\nIl Paradiso di Indra, la sede del dio, \u00e8 situata sulla cima del Monte Meru\nIl mito della parata delle formiche.\nQuesto mito, contenuto nell'opera \"il re e il cadavere \"(Adelphi) dell'eminente indologo Robert Heinrich Zimmer, affronta il tema dell'eternit\u00e0 e del tempo, della trasmigrazione delle anime e dell'esistenza transitoria dell'individuo. Il dio Indra dopo aver colpito con la sua folgore V\u1e5btra, un gigantesco asura che teneva prigioniere le acque nel suo ventre e dopo aver quindi permesso ad esse di scorrere libere nuovamente era stato acclamato ed esaltato da tutte le divinit\u00e0 dei cieli come il salvatore.\nProprio Indra, per ridare splendore alla citt\u00e0 che era caduta in rovina, aveva affidato cos\u00ec a Vishvakarman, il dio delle arti e dei mestieri, il compito di erigere un palazzo di splendore incomparabile. Col procedere dei lavori, Indra era diventato sempre pi\u00f9 esigente nelle sue richieste chiedendo al dio meraviglie sempre pi\u00f9 grandiose. Vishvakarman allora, disperato, si era rivolto al creatore del mondo Brahm\u0101, il quale lo aveva rassicurato dicendogli che ben presto si sarebbe liberato di quel fardello. Brahma a sua volta si era rivolto all'Essere Supremo Visn\u00f9 il quale con un semplice cenno del capo gli aveva fatto capire che la richiesta di Vishvakarman sarebbe stata esaudita.\nIl giorno dopo si era presentato al palazzo di Indra un brahmano, ancora fanciullo, splendente sia di bellezza che di saggezza. L'incontro con Indra aveva avuto luogo nella sala delle udienze dove il fanciullo aveva spiegato il motivo della sua visita: aveva sentito parlare del suo prestigioso palazzo e voleva capire quanti anni ci sarebbero voluti per ultimarlo e quali opere avrebbe ancora dovuto compiere Vishvakarman, visto che nessun Indra prima di lui aveva avuto una dimora di tale bellezza. Indra paternalisticamente aveva chiesto a sua volta quanti Indra potesse aver conosciuto il giovinetto e quello aveva replicato di averne conosciuti parecchi e di aver assistito alla distruzione dell'universo e di aver visto tutte le cose morire al termine di ogni ciclo. \"Chi enumerer\u00e0 le epoche del mondo che passano succedendosi l'una all'altra? Chi conter\u00e0 gli universi trascorsi e le nuove creazioni sorte dall'abisso? Quanto agli universi che in un qualsiasi momento esistono fianco a fianco, ognuno dei quali contiene un Brahma e un Indra, chi mai potr\u00e0 calcolarne il numero?\". Mentre stava pronunciando queste parole era entrato nella sala un esercito di formiche. Il fanciullo allora sorridendo aveva spiegato a Indra che ciascuna di queste formiche era stata un tempo, in virt\u00f9 delle sue qualit\u00e0, re degli dei, ma ora, attraverso la rinascita, ciascuna era ridiventata formica.\nAnche gli d\u00e8i periscono e si corrompono. Tale era la sostanza del segreto. Da quel momento Indra, il re degli dei, era stato umiliato e il suo orgoglio era stato abbattuto; finalmente guarito da un'ambizione eccessiva, egli era stato condotto, per mezzo di una saggezza spirituale e mondana, a riconoscere il proprio ruolo nel gioco dell'esistenza, la ruota della quale gira in fine."}
{"id": "492023", "revid": "287204", "url": "https://it.wikipedia.org/wiki?curid=492023", "title": "Scipione Africano (disambigua)", "text": ""}
{"id": "492024", "revid": "30909", "url": "https://it.wikipedia.org/wiki?curid=492024", "title": "Scipione l'africano", "text": ""}
{"id": "492038", "revid": "34760", "url": "https://it.wikipedia.org/wiki?curid=492038", "title": "Anfiteatro Capuano", "text": ""}
{"id": "492039", "revid": "219110", "url": "https://it.wikipedia.org/wiki?curid=492039", "title": "Anfiteatro campano", "text": "LAnfiteatro campano o Anfiteatro capuano \u00e8 un anfiteatro di epoca romana sito nella citt\u00e0 di Santa Maria Capua Vetere - coincidente con l'antica Capua - secondo per dimensioni soltanto al Colosseo di Roma, per il quale funse verosimilmente da modello. Si trova all'interno della superficie comunale di Santa Maria Capua Vetere, di fronte Piazza I Ottobre. Parte consistente delle sue pietre furono utilizzate dai capuani in epoca normanna per erigere il \"Castello delle Pietre\" della citt\u00e0 di Capua; alcuni dei suoi busti ornamentali, utilizzati in passato come chiavi di volta per le arcate del teatro, furono posti sulla facciata del \"Palazzo del comune\" di Capua.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Campania, nel dicembre 2019 divenuto Direzione regionale Musei. Nel 2016 il circuito museale comprendente oltre all'anfiteatro anche antiquarium, Mitreo e Museo ha fatto registrare visitatori.\nStoria.\nDurante gli scavi del settembre 1726, di fronte alla porta meridionale dell'anfiteatro venne rinvenuta un'epigrafe mutila, integrata dall'archeologo Alessio Simmaco Mazzocchi, recante la seguente iscrizione:\nL'epigrafe, originariamente posta all'ingresso dell'anfiteatro, fu esposta sotto l'arco della Chiesa di Sant'Eligio a Capua, mentre oggi \u00e8 conservata presso il Museo campano di Capua.\nLa decadenza dell'anfiteatro.\nDopo la caduta dell'Impero romano d'Occidente, l'anfiteatro fu distrutto dai Vandali di Genserico e, durante la guerra di successione del Ducato di Benevento dell'841, dai Saraceni insieme alla citt\u00e0. Serv\u00ec come fortezza per i principi longobardi di Capua (per approfondire, vedi principato di Capua). A partire dalla fine del IX secolo, fu ampiamente depredato dagli stessi capuani successivamente al trasferimento della \"Civitas Capuana\" dal sito d'epoca romana (Capua antica) a \"Casilinum\", l'attuale Capua, in particolare per la creazione del Castello di et\u00e0 longobarda, fu utilizzato come cava di marmo e di materiali nella costruzione del Duomo, del campanile e di molti palazzi della Capua attuale e pi\u00f9 tardi per la chiesa dell'Annunziata della stessa citt\u00e0.\nL'opera di depredazione fu veramente feroce: si spezzarono i grandi massi per asportare il bronzo e il piombo che li univa e si usarono le pietre pi\u00f9 piccole per pavimentare la strada.\nLa struttura architettonica.\nLa struttura come tutti gli anfiteatri era a pianta ellittica e per le dimensioni contendeva il primato all'Anfiteatro Flavio di Roma con il quale condivide diverse soluzioni architettoniche, tanto da far supporre che fu utilizzato direttamente come modello per la costruzione di quest'ultimo.\nAll'esterno l'asse maggiore misurava 177 metri mentre l'asse minore era di 139 metri. La struttura esterna disponeva di 4 piani dall'altezza complessiva di 46 metri tutti di ordine tuscanico. I tre piani inferiori constatavano di 80 arcate ciascuna di travertino e le chiavi d'arco erano ornate con busti di divinit\u00e0, sette di questi sono visibili nella facciata del Palazzo Municipale di Capua, altri sono esposti nel museo della citt\u00e0.\nAlcuni resti sono visibili nel Museo Campano della citt\u00e0 di Capua e nel Museo archeologico dell'antica Capua di Santa Maria Capua Vetere. Altri sono invece al museo archeologico nazionale di Napoli, come la Venere di Capua rinvenuta proprio nell'area in cui insiste l'anfiteatro.\nIn epoca romana sorgeva nelle sue vicinanze la Scuola dei Gladiatori della citt\u00e0 di Capua, celebre per la ribellione di Spartaco."}
{"id": "492043", "revid": "125772816", "url": "https://it.wikipedia.org/wiki?curid=492043", "title": "Nazionale di calcio della Cina", "text": "La nazionale di calcio della Cina () \u00e8 la rappresentativa calcistica nazionale della Cina, attiva da 1913 e controllata dalla federazione calcistica della Cina, fondata nel 1924 e membro della FIFA dal 1931 al 1958 e di nuovo dal 1979 ad oggi.\nNella Coppa d'Asia ha ottenuto quali migliori risultati due secondi posti, nel 1984 a Singapore (sconfitta per 0-2 in finale contro l') e in casa nel 2004 (sconfitta per 1-3 in finale contro il ), due terzi posti, nel 1976 e nel 1992, e due quarti posti, nel 1988 e nel 2000. Ha vinto due Coppe dell'Asia orientale, nel 2005 e nel 2010, e si \u00e8 piazzata seconda nel torneo nel 2013 e nel 2015. Per quanto riguarda i mondiali ha partecipato per la prima volta alle qualificazioni nel 1958, venendo subito eliminata dall'; si \u00e8 poi qualificata alla fase finale del Mondiale 2002, uscendo al primo turno.\nNella classifica mondiale della FIFA, istituita ad agosto 1993, la Cina vanta quale miglior piazzamento il 37\u00ba posto del dicembre 1998, mentre il peggiore \u00e8 il 109\u00ba posto del marzo 2013. Occupa il 75\u00ba posto della graduatoria.\nStoria.\nNazionale di calcio della Repubblica di Cina (1913-1949).\nLa prima rappresentativa cinese fu formata da Elwood Brown, presidente dell'Associazione Atletica Filippina, che propose la creazione dei Giochi dell'Estremo Oriente, un evento sportivo considerato il precursore dei Giochi asiatici. Egli invit\u00f2 la Cina all'edizione inaugurale della manifestazione, che si tenne nelle Filippine e che comprendeva anche un torneo di calcio. Per stabilire quale rappresentativa cinese avrebbe preso parte al torneo si scelse di selezionare la vincente dei Giochi nazionali della Cina del 1910, vinti dal South China Football Club. Il fondatore e allenatore del club, Mok Hing (in cinese \u83ab\u6176), sarebbe diventato il primo selezionatore della Cina il 4 febbraio 1913, quando, in un torneo tenutosi a Manila, guid\u00f2 la squadra che fu sconfitta per 2-1 dalle .\nLa turbolenza politica derivante dalla rivoluzione Xinhai, che min\u00f2 la partecipazione della Cina al primo di questi tornei (con la ridenominazione della squadra a nazionale della Repubblica di Cina), non imped\u00ec a Shangai di ospitare i Giochi dell'Estremo Oriente del 1915. Ancora una volta il South China Football Club, noto ora come South China Athletic Association, fu la squadra che si aggiudic\u00f2 il diritto di rappresentare la Cina nel torneo. Stavolta, in un turno di andata e ritorno con le Filippine, la Cina vinse per 1-0 e poi pareggi\u00f2 per 0-0, aggiudicandosi per la prima volta i Giochi. Dato che si trattava degli unici tornei sino ad allora disputati in Asia, la Cina sembr\u00f2 destinata ad affermarsi come una potenza calcistica di rilievo, avendo vinto tutte le nove edizioni dei giochi disputate fino al 1934.\nLa federcalcio cinese fu fondata nel 1924 e si affili\u00f2 alla FIFA nel 1931. Insieme con il , la Cina divenne la prima nazionale a partecipare ai Giochi olimpici estivi, prendendo parte alle Olimpiadi del 1936 a Berlino. Fu tuttavia eliminata subito, agli ottavi di finale contro la Gran Bretagna (2-0) il 6 agosto 1936.\nIl 7 luglio 1937 scoppi\u00f2 la seconda guerra sino-giapponese, che sfilacci\u00f2 completamente le relazioni tra Cina e Giappone, specialmente dopo che fu annunciato che il Giappone avrebbe ospitato i Giochi dell'Estremo Oriente del 1938. Il torneo fu poi cancellato, mentre nel paese nipponico si tenne il Torneo dell'Anniversario dell'impero giapponese, cui partecip\u00f2 l'occupato (stato fantoccio controllato dall'Impero giapponese ed esistito dal 1932 al 1945) in rappresentanza della Cina. Le partite tenutesi durante il conflitto non sono conteggiate ufficialmente. Il 9 settembre 1945 la guerra fin\u00ec e la Cina si pot\u00e9 prepararsi ai nuovi giochi olimpici. Il 2 agosto 1948 la selezione cinese fece il proprio esordio alle Olimpiadi del 1948 subendo l'eliminazione agli ottavi di finale contro la (4-0). Di ritorno in Cina, i calciatori trovarono un paese in piena guerra civile. Al termine del conflitto sorsero due nazionali: la nazionale cinese e la nazionale della Repubblica di Cina, poi denominata .\n1950-1979.\nLa neonata Repubblica popolare cinese riform\u00f2 la federcalcio nazionale, la cui adesione del 1931 alla FIFA trov\u00f2 accettazione solo il 14 giugno 1952. La Finlandia, una delle prime nazioni ad avere rapporti diplomatici con il nuovo governo cinese, invit\u00f2 la nazionale cinese a partecipare alle Giochi olimpici del 1952. Li Fenglou divenne il primo selezionatore a tempo pieno della rappresentativa cinese e si preparava a guidare la squadra in Finlandia, ma a causa di un ritardo nei voli la compagine cinese dovette saltare il torneo. Il 4 agosto 1952, per\u00f2, la invit\u00f2 la Cina a disputare un'amichevole, che fu la prima partita ufficiale per gli asiatici e fu vinta 4-0 dagli europei. In preparazione della sua prima competizione FIFA, la Cina invi\u00f2 una squadra di giovani ad allenarsi in Ungheria nel 1954. La Cina si iscrisse alle qualificazioni AFC a , dove fu eliminata dall'.\nIl 7 giugno 1958, stante il riconoscimento da parte della FIFA della Repubblica di Cina come uno stato a s\u00e9, la Repubblica popolare cinese interruppe le relazioni con il massimo organo calcistico mondiale, decidendo di ritirarsi da qualunque competizione da essa organizzata. Ne nacque un incidente diplomatico che aveva gi\u00e0 visto la Cina ritirarsi dai Giochi olimpici del 1956 per le stesse ragioni. Per anni la nazionale cinese rimase dunque ai margini della scena calcistica mondiale, giocando solo amichevoli con rappresentative di altri paesi comunisti come , , , , , , , , , e , oltre che con la , che aveva riconosciuto la Repubblica popolare cinese quale la sola entit\u00e0 erede legittima del nome Cina. Il 25 ottobre 1971 le Nazioni Unite riconobbero la Repubblica popolare cinese quale la sola erede del nome Cina nella risoluzione 2758 della loro assemblea generale. Nel 1973 la squadra di Taiwan, che usava il nome Repubblica di Cina, fu ridenominata nazionale di Taipei cinese. Questi provvedimenti convinsero la Cina a rientrare nella comunit\u00e0 sportiva internazionale, dapprima affiliandosi alla AFC nel 1974 e poi riaffiliandosi alla FIFA nel 1979. Gi\u00e0 nel 1978 la nazionale cinese fu impegnata in una tourn\u00e9e europea, giocando il 10 settembre a Milano un'amichevole contro l'.\n1980-2002.\nCon la fine della Rivoluzione culturale e il riconoscimento internazionale dello stato, lo sport cinese riemerse gradualmente da un periodo traumatico dal punto di vista sociale e politico. La nazionale cinese usc\u00ec dall'isolamento internazionale e torn\u00f2 a pieno titolo nel calcio mondiale in occasione dei Giochi asiatici del 1974, per poi chiudere al terzo posto la Coppa d'Asia 1976. Dopo aver subito le gravi conseguenze delle turbolenze politiche, ripart\u00ec anche il campionato di calcio cinese. Nel 1982 si contavano 20 milioni di televisori nelle case dei cinesi, con un pubblico stimato di 350 milioni di persone. Il calcio riguadagn\u00f2 popolarit\u00e0, fino a rivaleggiare con il badminton e infine superarlo come sport pi\u00f9 seguito dai cinesi.\nNel 1980 la Cina prese parte alle qualificazioni al . Si piazz\u00f2 seconda assieme alla e dietro al nel girone finale asiatico-oceaniano, ma nello spareggio contro la Nuova Zelanda perse 2-1 e fu eliminata.\nIl 19 maggio 1985, nelle eliminatorie del , la Cina affront\u00f2 in casa nel match conclusivo del primo turno delle qualificazioni. Malgrado ai cinesi bastasse un pareggio per qualificarsi alle semifinali della zona B asiatica, a sorpresa fu Hong Kong a vincere per 1-2, negando ai rivali l'accesso alla fase seguente. Il risultato provoc\u00f2 le ire dei tifosi di casa, che dentro e fuori dallo stadio di Pechino provocarono disordini.\nNel 1987 i primi calciatori cinesi si trasferirono all'estero, Xie Yuxin al Zwolle e Gu Guangming al Darmstadt. Nel 1988 il capitano della nazionale Jia Xiuquan e l'attaccante Liu Haiguang furono prelevati dal Partizan di Belgrado.\nNelle eliminatorie del la Cina raggiunse nuovamente il turno finale delle qualificazioni AFC, ma a causa di due gol concessi al negli ultimi tre minuti di gioco dell'ultima partita fu eliminata. La Cina infatti arriv\u00f2 quarta nel girone finale asiatico, dietro alle due qualificate ed e al e davanti ad e .\nNelle eliminatorie del la Cina guidata da Klaus Schlapner, primo commissario tecnico straniero nella storia della nazionale, non riusc\u00ec a raggiungere il girone finale di secondo turno da sei squadre, finendo seconda nel girone di primo turno, un punto dietro l'.\nLa Cina fu poi sul punto di qualificarsi al . Nelle qualificazioni riusc\u00ec ad accedere a uno dei due gironi finali da cinque squadre, nel quale si classific\u00f2 terza, ad un solo punto dall', ma eliminata con una gara di anticipo, a causa di due sconfitte interne contro e . L'Iran si qualific\u00f2 quindi allo spareggio con la seconda dell'altro girone, la cui vincente andava al mondiale e la cui perdente aveva accesso allo spareggio contro l'.\nIl 26 gennaio 2000 la Cina sconfisse per 19-0 nelle qualificazioni alla Coppa d'Asia 2000, mettendo a referto la propria vittoria pi\u00f9 larga di sempre e, all'epoca, la vittoria pi\u00f9 larga mai ottenuta da una nazionale di calcio (il primato fu poi battuto dal diciannove giorni dopo e migliorato dall' l'anno dopo).\nIl 7 ottobre 2001 la Cina allenata da Bora Milutinovi\u0107 riusc\u00ec a qualificarsi al , vincendo autorevolmente il girone del secondo turno (6 vittorie, un pareggio, una sconfitta) dopo aver vinto anche il girone di primo turno (con 6 vittorie in altrettante partite). Fu la prima qualificazione al mondiale della storia della nazionale cinese. In quel mondiale, disputato in Giappone e Corea del Sud, la squadra non riusc\u00ec a segnare neanche un gol e fu subito eliminata al primo turno, dopo tre sconfitte, contro (0-2), (0-4) e (0-3).\n2002-2009.\nDopo questa storica qualificazione, la Cina consegu\u00ec il secondo posto nella Coppa d'Asia casalinga del 2004. Vinto il girone con , e con un pareggio (2-2) contro i bahreniti e due vittorie (5-0 contro gli indonesiani e 1-0 contro i qatarioti), elimin\u00f2 ai quarti di finale l' (3-0) e in semifinale l' (1-1 dopo i tempi supplementari e 4-3 dopo i tiri di rigore), prima di cadere in finale contro il (3-1).\nLa nazionale cinese entr\u00f2 a questo punto nella peggior crisi di risultati della sua storia, non riuscendo a qualificarsi ai gironi finali asiatici di qualificazione per le successive fasi finali dei mondiali. Nel novembre 2004 fu eliminata dalle qualificazioni al a vantaggio del per la differenza reti, malgrado una vittoria per 7-0 contro nell'ultima partita del girone. Il CT olandese Arie Haan fu dunque sostituito da Zhu Guanghu. Nell'agosto 2005 la Cina vinse la Coppa dell'Asia orientale, il suo primo titolo internazionale, pareggiando per 1-1 contro la e per 2-2 contro il e vincendo per 2-0 contro la .\nNel 2006, durante le qualificazioni alla Coppa d'Asia 2007, la squadra fu duramente criticata per aver vinto in casa contro solo per 1-0, per altro grazie a un gol segnato nei minuti di recupero del secondo tempo da Shao Jiayi su calcio di punizione, e per aver pareggiato in casa dei singaporiani. In preparazione alla Coppa d'Asia la squadra trascorse alcune settimane negli Stati Uniti d'America. Fu sconfitta per 4-1 dagli e da 1-0 dal Real Salt Lake, squadra della Major League Soccer piazzatasi ultima in campionato nel 2007.\nNella fase finale della Coppa d'Asia 2007 la Cina gioc\u00f2 contro , e . Vinta la partita contro i malaysiani, pareggi\u00f2 contro gli iraniani dopo essersi trovata in vantaggio per 2-1 e perse per 3-0 contro gli uzbeki. Malgrado le grandi aspettative, la squadra deluse sul campo e la federcalcio decise di esonerare Zhu per rimpiazzarlo con Vladimir Petrovi\u0107, affidandosi ancora una volta a un allenatore straniero, per alcuni indicatore dello scarso progresso del calcio nazionale.\nNel giugno 2008 la Cina fu eliminata dalla corsa ad un posto al , perdendo contro Qatar e Iraq in casa. Dopo le Olimpiadi del 2008 organizzate a Pechino Petrovi\u0107 fu esonerato e rimpiazzato ad interim con Yin Tiesheng.\n2009-oggi.\nNell'aprile 2009 la panchina pass\u00f2 al giovane allenatore Gao Hongbo. Il nuovo tecnico adott\u00f2 uno stile di gioco basato sul possesso di palla anzich\u00e9 sui lanci lunghi, e sul modulo 4-2-3-1.\nSotto la sua guida la squadra pareggi\u00f2 in amichevole per 1-1 contro la nel maggio 2009. La Cina fu poi in grado di ottenere 13 punti nel girone di qualificazione alla Coppa d'Asia 2011. Questi risultati, uniti alla prestigiosa vittoria per 1-0 in amichevole contro la del giugno 2010 e al pareggio per 1-1 contro l' del settembre 2010, riaccesero l'entusiasmo dei tifosi, ma alla Coppa d'Asia 2011 la squadra usc\u00ec gi\u00e0 nella fase a gironi. Malgrado la percentuale di partite vinte da Gao (65%) fosse la pi\u00f9 alta mai ottenuta da un CT della Cina dai tempi di Nian Weisi (67,86%), nell'agosto 2011 egli fu esonerato e sostituito con lo spagnolo Jos\u00e9 Antonio Camacho, meno di un mese prima dell'inizio delle eliminatorie del . Il presidente federale Wei Di denunci\u00f2 inoltre la corruzione dilagante nel calcio cinese, indicandola come uno dei fattori che ne frenavano lo sviluppo.\nIl 13 agosto 2011 Camacho fu nominato CT della Cina con contratto triennale, per uno stipendio annuo di 8 milioni di dollari. Wei Di, capo della federazione, spieg\u00f2 la decisione come parte di un piano a lungo termine volto ad aiutare la squadra ad avvicinarsi ai livelli di Giappone e Corea del Sud, ottenendo per prima cosa la qualificazione al . Nelle qualificazioni al la nazionale cinese fu, tuttavia, di nuovo eliminata prima di raggiungere i gironi finali, dopo tre vittorie e tre sconfitte in sei partite.\nNel giugno 2012 in amichevole la Cina riusc\u00ec a bloccare la Spagna sul pari fino all'84\u00ba minuto, quando un gol di David Silva diede la vittoria ai campioni del mondo e di l\u00ec a poco bicampioni d'Europa. Due mesi dopo la Cina affront\u00f2 in amichevole la e perse per 1-0. Il 10 settembre 2012 una giovane nazionale cinese fu sconfitta per 8-0 dal , peggiore sconfitta nella storia della nazionale asiatica, che precipit\u00f2 al 109\u00ba posto del ranking FIFA, peggiore piazzamento di sempre della squadra nella graduatoria. Per la Cina fu la peggiore sconfitta dopo quella patita contro gli Stati Uniti nel 1992.\nCamacho rimase in sella anche per le qualificazioni alla Coppa d'Asia 2015, dove la Cina esord\u00ec perdendo per 2-1 contro l'Arabia Saudita. Il 15 giugno 2013 spagnolo sub\u00ec una clamorosa sconfitta per 1-5 contro la , all'epoca al 142\u00ba posto del ranking FIFA, 47 posizioni dietro la Cina. Su enormi pressioni dei media, Camacho fu sollevato dall'incarico e sostituito ad interim con Fu Bo.\nNel marzo 2014 fu annunciato il successore di Camacho, il francese Alain Perrin. La Cina fu la migliore terza classificata dei gironi di qualificazione alla Coppa d'Asia 2015, alla cui fase finale si present\u00f2 con una striscia di dieci partite consecutive senza sconfitte. Vinse per 1-0 contro l' con gol di Yu Hai, poi si impose per 2-1 contro l', ottenendo la qualificazione la turno successivo come prima classificata del girone, riuscendo a evitare l'eliminazione alla fase a gironi per la prima volta dopo undici anni. La Cina vinse anche l'ultima partita del girone, per 2-1 contro la , ma ai quarti di finale fu sconfitta per 2-0 ed eliminata dall', poi vincitrice del torneo.\nIl 3 febbraio 2016 si insedi\u00f2 sulla panchina della Cina il rientrante Gao Hongbo, che un mese dopo qualific\u00f2 la squadra per il terzo turno, l'ultimo, delle qualificazioni asiatiche ai mondiale del 2018, guadagnando nel contempo l'accesso alla fase finale della Coppa d'Asia 2019. Dopo una sconfitta contro l' Hongbo lasci\u00f2 il posto a Marcello Lippi, nominato CT il 22 ottobre 2016. La squadra cinese non riusc\u00ec ad andare oltre il penultimo posto nel girone di qualificazione del terzo turno, fallendo cos\u00ec, nel settembre 2017, l'accesso a .\nNella fase finale della Coppa d'Asia 2019 la Cina di Lippi super\u00f2 la fase a gironi come seconda classificata nel proprio raggruppamento, grazie alle vittorie contro (2-1) e (3-0), prima della sconfitta contro la (2-0). Agli ottavi di finale elimin\u00f2 la battendola in rimonta per 2-1, ma ai quarti di finale fu eliminata dall' (3-0).\nIl 7 marzo 2019 Fabio Cannavaro, allenatore del , fu nominato commissario tecnico ad interim della Cina fino alle qualificazioni per il campionato mondiale del 2022, in sostituzione del dimissionario Lippi. Nel maggio 2019 la federazione annunci\u00f2 il ritorno di Lippi alla guida della nazionale.\nAl fine di aumentare il tasso tecnico della squadra, la nazionale cinese inizi\u00f2 ad annoverare una serie di calciatori naturalizzati cinesi, tra cui Nico Yennaris, Tyias Browning e Elkeson. Le qualificazioni al iniziarono con larghe vittorie contro (5-0, con doppietta di Elkeson) e (7-0), ma in casa delle la partita fin\u00ec senza reti. Nel novembre 2019, dopo la sconfitta contro la (2-1) a Dubai, la Cina fu raggiunta al secondo posto del girone dalle Filippine e Lippi rassegn\u00f2 le proprie dimissioni. Il 2 gennaio 2020 il ruolo di CT fu affidato a Li Tie, sotto la cui guida la squadra riusc\u00ec a vincere tutte e cinque le restanti partite del girone eliminatorio, raggiungendo la terza fase delle qualificazioni a Qatar 2022.\nRosa attuale.\nLista dei 26 giocatori convocati dal CT Li Xiaopeng per le partite di qualificazione al Campionato mondiale di calcio 2022 che si svolgeranno dal 27 gennaio all'1\u00b0 febbraio 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica."}
{"id": "492050", "revid": "1305887", "url": "https://it.wikipedia.org/wiki?curid=492050", "title": "Cavia (disambigua)", "text": ""}
{"id": "492057", "revid": "124961243", "url": "https://it.wikipedia.org/wiki?curid=492057", "title": "Fr\u00e9d\u00e9ric Mistral", "text": "Biografia.\nMistral nacque a Maillane (in occitano: \"Maiano\"), nei pressi di Arles, da Fran\u00e7ois Mistral e Ad\u00e9laide Poulinet, una famiglia di contadini benestanti. Il giovane Fr\u00e9d\u00e9ric fu mandato a scuola piuttosto tardi, a nove anni d'et\u00e0, e frequent\u00f2 le scuole ad Avignone e a N\u00eemes. Nel 1839, fu iscritto come pensionante alla scuola dell'abbazia di Saint-Michel de Frigolet, ove rimase due anni, essendo stata poi chiusa la scuola, e fu trasferito al pensionato Millet di Avignone. Conobbe il poema satirico \"Lou siege de Caderousse\" dell'Abate Fabre, che il professore leggeva per divertire gli alunni, alternandolo alla lettura dell'Eneide. Fu grazie all'incontro con il poeta Joseph Roumanille, suo insegnante e di dodici anni pi\u00f9 anziano, che si avvicin\u00f2 alla letteratura provenzale e che cominci\u00f2 ad interessarsi al provenzale, \"prima lingua letteraria dell'Europa civilizzata\".\nLa nascita del \"F\u00e9librige\".\nMistral studi\u00f2 giurisprudenza ad Aix-en-Provence fino al 1851, anno della laurea; dopodich\u00e9 si stabil\u00ec a Maillane e nel 1854 fond\u00f2, assieme a Roumanille, F\u00e9lix Gras, Th\u00e9odore Aubanel ed altri il movimento \"F\u00e9librige\" (in grafia classica: \"Felibritge\"), che aveva come scopo la riscoperta e la valorizzazione della lingua provenzale nella letteratura. Anche se all'epoca di Mistral per \"provenzale\" si intendevano non solo le parlate della Provenza, ma per estensione tutte quelle dell'Occitania, Mistral si prodig\u00f2 in primo luogo per la diffusione della variante provenzale.\nDal 1859 Mistral fu alla testa del \"F\u00e9librige\" e il suo pi\u00f9 creativo contributore. Con la sua opera, Mistral riabilit\u00f2 la lingua provenzale, facendola assurgere ai fastigi della poesia epica; la qualit\u00e0 dei suoi componimenti venne in seguito consacrata dall'ottenimento dei pi\u00f9 prestigiosi premi letterari. Il F\u00e9librige - i cui membri si chiamarono \"f\u00e9libres\" - accolse anche tutti i poeti catalani espulsi dalla Spagna di Isabella II.\n\"Mir\u00e8io\".\nNel 1859 Mistral diede alle stampe la sua opera pi\u00f9 importante, \"Mir\u00e8io\", un poema in versi di dodici canti al quale aveva lavorato per otto anni. Contrariamente a come sarebbe dovuta essere intitolata l'opera secondo l'ortografia antica (\"Mirelha\"), Mistral dovette cedere all'imposizione del suo editore Roumanille e optare per una grafia semplificata, basata sul francese, che da quel momento venne chiamata \"mistraliana\" in opposizione alla grafia \"classica\" ereditata dai trobadori.\nL'opera narra della bella Mireia, figlia di un ricco contadino provenzale, e del suo amore verso un cestaio di nome Vincent, osteggiato dai loro genitori. Il poema, che fonde elementi del mito di Giovanna d'Arco e della storia di Romeo e Giulietta, ma anche numerosi riferimenti alle tradizionali storie rurali provenzali, fu altamente lodato da Alphonse de Lamartine e premiato dall\"Acad\u00e9mie Fran\u00e7aise\", rendendo Mistral un uomo di fama internazionale. \"Mir\u00e8io\" ispir\u00f2, nella versione francese (\"Mireille\"), un'opera da Charles Gounod nel 1863. \nL'opera di Mistral appare quasi lo stesso anno de I fiori del male, ha scritto Diego Valeri, \u00abSerenit\u00e0 antica e nevrosi moderna: due mondi inconciliabili, espressi ad un tempo, in due capolavori immortali\u00bb. \nL'impegno di Mistral per la rinascita della lingua provenzale s'inserisce nel pi\u00f9 ampio quadro dei risorgimenti letterari della met\u00e0 del XIX secolo. Mistral propugn\u00f2 l'indipendenza culturale della Provenza nei confronti della Francia centralizzatrice, e nei primi anni anche un'autonomia politica. Egli si adoper\u00f2 per combattere il diffuso pregiudizio sull'arretratezza del provenzale e cerc\u00f2 punti di contatto della cultura occitana e mediterranea con le tradizioni dell'antichit\u00e0 classica. Mistral tradusse anche personalmente i suoi componimenti in lingua francese; con ci\u00f2 agevol\u00f2 certamente la diffusione dei suoi scritti nel mondo letterario parigino ma d'altro canto si pose in contraddizione con le sue idee di emancipazione provenzale.\nLa maturit\u00e0 poetica.\nGli autori provenzali del \"F\u00e9librige\" scoprirono nel 1861, grazie a Damas Calvet, la \"renaixen\u00e7a catalana\" (il rinascimento letterario della Catalogna) e intensificarono cos\u00ec i legami culturali tra mondo occitano e catalano, finch\u00e9 nel 1870 V\u00edctor Balaguer giunse in Occitania ad offrire la \"Coppa Santa\" ai \"f\u00e9libres\", mentre Mistral viaggi\u00f2 in Catalogna per riconoscere pubblicamente il talento poetico di Jacint Verdaguer, vincitore dei \"jocs florals\". In questo periodo Mistral si proclam\u00f2 federalista e manifest\u00f2 un patriottismo provenzale alquanto intransigente.\nNel 1867 Mistral pubblic\u00f2 il poema epico \"Calendau\", riecheggiante l\"Eneide\" nei contenuti ma contenente forti allusioni politiche e polemiche. Con quest'opera Mistral biss\u00f2 il successo di \"Mir\u00e8io\", attestandosi all'apice della sua produzione letteraria. Salvo che per un periodo trascorso a Parigi, il poeta visse per tutta la sua vita a Maillane. Nel 1876 spos\u00f2 Marie-Louise Rivi\u00e8re, senza avere figli.\nMistral si dedic\u00f2 anche alla redazione di un dizionario della lingua provenzale (\"Lou tresor d\u00f3u F\u00e9librige\"), opera basata su studi decennali che usc\u00ec dal 1879 al 1886 e che comprendeva anche molte voci di svariati dialetti occitani. In questo periodo Mistral si preoccup\u00f2 di dare al \"F\u00e9librige\" una struttura pi\u00f9 panoccitana, creando tuttavia divisioni politiche tra i \"f\u00e9libres\". In assenza di una linea politica coerente, le aspirazioni di Mistral non vennero prese in considerazione dalla classe politica occitana, e la pur vasta opera non pot\u00e9 scongiurare la disoccitanizzazione del suo paese, gi\u00e0 avanzata nel corso della sua vita.\nDel 1884 \u00e8 lo straordinario poemetto \"Nerto\", in versi non epici ma popolari, con rime per lo pi\u00f9 baciate, un gioiello che narra la Provenza papale del XIV secolo, basandosi su leggende locali rielaborate con estrema eleganza. Questo poemetto ebbe meno successo dei due precedenti, ma avrebbe meritato pi\u00f9 alti riconoscimenti. Del 1897 \u00e8 il \"Poema del Rodano\", dove ormai appare in tutta evidenza la disillusione del poeta sulla possibilit\u00e0 d'imporre la sua lingua. Il poema parla dei navigatori del Rodano, al tempo in cui le nuove navi a vapore distruggevano l'antico modo di navigare. \n\"Lis Olivado\" \u00e8 l'ultima raccolta di poesie pubblicata dall'autore e contiene alcuni dei suoi capolavori (\"Lo Parangoun\") in cui \u00e8 evidente l'esaltazione della Provenza e delle sue glorie storiche, unita alla mesta constatazione che \"ma f\u00e9 n'es qu'un pantai ac\u00f2 lou sabe\" (\"la mia fede non \u00e8 che un sogno e questo lo so\").\nIl premio Nobel.\nNel 1904 Mistral fu insignito, assieme al drammaturgo madrileno Jos\u00e9 Echegaray, del Premio Nobel per la letteratura:\nIl poeta non presenzi\u00f2 alla cerimonia di premiazione, essendo presente un ministro in sua vece.\nMistral destin\u00f2 la somma vinta all'ampliamento della raccolta etnografica del \"Museon Arlaten\" (\"Museo di Arles\"). Il museo, fondato da Mistral stesso nel 1896 nei locali dell'H\u00f4tel Laval-Castellane, conserva ancora oggi testimonianze della cultura provenzale e materiali sul \"F\u00e9librige\".\nFr\u00e9d\u00e9ric Mistral mor\u00ec il 25 marzo 1914 nel suo paese natale, all'et\u00e0 di 83 anni. La sua casa \u00e8 diventata monumento nazionale ed \u00e8 stata donata al Comune di Maillane."}
{"id": "492058", "revid": "834", "url": "https://it.wikipedia.org/wiki?curid=492058", "title": "Corpi portanti", "text": ""}
{"id": "492060", "revid": "22475", "url": "https://it.wikipedia.org/wiki?curid=492060", "title": "Soccer (videogioco 1985)", "text": " \u00e8 un videogioco di calcio del 1985 sviluppato da Intelligent Systems pubblicato da Nintendo per Nintendo Entertainment System.\nModalit\u00e0 di gioco.\nIn \"Soccer\" uno o due giocatori possono affrontarsi in un incontro amichevole tra squadre di calcio composte da sei giocatori. Le nazionali presenti nel gioco sono sette:\n\u00c8 possibile selezionare il livello di difficolt\u00e0 e la durata della partita. Al termine di quest'ultima, in caso di pareggio, si andr\u00e0 ai tiri di rigore. Durante il gioco per effettuare un passaggio si usa il tasto B, mentre per tirare il tasto A."}
{"id": "492073", "revid": "726373", "url": "https://it.wikipedia.org/wiki?curid=492073", "title": "America's Army", "text": "America's Army (AA) \u00e8 un videogioco gratuito di genere sparatutto in prima persona sviluppato dall'esercito statunitense e finanziato dal governo federale degli Stati Uniti d'America.\nAddestramento.\nLa fase di addestramento comprende\nUlteriori addestramenti sono disponibili e permettono di svolgere ulteriori ruoli in missione e/o di accedere a una gamma pi\u00f9 ampia di scenari:\nPer accedere al ruolo di \"Forze Speciali\" (con armi pi\u00f9 potenti e l'accesso a tutti gli scenari di combattimento) \u00e8 necessario, oltre all'addestramento, un livello minimo di \"esperienza\" (di \"onore\". Precisamente, per usare le armi delle forze speciali bisogna essere superiore ad honor 15).\nModalit\u00e0 di gioco.\nNonostante l'ambientazione e il realismo il gioco ostenta una quantit\u00e0 minima di violenza e sangue: i \"morti\" non sono mai soggetti a smembramento n\u00e9 a sfiguramento; il sangue non lascia tracce sulle mappe.\nIl gioco \u00e8 dotato di controlli pensati per i genitori:\nGiocando vengono assegnati punti (che si traducono in un livello di \"onore\"); si guadagnano punti uccidendo i nemici, conseguendo gli \"obiettivi\", medicando i compagni di squadra feriti, completando le missioni. I punti sono di vario tipo: Goal, Leadership, Kills, Kia e ROE. Da sinistra verso destra: punteggio di vittoria generale della squadra, punteggio assegnato solo ai teamleader o al capitano se la squadra vince il round ed egli rimane vivo, in caso contrario diminuiscono fino a risultare negativi, 10 punti per ogni uccisione, -10 punti per ogni volta che si viene uccisi e punteggio negativo se si feriscono i compagni (Rules Of Engagement);\nlo scopo del gioco consiste principalmente nel completamento delle missioni e nello sviluppo di uno spirito di squadra. Il \"semplice\" uccidere i nemici d\u00e0 un punteggio relativamente modesto rispetto al conseguimento degli altri compiti, mentre il colpire (anche inavvertitamente) i membri della propria squadra comporta sempre severe penalit\u00e0, il che include anche la prigione.\nVersioni.\n\u00c8 stata pubblicata la versione per Windows il 4 giugno 2002. La versione attuale \u00e8 la 3.1. Il client per giocare in rete \u00e8 distribuito gratuitamente, la versione per Linux \u00e8 stata dismessa. La versione 3 \u00e8 stata distribuita il 17 giugno 2009, scaricabile tramite la piattaforma Steam o deploy direttamente dal sito ufficiale. La partenza non \u00e8 stata delle pi\u00f9 felici; l'alto numero dei giocatori (sottostimato dagli sviluppatori stessi, come annunciato nella pagina ufficiale del gioco su Facebook) che tentavano l'accesso, sia per giocare che per la semplice registrazione, ha subito mandato in down il sistema dei server del gioco, rendendolo praticamente inutilizzabile da chiunque. Il 18 giugno, esattamente un giorno dopo la pubblicazione ufficiale, il team di sviluppo \u00e8 stato completamente sollevato dall'incarico. Lo sviluppo futuro del gioco verr\u00e0 realizzato nella base operativa di America's Army in Alabama.\nNel giugno 2006 risultano attivi oltre 2200 server nel mondo, per un totale di oltre dieci milioni di giocatori registrati.\nDal 29 agosto 2013 \u00e8 disponibile un nuovo capitolo della saga: \"America's Army: Proving Grounds Beta\".\nSviluppo.\n\u00c8 stato sviluppato su commissione del governo statunitense come pubblicit\u00e0 per l'esercito americano e per favorire il reclutamento nel suddetto esercito. Presenta scenari realistici e simula l'uso di alcune delle armi utilizzate dall'esercito americano, oltre che di altre armi (prevalentemente di fabbricazione sovietica)."}
{"id": "492080", "revid": "1982", "url": "https://it.wikipedia.org/wiki?curid=492080", "title": "Santa Maria C.V.", "text": ""}
{"id": "492094", "revid": "767487", "url": "https://it.wikipedia.org/wiki?curid=492094", "title": "Ariberto da Intimiano", "text": "Biografia.\nLe origini familiari.\nAriberto era figlio del nobile feudatario Gariardo. A Intimiano la famiglia di Ariberto possedeva una \"corte incastellata\", quindi un'abitazione agreste il cui proprietario cominciava ad esercitare il \"districtus\", ovvero il potere civile sul territorio circostante.\nNell'anno 1007 il suddiacono Ariberto era \"custos\" (non si sa per\u00f2 in cosa consistesse di preciso questo ruolo di \"custode\") della chiesa plebana di Galliano, esistente dal V secolo e intitolata a san Vincenzo. Ariberto fece eseguire dei lavori di ristrutturazione, vi ritrov\u00f2 delle reliquie di santi, e fu committente di un ciclo di affreschi in cui si fece ritrarre.\nArcivescovo di Milano.\nOrdinato prete almeno dal 1016, nel 1018 Ariberto venne eletto arcivescovo di Milano. La scelta di nominarlo arcivescovo era avvenuta in seguito ad un intervento dei maggiorenti della citt\u00e0 (i cosiddetti capitanei, principali vassalli episcopali) e grazie a una concessione dell'imperatore Enrico II il Santo. Il 28 marzo 1018 venne ordinato arcivescovo in Duomo. Una fonte tedesca, l'anonimo Annalista sassone, afferma che Ariberto fosse \"praepositus\" della Chiesa milanese, non tanto indicando una funzione specifica, quanto per documentare il fatto che egli fosse il membro pi\u00f9 in vista del clero milanese.\nSebbene gli arcivescovi di Milano non abbiano mai avuto un titolo comitale come legittimazione del loro potere, in un diploma del 1046 dell'imperatore Enrico III si afferma che Ariberto da Intimiano esercitava anche un potere temporale su tutto il Regno d'Italia. Nel 1019 Ariberto partecip\u00f2 alla dieta di Strasburgo, chiedendo formalmente all'imperatore Enrico II il Santo di scendere in Italia e intervenire militarmente contro i nemici dell'arcivescovo ambrosiano.. Per comprendere quale fosse l'autorit\u00e0 anche civile di cui godeva l'arcivescovo Ariberto in quel periodo, si pensi che il marchese Ugo, conte del distretto di Milano, teneva i suoi giudizi nel palazzo arcivescovile, per concessione e in presenza dell'arcivescovo stesso.\nAriberto partecip\u00f2 al sinodo di Pavia del 1022, convocato dall'imperatore Enrico II e da papa Benedetto VIII per affrontare la questione della riforma del clero. In questa sede si affront\u00f2 anche la questione del clero ammogliato, che a Milano costituiva ancora la norma. Uno dei problemi era di tipo economico, visto che era legato al problema dei \"servi\" delle chiese, poi ordinati preti, che si sposavano con donne libere, generavano figli liberi che poi reclamavano un'eredit\u00e0, lasciti che spesso corrispondevano ai possedimenti delle parrocchie locali: come reazione il sinodo proib\u00ec il matrimonio di tutti i chierici.\nGli eretici di Monforte d'Alba.\nNel 1026 Ariberto incoron\u00f2 re d'Italia Corrado II il Salico, che scese a Milano proprio per questa occasione. Nel 1028 Ariberto era impegnato nella visita della diocesi suffraganea di Torino: interrogando il capo di un gruppo religioso sospettato di eresia, l'arcivescovo venne a sapere che gli abitanti di Monforte d'Alba interpretavano in modo allegorico il dogma trinitario, negavano la necessit\u00e0 dei sacramenti e quindi del clero: molto probabilmente questa popolazione aveva abbracciato il catarismo, o comunque potrebbe rappresentare un anello di congiunzione tra il bogomilismo balcanico e il catarismo dell'Occitania cos\u00ec come lo conosciamo dalle fonti relative alla repressione del XIII secolo.\nIn quello stesso anno 1028, forze militari alle dipendenze di Ariberto espugnarono il castello di Monforte: l'intera popolazione della zona venne deportata a Milano e invitata ad abiurare la propria fede. La maggior parte di loro rifiut\u00f2 e venne arsa sul rogo. Una via della zona di Milano in cui gli eretici di Monforte vennero imprigionati da allora porta il nome del paese di provenienza delle vittime: corso Monforte.\nL'apogeo dell'arcivescovado milanese.\nAriberto incarn\u00f2 lo spirito espansionistico di Milano nell'XI secolo, un imperialismo che si inquadra in un momento di fermento dell'intera societ\u00e0 milanese dell'epoca e che si concretizz\u00f2 in un'estensione del potere temporale della Chiesa ambrosiana su altri territori dell'Italia settentrionale.\nNel 1025 alla dieta di Costanza Ariberto ottenne il diritto di potere investire anche temporalmente il vescovo di Lodi, e difatti alla prima occasione (1027) mise su questa cattedra un canonico milanese, Ambrogio II di Arluno, suscitando l'ira della citt\u00e0 lombarda.\nAriberto aiut\u00f2 inoltre l'imperatore Corrado II a vendicarsi contro Pavia per la distruzione del palazzo regio, attuata dalla citt\u00e0 nel 1024: si confermava cos\u00ec la secolare contrapposizione tra Milano e Pavia.\nAl confine ovest della diocesi Ariberto stabil\u00ec un saldo controllo sul monastero di Arona. Il possesso del monastero e il controllo del \"castrum\" permisero ad Ariberto di annettere alla diocesi di Milano altri territori che fino ad allora appartenevano alla diocesi di Novara.\nOltre che con Lodi, Pavia e Novara, Ariberto ebbe modo di scontrarsi anche con Cremona: Ariberto sped\u00ec suo nipote Gariardo a invadere la pieve di Arzago d'Adda, sotto il controllo dell'arcivescovo cremonese. Quando nel 1030, alla morte del vescovo di Cremona Landolfo, venne eletto dai cremonesi il vescovo Ubaldo, Ariberto pose come condizione per l'ordinazione di Ubaldo l'accettazione dell'occupazione fatta da Gariardo. L'imperatore Corrado II impose ad Ariberto di restituire a Cremona quei territori, ma quando Corrado rientr\u00f2 in Germania, Ariberto invase nuovamente la pieve di Arzago esigendo anche le rendite di altre due pievi cremonesi, quelle di Misano e di Fornovo.\nLo scontro con l'imperatore e la comparsa del Carroccio.\nNel 1034 Ariberto guid\u00f2 una spedizione militare in aiuto all'imperatore Corrado II il Salico per la conquista della Borgogna.\nNel 1035 a Milano scoppi\u00f2 una vera e propria rivoluzione (Wipone, biografo di Corrado II, la definisce \"magna confusio\"), che coinvolse l'arcivescovo e vassalli maggiori (i capitanei) da una parte, e vassalli minori (i valvassori) dall'altra. I feudatari minori si sentivano minacciati dal potere sempre crescente di Ariberto e si ribellarono. Inizialmente dovettero soccombere e fuggire dalla citt\u00e0, poi strinsero un'alleanza con tutti i nemici di Ariberto, in particolare con gli abitanti del Seprio, della Martesana, di Pavia, di Cremona e di Lodi. Si giunse cos\u00ec alla battaglia di Campomalo (1036): fu uno scontro dai risultati incerti, ma l'uccisione di un potente alleato di Ariberto, il vescovo di Asti Alrico, segn\u00f2 un punto a svantaggio di Ariberto.\nCorrado II, forse chiamato dallo stesso Ariberto, ma convinto che ormai quest'ultimo costituisse un pericolo per il sovrano, in quanto aveva accentrato nelle proprie mani troppo potere, scese in Italia. Dopo essere giunto in Italia e avere avuto colloqui con i rappresentanti della Motta, ovvero con la corporazione dei feudatari minori, Corrado fece incarcerare Ariberto in una fortezza vicino a Piacenza. Dopo circa un mese, Ariberto riusc\u00ec a fuggire e fece ritorno a Milano. Il gesto di Corrado venne visto come un insulto a Milano, e la solidariet\u00e0 cittadina ebbe la meglio: tutte le parti, compresi i valvassori, si riaccostarono all'arcivescovo, che arm\u00f2 la popolazione e fortific\u00f2 le mura della citt\u00e0.\nCorrado II cinse quindi d'assedio Milano. In quest'occasione fece la sua prima comparsa il Carroccio, divenuto poi simbolo delle libert\u00e0 comunali. Proprio durante questo assedio, Corrado emise una disposizione cui proprio i \"minores\", i valvassori, aspiravano: con la \"Constitutio de feudis\" (8 maggio 1037) i valvassori ottenevano l'ereditariet\u00e0 e l'inalienabilit\u00e0 delle loro terre e dei loro titoli. La \"Constitutio\" ebbe per\u00f2 l'effetto di compattare la classe dei \"milites\" (i nobili sia \"maiores\" sia \"minores\") che si strinsero ancora di pi\u00f9 intorno all'arcivescovo, vero garante degli interessi milanesi. A poco valse la scomunica dichiarata da papa Benedetto IX contro Ariberto. Corrado II dovette cedere (mor\u00ec poi nel 1039). Nel 1040 Ariberto si riappacific\u00f2 con Enrico III il Nero, figlio e successore di Corrado II, e ottenne la revoca della scomunica.\nLa morte di Ariberto e le premesse per la nascita del comune di Milano.\nNel 1042 si cre\u00f2 a Milano una nuova spaccatura (fonti originali usano la parola \"discidium\"), questa volta tra i nobili (\"maiores\" e \"minores \"uniti) e la \"plebs\" (certamente non gli strati pi\u00f9 bassi della popolazione, ma piuttosto i mercanti, i proprietari terrieri privi di ascendenza nobiliare, i giudici e i notai) guidata da Lanzone della Corte: questa parte della popolazione, il cui potere era cresciuto anche grazie alla politica espansionistica di Ariberto, voleva infatti partecipare attivamente al governo della citt\u00e0.\nQuesta volta Ariberto non riusc\u00ec a controllare la situazione, essendo ormai malato (dai documenti dell'epoca si nota che spesso non aveva neanche la forza sufficiente per firmare). I \"cives\" (la plebe) obbligarono tutti i \"milites\" (i nobili) ad uscire dalla citt\u00e0. Anche Ariberto dovette seguirli, e si trasfer\u00ec a Monza (i suoi ultimi due testamenti, scritti nel 1044, sono stati redatti a Monza). Grazie a Lanzone della Corte si giunse poi a una riappacificazione tra le parti.\nTra i lasciti testamentari di Ariberto vi fu anche il prezioso Evangelario in lamina d'oro e pietre dure; donato al Duomo di Monza, l'oggetto vi era custodito nel Tesoro del Duomo fino al XVIII secolo quando fu requisito dalle spoliazioni napoleoniche e poi and\u00f2 rubato.\nAriberto chiese di essere trasportato a Milano, dove mor\u00ec il 16 gennaio 1045. La sua tomba si trovava nel monastero di San Dionigi. Con la demolizione di quest'ultimo, venne traslata nel Duomo di Milano: dopo di lui, non si ebbe mai pi\u00f9 a Milano un vescovo cos\u00ec forte, capace di gestire interamente il potere della citt\u00e0, che inizi\u00f2 un'evoluzione destinata a trasformarla in comune.\nLa croce di Ariberto.\nLa tomba di Ariberto si trova nella prima campata della navata esterna destra del Duomo di Milano. Il sarcofago dell'arcivescovo \u00e8 sormontato da una copia del celebre crocifisso in lamina di rame dorato (l'originale si trova nel Museo del Duomo) donato originariamente da Ariberto al monastero di San Dionigi e trasferito al duomo dopo la demolizione del convento nel 1783. La croce originaria, di anonimo scultore, venne realizzata attorno al 1040 in rame sbalzato, poi applicato su un supporto ligneo.\nQuando i milanesi si trovarono a sostenere la lotta contro il Sacro Romano Impero a favore dei comuni della Lega lombarda, nel 1176, Ariberto divenne subito una figura di riferimento per la sua opposizione all'imperatore germanico, e per questo la sua croce venne presa da sopra la sua tomba e posta sulla sommit\u00e0 del Carroccio che sfil\u00f2 durante la Battaglia di Legnano, come monito per gli avversari.\nLa croce di Ariberto \u00e8 quindi uno dei simboli del palio di Legnano e una sua riproduzione accurata \u00e8 il premio per la contrada vincitrice. La rievocazione storica si svolge ogni anno all'ultima domenica di maggio e si conclude con una corsa ippica tra le otto contrade: la contrada vincitrice della gara espone la croce per un anno intero nella propria chiesa di riferimento fino alla successiva edizione del palio."}
{"id": "492095", "revid": "120282576", "url": "https://it.wikipedia.org/wiki?curid=492095", "title": "Il rito (film 1969)", "text": "Il rito (titolo originale svedese: \"Riten\") \u00e8 un film per la televisione del 1969, diretto da Ingmar Bergman.\nTrama.\nIl film \u00e8 diviso in nove scene girate in bianco e nero e solamente in interni.\nScena I (Una stanza per gli interrogatori).\nIl fascicolo che il giudice Abrahmsson sta esaminando riguarda un'accusa di oscenit\u00e0 fatta nei confronti di tre attori comici chiamati \"Les riens\" ( \"I niente\") e porta la data del 13 marzo 1968, informando cos\u00ec gli spettatori che la vicenda \u00e8 contemporanea al film che si sta girando.\nIl giudice fa chiamare il capocomico Hans Winkelmann, la moglie Thea von Ritt e l'amante Sebastian Fischer che accoglie con cordialit\u00e0. Prima di iniziare le domande offre loro da bere mentre in lontananza si odono rumori di tuoni che annunciano l'arrivo di un temporale.\nScena II (Una camera d'albergo).\nThea e Sebastian hanno dormito insieme e al risveglio iniziano a discutere e Thea fa scene di gelosia, ma poi si baciano e si accarezzano. Si sente bussare alla porta, ma loro non vanno ad aprire e rimangono a raccontarsi i loro sogni. Thea dice a Sebastian che non riesce a soddisfarla sessualmente e lui fantastica di dar fuoco al letto con i fiammiferi.\nScena III (Una stanza per gli interrogatori).\nSebastian viene interrogato dal giudice che gli pone davanti i suoi cattivi precedenti ma Sebastian lo insulta accusandolo di essere sporco, di emanare cattivo odore e soprattutto di essere falso. Alla fine si vanta di essere ateo e di non aver timore di nessuno.\nScena IV (Un confessionale).\nSi vede il giudice che entra in un confessionale e dice al prete che non vuole confessarsi ma che ha bisogno di parlare con qualcuno perch\u00e9 il suo cuore \u00e8 pieno di angoscia anche se c'\u00e8 ancora un po' di speranza. Si ode intanto venire da lontano il suono di una campana e il giudice \u00e8 assalito da paurosi ricordi dell'infanzia.\nScena V (Una stanza per gli interrogatori).\nHans, interrogato dal giudice, esterna la sua amarezza per lo squallido rapporto a tre e gli chiede, cercando di corromperlo, di dispensare la donna dall'interrogatorio vista la sua labilit\u00e0 psichica. Viene rimproverato aspramente dal giudice.\nScena VI (Camerino di un teatro di variet\u00e0).\nAppare Thea, vestita da clown, che beve terrorizzata per l'interrogatorio che deve subire mentre Hans la consola.\nScena VII (Una stanza per gli interrogatori).\nThea viene interrogata dal giudice che all'inizio \u00e8 cortese e le offre anche del brandy, ma in seguito la tratta rudemente accusandola di non essere sincera e alla fine, dopo averla baciata, ne abusa, mentre la donna si lascia andare ad una crisi isterica.\nScena VIII (Un bar).\nHans e Sebastian conversano tranquillamente. La loro tourn\u00e9e \u00e8 stata sospesa a causa della guerra scoppiata in Medio Oriente e rimane solo la possibilit\u00e0 di fare alcuni spettacoli in Italia. Poi Hans dice a Sebastian che non gli prester\u00e0 pi\u00f9 denaro e gli d\u00e0 consigli su come appagare sessualmente Thea.\nScena IX (Una stanza per gli interrogatori).\nDavanti al giudice i tre attori preparano la pantomima intitolata \"Il rito\" e Thea lo ringrazia per i fiori che le ha inviato. Gli attori si tolgono i mantelli e indossano le maschere mentre Thea rimane a seno nudo. Durante la rappresentazione il giudice ha una crisi di sconforto e viene schiaffeggiato da Sebastian, poi, dopo aver confessato che nella sua professione \"c'\u00e8 smania di crudelt\u00e0\", muore colpito da un infarto. Si sente una voce fuori campo che dice che gli attori vennero condannati a pagare una multa e, dopo aver lasciato numerose interviste, lasciarono il Paese per andare in vacanza e non vi ritornarono mai pi\u00f9.\nAnalisi del film.\nIl film riprende temi kafkiani e d\u00e0 la possibilit\u00e0 a Bergman di rappresentare in forma grottesca coloro che censurarono le sue opere oltre ad approfondire il suo pensiero sul mestiere di attore, sull'arte, sul concetto di libert\u00e0.\nI personaggi sono, come spesso in altri film del regista, quattro senza considerare il quinto, il prete, che non parla. La prima delle nove scene e l'ultima, la nona, sono interpretare da tutti e quattro, mentre nelle altre sei i personaggi si ritrovano a due a due. Sono tutti personaggi negativi ma il peggiore \u00e8 il giudice che malgrado la sua professione non \u00e8 privo di peccati e reati e su di lui cade l'ironia di Bergman.\nL'opera, assai stimolante dal punto di vista della forma, richiama i simboli dei precedenti film e si snoda attraverso una narrazione agile condotta tra due personaggi.\nProduzione.\nLocation: negli studi \"Filmstaden\", Stoccolma; dal 13 maggio al 20 giugno 1967."}
{"id": "492098", "revid": "289247", "url": "https://it.wikipedia.org/wiki?curid=492098", "title": "Lotta Grecoromana", "text": ""}
{"id": "492100", "revid": "77358", "url": "https://it.wikipedia.org/wiki?curid=492100", "title": "Diocesi di Amalfi-Cava dei Tirreni", "text": ""}
{"id": "492104", "revid": "124691489", "url": "https://it.wikipedia.org/wiki?curid=492104", "title": "Zampa (rapper)", "text": "Biografia.\nConosce l'hip hop all'inizio degli anni novanta, appassionandosi al genere e diventando un MC. Nel 1996 fonda la crew 4D con Shen, DJ Kris e Kata: con questa band realizza il demo \"Ritorno alla realt\u00e0\". Nel 1998 i 4D ed i Criminali Lirici si fondono in un unico gruppo dando vita all'Osteria Lirica, a cui segue un periodo di gavetta per Zampa volto a diffondere il proprio nome e quello del suo gruppo, il periodo si chiude con l'uscita dell'album solista \"Gorilla guerriglia\" nel 2001.\nNel 2004 Zampa pubblica \"Lupo Solitario\", LP che racconta la prospettiva visiva di Zampa, unita al suo flow rauco e consistente ed a collaboratori d'eccezione come Bassi Maestro, Supa, Rido, Frank Siciliano, Jap, Spregiudicati, Mistaman ed Il Maniaco. Le produzioni vengono affidate a Bassi Maestro, DJ Zeta, Mace, Rubo, Bosca, Jimbo e Hakeem. Nel 2006 infine porta a compimento una collaborazione con il beatmaker Jack the Smoker realizzando l'album \"Il Suono Per Resistere\", pubblicato per Vibrarecords, dove sulle tracce realizzate da Jack, Zampa rappa assieme a ospiti gi\u00e0 presenti in \"Lupo Solitario\" oltre ad Asher Kuno, Valentina ed Ape.\nNel gennaio 2009 \u00e8 uscito il suo quarto album \"La lunga e tumultuosa via per Bisanzio\", caratterizzato da toni pi\u00f9 cupi ed intimisti e da un forte contenuto autobiografico. Nel maggio del 2012 vede la luce \"I giorni del condor\", realizzato insieme a Capstan, interamente prodotto da Non dire Chaz e che ha visto la partecipazione di rapper come Bassi Maestro, Jack the Smoker, Asher Kuno e Jap.\nNel 2015 Zampa annuncia tramite la sua pagina Facebook di essere al lavoro per pubblicare un nuovo album. L'album, intitolato \"Il richiamo della foresta\" vede la luce nell'aprile del 2016 e da esso viene estratto il singolo \"City Blues\".\nCollaborazioni.\nNegli anni della sua carriera sono numerosissime le partecipazioni a dischi di artisti di primissimo piano del genere:\noltre alla partecipazione alla compilation \"Street Flava 2nd Avenue\" di Radio Italia Network."}
{"id": "492105", "revid": "30909", "url": "https://it.wikipedia.org/wiki?curid=492105", "title": "Pro Wrestling", "text": ""}
{"id": "492120", "revid": "287204", "url": "https://it.wikipedia.org/wiki?curid=492120", "title": "Stjepan Mesic", "text": ""}
{"id": "492122", "revid": "15756", "url": "https://it.wikipedia.org/wiki?curid=492122", "title": "Stella di piani", "text": "In geometria, una stella di piani propria \u00e8 l'insieme degli infiniti piani che hanno in comune un solo punto, detto \"centro\" della stella. Per contro una stella di piani impropria \u00e8 l'insieme degli infiniti piani paralleli a una retta assegnata \"r\".\nEquazione della stella di piani.\nL'equazione di una stella di piani corrisponde a quella di un piano, in cui i coefficienti dipendono da due parametri liberi di primo grado formula_1 e formula_2; ogni possibile valore della coppia di parametri determina un unico piano della stella.\n\u00c8 sempre possibile eseguire un raccoglimento parziale dei parametri formula_2 in modo da separare l'equazione come segue:\ni tre piani:\nsono detti \"generatori\" della stella.\nIl piano formula_7 si ottiene per formula_8, mentre formula_9 e formula_10, pur appartenendo alla stella, non sono ricavabili per alcun valore reale dei parametri, si possono solamente approssimare tramite i piani ottenuti per valori molto grandi di formula_1 e formula_2.\nA seconda della posizione reciproca dei tre piani generatori, si possono verificare diverse situazioni:\nCombinazione lineare di piani.\nLa definizione pi\u00f9 generale di stella di piani utilizza due parametri reali proiettivi: la sua equazione \u00e8 data dalla combinazione lineare delle equazioni dei tre piani generatori:\ndove formula_18, formula_19 e formula_20 sono tre parametri reali non tutti nulli.\nA differenza delle precedenti equazioni, quest'ultima contiene tutti i piani della stella. Ogni terna formula_21 con lo stesso rapporto formula_22 individua lo stesso fascio. Se, ad esempio, formula_23, possiamo utilizzare i due parametri formula_24 e formula_25 per caratterizzare il fascio. La terna di parametri si pu\u00f2 allora considerare come un unico parametro nel piano proiettivo formula_26."}
{"id": "492125", "revid": "1745361", "url": "https://it.wikipedia.org/wiki?curid=492125", "title": "Lola Herrera", "text": "Biografia.\nInizia la sua carriera artistica come musicista e cantante ma, dopo molti viaggi a Madrid, comincia a lavorare come attrice. Partecipa a \"El portico de la gloria\", la sua prima pellicola, nel 1953.\nNel 1978 realizz\u00f2 \"Arriba Haza\u00f1a\", dove comparve come protagonista assieme a Fernando Fern\u00e1n G\u00f3mez ed H\u00e9ctor Alterio. Nel 1981 fu protagonista di \"Funci\u00f3n de noche\", una proposta innovatrice della regista Josefina Molina che narra le disavventure di un matrimonio di attori nella vita reale, Herrera e Daniel Dicenta, e le loro relazioni con gli altri: Lola Herrera si \u00e8 sempre sentita orgogliosa di questa pellicola.\nNel 1996 partecipa a \"El amor\". Negli ultimi anni ha partecipato a molte trasmissioni televisive e telefilm, come ad esempio \"Paso adelante\".\n\u00c8 considerata una delle pi\u00f9 brave attrici della scena spagnola, sia dalla critica che dal pubblico."}
{"id": "492126", "revid": "14480", "url": "https://it.wikipedia.org/wiki?curid=492126", "title": "Gens Marzia", "text": ""}
{"id": "492140", "revid": "188717", "url": "https://it.wikipedia.org/wiki?curid=492140", "title": "Stella di rette", "text": ""}
{"id": "492145", "revid": "287204", "url": "https://it.wikipedia.org/wiki?curid=492145", "title": "Frederic Mistral", "text": ""}
{"id": "492166", "revid": "834", "url": "https://it.wikipedia.org/wiki?curid=492166", "title": "Louis de Saint-Just", "text": ""}
{"id": "492177", "revid": "110157", "url": "https://it.wikipedia.org/wiki?curid=492177", "title": "Museo delle tradizioni e arti contadine", "text": "Il Museo delle Tradizioni ed Arti Contadine (Mu.T.A.C.), \u00e8 un museo situato a Picciano (PE) sulle Arti e tradizioni Contadine.\nEsposizione.\nCopre una superficie di 6.700\u00a0m\u00b2 di cui circa 4.000 coperti e dispone di un auditorium multifunzionale di 1.000\u00a0m\u00b2 per la realizzazione di mostre, eventi e spettacoli. Il museo \u00e8 disposto su due livelli: la parte \"vecchia\" e quella \"nuova\". La prima espone ambienti ricostruiti dedicati all'olio, al grano, alla filatura e tessitura, botteghe artigianali ed ambienti della vita di tutti giorni, mentre la seconda (917\u00a0m\u00b2), in costruzione, \u00e8 destinata a contenere scenografie complementari all'area museale gi\u00e0 esistente, un'area dedicata a una serie di carri ed una galleria fotografica."}
{"id": "492189", "revid": "1543377", "url": "https://it.wikipedia.org/wiki?curid=492189", "title": "Campionati italiani di ciclismo su strada 2007", "text": "I Campionati italiani di ciclismo su strada 2007 (\"Settimana Tricolore 2007\"), organizzati dall'U.S. Pontedecimo 1907, si svolsero in Liguria dal 26 giugno al 1\u00ba luglio 2007. Nell'ultimo giorno si assegn\u00f2 a Genova la maglia tricolore maschile Elite, in un percorso cittadino che terminava nella centralissima via XX Settembre."}
{"id": "492194", "revid": "119306208", "url": "https://it.wikipedia.org/wiki?curid=492194", "title": "Magno Magni", "text": "Biografia.\nMagno Magni \u00e8 stato uno dei pionieri dell'industria chimica italiana. Fond\u00f2 una impresa di fertilizzanti chimici a Vicenza che fu all'origine, insieme ad altre, dell\"'Unione italiana fra consumatori e fabbricanti di concimi e prodotti chimici\" (nata nel 1908) che sarebbe stata per decenni la dominatrice monopolistica del mercato.\nMagni fu tra i primi ad integrare a monte le produzioni di solfato di rame, superfosfati ed acido solforico con il controllo delle necessarie materie prime. Per realizzarlo acquis\u00ec in Tunisia un grande bacino minerario.\nFu anche abile a realizzare alleanze con gli altri produttori del settore chimico, con l'emergente industria elettrica; e ad unire la sua attivit\u00e0 di imprenditore di provincia e i grandi poteri finanziari quali la Banca Commerciale Italiana ed il Credito Italiano. Tramite questi rapporti con la grande finanza nazionale entr\u00f2 in contatto con la Montecatini di Guido Donegani alla quale vendette nel 1920 l'Unione Concimi, ritirandosi dall'attivit\u00e0. Questa vendita costitu\u00ec un esempio di intreccio fra interessi economici regionali e capitalismo nazionale che stava sviluppandosi in Italia in quel periodo.\nFu nominato cavaliere del Lavoro il 28 giugno 1903 per il settore dell'industria.\nA Canzo fece costruire una lussuosa villa chiamata \"Il Grimello\",ora Villa Magni-Rizzoli, con un ampio parco, in localit\u00e0 \"Grim\u00e8ll\" (it. Grimello), affidando al pittore Achille Beltrame e Silvio Bicchi l'incarico di affrescarne le sale."}
{"id": "492202", "revid": "2128848", "url": "https://it.wikipedia.org/wiki?curid=492202", "title": "Wolfgang Borchert", "text": "Biografia.\nFiglio di un insegnante di Amburgo e della scrittrice Hertha Borchert, inizi\u00f2 a comporre poesie gi\u00e0 all'et\u00e0 di 15 anni, alcune delle quali furono pubblicate nell\"'Hamburger Anzeiger\".\nDurante la Seconda guerra mondiale fu mandato al fronte est nel 1941. Ebbe molti problemi con il bellicoso regime nazista, fu arrestato pi\u00f9 volte e rischi\u00f2 addirittura la pena capitale perch\u00e9 accusato di essersi procurato volontariamente una grave ferita per poter fare rientro dopo anni di guerra. Borchert, infatti, si era dichiarato contrario alla guerra, ma riusc\u00ec a tornare ad Amburgo dai genitori solo nel 1945.\nNel dopoguerra lavor\u00f2 a teatro come attore e assistente di regia, ma solo per un breve periodo a causa delle gravi condizioni di salute riportate in seguito al conflitto mondiale. Mor\u00ec all'et\u00e0 di 26 anni il 20 novembre 1947, alla vigilia della prima rappresentazione teatrale di \"Drau\u00dfen vor der T\u00fcr\".\nL'arte di Borchert.\nPortavoce della popolazione tedesca del dopoguerra e soprattutto dei giovani che, al rientro a casa, non hanno trovato il calore delle mura domestiche, ma solo rovine, indifferenza e incertezza di fronte al futuro, Borchert \u00e8 uno dei maggiori esponenti della cosiddetta Tr\u00fcmmerliteratur (letteralmente, \"letteratura delle macerie\") ed \u00e8 stilisticamente influenzato dall'espressionismo e dal pragmatismo morale di Erich K\u00e4stner e Kurt Tucholsky.\nNel pamphlet \"Das ist unser Manifest\" (\"Questo \u00e8 il nostro manifesto\"), lo scrittore spiega il proprio punto di vista nei confronti dell'arte e della letteratura, sottolineando l'inutilit\u00e0 della \"buona grammatica\" e la necessit\u00e0 di autori che chiamino le cose con il proprio nome e prendano posizioni chiare. (\"Wir brauchen Dichter [...], die zu Baum Baum sagen [...] und ja sagen und nein sagen\", liberamente tradotto: \"Abbiamo bisogno di poeti che dicono albero all'albero [...], che dicono s\u00ec e dicono no\".) Non \u00e8 importante l'uso del \"congiuntivo\", per il quale mancano ormai tempo e pazienza. Il risultato \u00e8 una lingua emozionale ed emozionante, cruda e sincera, caratterizzata dalla presenza di ellissi, iperboli, climax e ripetizioni.\n\"Drau\u00dfen vor der T\u00fcr\".\nQuesto dramma fu scritto in pochi giorni nell'autunno del 1946, fu trasmesso inizialmente per radio dal Nordwestdeutscher Rundfunk, nel 1947 fu rappresentato per la prima volta a teatro e fu anche riadattato per il cinema da Wolfgang Liebeneiner.\n\"Drau\u00dfen vor der T\u00fcr\" (\"Fuori davanti alla porta\") \u00e8 ambientato nell'Amburgo del secondo dopoguerra ed ha come protagonista un uomo di nome Beckmann che rimpatria dopo tre anni di prigionia in Siberia. Al rientro il soldato vede morire tutte le speranze di un futuro migliore e scopre di non aver pi\u00f9 una casa e una famiglia ad attenderlo. La moglie lo ha dimenticato ed ha costruito una famiglia con un altro uomo, i genitori non ci sono pi\u00f9 e anche il fiume Elba lo respinge quando cerca di togliersi la vita. Ovunque vada viene sempre lasciato fuori della porta, ha perso la sua vecchia vita e, a causa della debolezza e della solitudine, non riuscir\u00e0 mai a crearsene una nuova.\nUn importante elemento del dramma \u00e8 il grottesco. Lo stesso Beckmann \u00e8 una figura grottesca; la maschera antigas lo fa anche assomigliare ad uno spettro, condannato com'\u00e8 a vivere la propria miserabile vita.\n\"Das Brot\".\n\"Das Brot\" (\"Il pane\") \u00e8 un racconto breve (Kurzgeschichte) ambientato nel dopoguerra tedesco. La storia si svolge nella notte in un povero appartamento abitato da una coppia sposata da 39 anni. Non ci sono riferimenti spazio-temporali precisi, ma l'ambientazione risulta chiara e indubbia. Tipici di questo periodo storico, infatti, sono la miseria, la fame, il razionamento del cibo, la povert\u00e0 che emergono dal racconto. La trama \u00e8 molto semplice, ma ci\u00f2 nonostante carica di forza empatica e capace di rendere esplicito il dramma del dopoguerra. Gli unici personaggi sono i due coniugi. La donna \u00e8 una persona forte e sicura che cerca di aiutare e proteggere suo marito, che invece \u00e8 debole e cede alla tentazione di mangiare di nascosto il pane messo da parte per il giorno successivo.\nLa tragedia del racconto sta nel fatto che, in determinate condizioni storiche, la sincerit\u00e0 di un lungo rapporto coniugale pu\u00f2 perdere stabilit\u00e0 anche per una fetta di pane. Il linguaggio utilizzato \u00e8 quello quotidiano, caratterizzato dall'uso di strutture paratattiche e ripetizioni, che rendono palpabile il dramma familiare e storico del racconto.\n\"Die K\u00fcchenuhr\".\nAnche \"Die K\u00fcchenuhr\" (\"L'orologio da cucina\") \u00e8 un racconto breve scritto e ambientato negli anni Quaranta. L'orologio della cucina del protagonista \u00e8 l'unico oggetto che \u00e8 rimasto integro dopo un attacco durante la guerra che ha ucciso tutta la sua famiglia. L'orologio non funziona pi\u00f9 e si \u00e8 bloccato nel momento dell'esplosione, quando segnava le 2:30. Questo orario ha per il giovane protagonista un significato profondo, rappresenta il suo passato, quando ogni notte faceva rientro a casa a quell'ora e trovava la madre ad aspettarlo. Rappresenta la perduta quotidianit\u00e0, che vede adesso come un paradiso."}
{"id": "492224", "revid": "82290234", "url": "https://it.wikipedia.org/wiki?curid=492224", "title": "Fabrizio Tarducci", "text": ""}
{"id": "492233", "revid": "1543377", "url": "https://it.wikipedia.org/wiki?curid=492233", "title": "Dipartimento di Tolima", "text": "Il dipartimento di Tolima \u00e8 uno dei 32 dipartimenti della Colombia. Il capoluogo del dipartimento \u00e8 Ibagu\u00e9.\nGeografia fisica.\nIl dipartimento di Tolima confina a nord con il dipartimento di Caldas, a est con i dipartimenti di Cundinamarca e Huila, a sud con il dipartimento di Huila e di Cauca, ad ovest con i dipartimenti di Cauca, Valle del Cauca, Quind\u00edo, Risaralda e Caldas.\nIl territorio di Tolima \u00e8 prevalentemente montuoso essendo attraversato da nord a sud dalla Cordigliera Centrale ad occidente mentre a oriente \u00e8 in interessato dalla fascia pedemontana della Cordigliera Orientale. Tra le catene montuose si distendono le fertili valli dei fiumi Magdalena, Salda\u00f1a, Cabrera ed altri.\nStoria.\nIl dipartimento di Tolima \u00e8 nato giuridicamente nel 1908 staccando il suo territorio da quello del dipartimento di Cundinamarca.\nSuddivisione amministrativa.\nIl dipartimento di Tolima si compone di 47 comuni:"}
{"id": "492235", "revid": "17340", "url": "https://it.wikipedia.org/wiki?curid=492235", "title": "Roberto Carlos Abbondanzieri", "text": ""}
{"id": "492237", "revid": "17340", "url": "https://it.wikipedia.org/wiki?curid=492237", "title": "Leandro Damian Cufr\u00e9", "text": ""}
{"id": "492239", "revid": "17340", "url": "https://it.wikipedia.org/wiki?curid=492239", "title": "Pablo Cesar Aimar", "text": ""}
{"id": "492241", "revid": "78273", "url": "https://it.wikipedia.org/wiki?curid=492241", "title": "Carlos Alberto Tevez", "text": ""}
{"id": "492246", "revid": "126257", "url": "https://it.wikipedia.org/wiki?curid=492246", "title": "Dionigi Bussola", "text": "Oper\u00f2 principalmente in Lombardia dove probabilmente nacque nel 1615. La sua formazione artistica avvenne a Roma dove soggiorn\u00f2 per un lungo periodo: l\u00e0 studi\u00f2 presso l'Accademia di S. Luca ed apprese i segreti del mestiere da Ercole Ferrata. Al suo ritorno Milano, continu\u00f2 la sua attivit\u00e0 sino a quando, nel 1645, divenne statuario e nel 1658 Protostatuario della Veneranda Fabbrica del Duomo di Milano.\nQualche anno prima, nel 1653 nasceva, sempre a Milano suo figlio Cesare che seguir\u00e0 le orme di suo padre divenendo anch'egli scultore e pittore.\nTra le opere che si conservano di quest'autore presso il duomo di Milano, \u00e8 opportuno ricordare le state di San Martino e Sant'Andrea oltre che la volta della cappella della Madonna dell'Albero.\nDa Milano si spost\u00f2, senza mai lasciare definitivamente la fabbrica milanese, per operare nel Santuario di Saronno, nella Certosa di Pavia, per la quale scolp\u00ec bassorilievi raffiguranti la Nascita di Cristo e la Strage degli Innocenti e nei Sacri Monti di Orta, Varallo, Varese e Domodossola.\nLa sua opera per i Sacri Monti.\nL'opera di questo artista raggiunse risultati strabilianti proprio durante il periodo in cui lavor\u00f2 presso i Sacri Monti lasciando dietro di s\u00e9 un patrimonio artistico di grande valore.\nPresso il Sacro Monte di Varallo si occup\u00f2 di plasmare le figure del Paradiso nella cupola della Assunta.\nPer quanto riguarda il periodo passato a Domodossola fu invitato da Giovanni Matteo Capis, promotore della costruzione del Sacro Monte Calvario, dietro suggerimento del pittore craveggese Carlo Mellerio, e nelle cappelle del Sacro Monte lavor\u00f2 dal 1660 circa fin verso il 1684 eseguendo moltissime statue: \nAl Sacro Monte sopra Varese esegu\u00ec il gruppo della Crocefissione per la decima Cappella.\nLa testimonianza pi\u00f9 grande \u00e8 stata lasciata al Sacro Monte di Orta dove le statue in terracotta modellate dall'artista, superano il centinaio; soltanto nella cappella XX se ne contano 51."}
{"id": "492247", "revid": "599013", "url": "https://it.wikipedia.org/wiki?curid=492247", "title": "Ersilia", "text": ""}
{"id": "492249", "revid": "767487", "url": "https://it.wikipedia.org/wiki?curid=492249", "title": "Savoy (album)", "text": "Savoy \u00e8 il quinto album in studio dell'omonimo gruppo musicale.\nIl brano \"Whalebone\" fa parte della colonna sonora del film \"Hawaii, Oslo\"."}
{"id": "492259", "revid": "767487", "url": "https://it.wikipedia.org/wiki?curid=492259", "title": "Terra (economia)", "text": "In economia, la terra \u00e8 uno dei tre fattori della produzione. Comprende tutte le risorse naturali la cui curva di offerta \u00e8 completamente inelastica: ad esempio i luoghi geografici (esclusi i miglioramenti infrastrutturali ed il capitale naturale/ambientale che pu\u00f2 essere \"amministrato\" o degradato dalle azioni umane), i depositi minerari e persino le orbite geostazionarie e lo spettro elettromagnetico. Nell'economia classica gli altri due fattori sono il lavoro ed il capitale. Il reddito derivato dalla terra \u00e8 la rendita.\nLa terra in senso economico non si pu\u00f2 creare o distruggere. Secondo i georgisti ci\u00f2 implica che, poich\u00e9 la curva di offerta \u00e8 perfettamente inelastica, una cosiddetta imposta terriera non avrebbe effetti sul costo opportunit\u00e0 del suo utilizzo, ma ridurrebbe semplicemente il valore della propriet\u00e0 terriera. Tuttavia la terra pu\u00f2 entrare o uscire dal mercato, e deve essere scoperta per poter essere usata. Inoltre, la cosiddetta rendita di Hotelling dei depositi minerari influenza l'allocazione intertemporale; pertanto molti economisti non considerano le risorse minerarie nella definizione di terra.\nLa terra storicamente ha causato gravi conflitti e dispute; i programmi redistributivi di riforma terriera sono spesso causa di grandi controversie e i diritti minerari hanno contribuito a molte guerre civili, soprattutto in Africa."}
{"id": "492280", "revid": "712828", "url": "https://it.wikipedia.org/wiki?curid=492280", "title": "Ersilia (mitologia)", "text": "Ersilia (\"Hersilia\") per la mitologia romana fu la moglie di Romolo.\nStoria.\nErsilia era la moglie di Romolo, al quale diede due figli: una femmina, Prima, ed un maschio, Avilio.\nEra, tra le Sabine rapite nel ratto delle sabine, la pi\u00f9 nobile e la pi\u00f9 attiva fra le mediatrici che si interposero fra Romani e Sabini, per riportare la pace tra i due popoli.\nSegu\u00ec Romolo nell'apoteosi ed ebbe il nome divino di \"Hora\" (o anche \"Horta\") per l'acquisizione dell'eterna giovinezza, mentre\nRomolo divenne Quirino.\nSecondo un'altra versione, citata da Macrobio, fu data in sposa ad un compagno di Romolo, chiamato Ostilio, proveniente dall\"'ager latinus (campo latino)\", al quale diede un figlio, Osto, padre di Tullo Ostilio; mentre per Plutarco fu data in sposa sempre a Ostilio, originario della citt\u00e0 albense di Medullia, da cui discendeva il terzo re di Roma, Tullo Ostilio.\nOpere collegate.\nLa sua figura ispir\u00f2 l'opera teatrale \"Romolo ed Ersilia\" di Pietro Metastasio, ed i dipinti \"Le Sabine\" di Jacques-Louis David, e \"Ersilia separa Romolo e Tazio\" del Guercino."}
{"id": "492282", "revid": "120680702", "url": "https://it.wikipedia.org/wiki?curid=492282", "title": "Bacca", "text": "Il termine bacca indica, nella terminologia botanica, un tipo di frutto \"carnoso\" in cui tutti gli strati sono di consistenza morbida e acquosa.\nLe bacche si distinguono dalle drupe principalmente per via dell'assenza della componente interna legnosa. Il termine bacca \u00e8 tuttavia colloquialmente utilizzato per riferirsi per estensione a qualunque tipo di frutto carnoso piccolo e tondeggiante di alberi o arbusti.\nMolti frutti e ortaggi comunemente consumati sono delle bacche: pomodoro, peperone, cachi, kiwi, uva, mirtillo e ribes. Altri frutti carnosi poliacinosi comunemente indicati con il termine di \"bacca\", tra cui la mora del rovo o il lampone, in termini botanici sono invece definiti \"polidrupe\", ovvero frutti composti (derivati da pi\u00f9 pistilli dello stesso fiore che rimangono uniti anche nel frutto) formati da tante piccole drupe inserite sul ricettacolo convesso del fiore.\nDescrizione.\nLa bacca deriva dalla trasformazione d'un ovario pluricarpellare sincarpico, con un numero variabile di ovuli.\nI tre strati che costituiscono tutti i frutti (epicarpo, mesocarpo ed endocarpo) nella bacca sono tutti di consistenza carnosa; i semi, derivanti dalla trasformazione degli ovuli, sono immersi nell'endocarpo.\nMolte bacche sono plurisperme, contengono cio\u00e8 diversi semi, alcune come ad esempio il dattero, l'avocado, il pepe sono monosperme con un solo grande seme all'interno.\nGli animali sono attratti dalle vivaci colorazioni di molte bacche e dal loro buon sapore, e se ne nutrono; i semi delle bacche sopravvivono alla digestione, e sfruttano quale veicolo dispersore l'animale stesso, i semi vengono liberati nell'ambiente al momento della defecazione. Entrambi gli organismi traggono dunque vantaggio da tale modalit\u00e0 d'interazione: l'animale alimentandosi, la pianta propagandosi.\nI seguenti frutti sono considerati delle varianti di una bacca:\nNell'uso comune, il termine \"bacca\" viene spesso impropriamente utilizzato. Ne \u00e8 un esempio il termine \"bacca di ginepro\" in cui il termine bacca viene utilizzato per indicare il galbulo del ginepro, che non \u00e8 un frutto bens\u00ec la struttura di protezione dei semi in una gimnosperma (che non avendo ovario non pu\u00f2 avere frutto).\nAltre tipologie di frutti in quanto piccoli carnosi e utilizzati in cucina sono spesso indicati erroneamente come bacche. "}
{"id": "492283", "revid": "161374", "url": "https://it.wikipedia.org/wiki?curid=492283", "title": "Bloch MB.150/157", "text": ""}
{"id": "492286", "revid": "118309053", "url": "https://it.wikipedia.org/wiki?curid=492286", "title": "Jeffrey Clive", "text": "Il dottor Jeffrey Clive \u00e8 un personaggio di finzione della serie televisiva L'incredibile Hulk.\nDescrizione.\nJeffrey Clive vive a Vissaria, una tranquilla cittadina di provincia. \u00c8 un pragmatico ed eclettico scienziato, grande conoscitore delle scienze mediche e anatomiche, ma a causa del suo carattere schivo, delle pochissime amicizie e del segreto che mantiene sulle proprie ricerche viene considerato un tipo bizzarro e persino un po' matto. La sola con cui ha un rapporto di amicizia \u00e8 la giovane Elizabeth Collins, che diverr\u00e0 la sua fidanzata.\nPartendo dalle ricerche del dottor Ronald Pratt, le stesse a cui si in seguito si ispirer\u00e0 anche il dottor David Banner, si avvicina enormemente agli studi circa la forza sovrumana tipica di ciascun essere umano, anche se utilizzata solo in circostanze estreme, ipotizzando seriamente la possibilit\u00e0 di comprenderla e imbrigliarla per poter curare la specie umana e sviluppare le capacit\u00e0 lavorative. Per poter compiere adeguatamente i suoi esperimenti si chiude in casa e progetta un'attrezzatura del tutto inedita per i suoi tempi, basata sull'accumulo dei raggi solari, giungendo presto a intravedere nei raggi gamma la chiave con cui dare una svolta ai suoi ambiziosi traguardi.\nAll'inizio degli anni '50, quando ormai \u00e8 certo circa l'attendibilit\u00e0 delle sue ricerche, avvicina Dell Frye, un giardiniere di mezza et\u00e0 che soffre di una salute molto precaria e ormai destinato a morire entro breve tempo, e lo convince di avere tra le mani la possibilit\u00e0 di salvargli la vita tramite un trattamento del tutto nuovo. Frye accetta, e viene esposto alle radiazioni accumulate da Clive. Come previsto dalle ricerche, guarisce quasi all'istante dalle sue molteplici malattie, dopo qualche tempo scopre di essere soggetto a una strana quanto spaventosa metamorfosi. Ogni volta che si arrabbia, infatti, si trasforma in un mostruoso e gigantesco essere con la pelle verde, incredibilmente forte e privo di intelligenza. Questa creatura, il primo Hulk, semina il terrore per Vissaria arrivando presto anche a uccidere un contadino, Frank Towsend. Curiosamente, nessuno sospetta che si tratti di Frye.\nClive comprende al volo il pericolo della situazione, e l'intera popolazione di Vissaria, ben sapendo che vi \u00e8 in qualche modo coinvolto, insiste perch\u00e9 trovi un rimedio all'istante. Colto dal panico, lo scienziato sintetizza un antidoto capace di interrompere le trasformazioni di Frye dopo quarantotto ore dall'assunzione, riportando il giardiniere di fatto a normali condizioni. L'esperimento ha il suo effetto, e il malfermo paziente torna ad essere un normalissimo essere umano.\nPochi giorni dopo la scomparsa del mostro, Clive muore lasciando in eredit\u00e0 la villa e il suo patrimonio alla fidanzata Elizabeth Collins, a cui ha soltanto in parte svelato la verit\u00e0. Ma lei non ha il coraggio di vivere a Clive House, tanto che a occuparsene \u00e8 lo stesso Dell, che aspetta con ansia qualcuno che lo aiuti a ripetere su di lui l'esperimento di Clive. Molti anni dopo la morte di Clive, David, vittima dell'analogo problema del giardiniere, raggiunge Vissaria, i cui abitanti ricordano ancora con terrore il mostro verde. Lo scienziato intende scoprire tutti i particolari delle vicende di Clive e la misteriosa creatura con l'intento di trovare e usare per s\u00e9 la cura sintetizzata.\nCon l'aiuto della Collins, David si reca a Clive House, dove legge i dettagliatissimi appunti del defunto scienziato intravedendo la reale possibilit\u00e0 di guarire. Tuttavia Frye sfrutta David con un pronto inganno, e ottiene il risveglio del suo Hulk dopo un decennale letargo, richiamando pertanto l'attenzione del reporter Jack McGee, nemico e inseguitore di vecchia data di David. Volendo correggere i propri errori, David sintetizza due dosi per la cura, ma queste vengono distrutte dall'altro mostro prima di essere utilizzate. I due Hulk si affrontano, ma l'alter ego del folle Frye viene ucciso dai colpi di pistola dello sceriffo di Vissaria, davanti agli occhi di McGee.\nQuesta volta i documenti e le attrezzature di Clive relativi alla creazione di Hulk vengono distrutti per sempre nella devastazione del laboratorio di Clive House durante il titnaico scontro tra i due mostri verdi.\nL'ispirazione dal dottor Frankenstein.\nGli autori dell'episodio si ispirarono alla figura del solitario e bizzarro dottor Victor Frankenstein, le cui ricerche approdarono a risultati catasfrofici. Anche il nome del personaggio \u00e8 da attribuirsi alla filmografia ispirata al romanzo della Shelley: \"Clive\" \u00e8 infatti il cognome di Colin Clive, l'attore che imperson\u00f2 il protagonista nel film Frankenstein, anno 1931, con Boris Karloff. Esattamente come per lo scienziato pazzo del romanzo dell'horror per eccellenza, il nome della sua promessa sposa \u00e8 Elizabeth."}
{"id": "492287", "revid": "161374", "url": "https://it.wikipedia.org/wiki?curid=492287", "title": "Bloch MB.157", "text": ""}
{"id": "492291", "revid": "1522738", "url": "https://it.wikipedia.org/wiki?curid=492291", "title": "Pinky and the Brain", "text": "Pinky and the Brain \u00e8 una serie animata statunitense. \u00c8 stata la prima serie televisiva animata presentata in Dolby Surround e la quarta collaborazione tra Steven Spielberg con la sua societ\u00e0 di produzione Amblin Entertainment e la Warner Bros. Animation.\nI protagonisti apparvero per la prima volta nel 1993 nel loro segmento ricorrente della serie \"Animaniacs\". Successivamente, vista la popolarit\u00e0, ne fu prodotta una serie spin-off di 65 episodi trasmessi in quattro stagioni dal 1995 al 1998. In contemporanea con l'ultima stagione fu prodotta la serie \"Pinky, Elmyra &amp; the Brain\".\nTrama.\nI protagonisti, Mignolo e Prof., sono topi da laboratorio geneticamente potenziati che risiedono in una gabbia nella struttura di ricerca Acme Labs. Prof. \u00e8 egocentrico e calcolatore, mentre Mignolo \u00e8 bonario ma stupido.\nIn ogni episodio, Prof. escogita un nuovo piano per conquistare il mondo che alla fine fallisce: di solito a causa dell'idiozia di Mignolo, dell'impossibilit\u00e0 del piano, dell'arroganza o della presunzione di Prof. o solo di circostanze al di fuori del loro controllo.\nCreazione ed ispirazione.\nL'ispirazione per \"Mignolo e Prof.\" \u00e8 basata sulle personalit\u00e0 di due colleghi di Tom Ruegger, produttore delle \"Tiny Toon Adventures\", rispettivamente Eddie Fitzgerald e Tom Minton. Ruegger inizi\u00f2 a costruire la storia di \"Mignolo e Prof.\" il giorno in cui si chiese cosa sarebbe accaduto se Minton e Fitzgerald avessero tentato di conquistare il mondo.\nSembra poi che Fitzgerald ripetesse continuamente \u201c\"Narf\"\u201d (una delle espressioni ricorrenti di Mignolo nella versione originale) quando si trovava nell'ufficio di produzione dei Tiny Toons.\nProduzione.\nProduttori.\nCome per gli \"Animaniacs\", Steven Spielberg \u00e8 stato il produttore esecutivo per tutta la serie. Della squadra di produzione facevano parte anche Tom Ruegger, Jean MacCurdy ed Andrea Romano."}
{"id": "492297", "revid": "122820356", "url": "https://it.wikipedia.org/wiki?curid=492297", "title": "Nicolas Anelka", "text": "Con la nazionale francese ha vinto il Campionato europeo nel 2000 e la Confederations Cup nel 2001.\nBiografia.\nNel 2013 ha assunto il nome arabo di Abdul-Salam Bilal dopo essersi convertito all'Islam.\nLa piattaforma Netflix, gli dedica un documentario sulla sua vita calcistica. Viene pubblicato il 5 agosto 2020.\nCaratteristiche tecniche.\nAttaccante dotato di grande ritmo e capacit\u00e0 realizzative, giocava prevalentemente da seconda punta di movimento a supporto di un centravanti ma poteva essere impiegato in tutti i ruoli dell'attacco; non era raro vederlo partire da lontano agendo sulla linea dei centrocampisti e sacrificandosi nel lavoro di copertura. L'allenatore Carlo Ancelotti ai tempi del Chelsea lo ha definito una seconda punta rapida capace di integrarsi alla perfezione con il pi\u00f9 possente Didier Drogba. Sempre Ancelotti lo ha descritto inoltre come un attaccante completo, un eccellente finalizzatore che si muove molto bene sul campo, dotato di buona elevazione e con grandi qualit\u00e0 tecniche. Lo stesso Anelka, in un'intervista al sito ufficiale del Chelsea il 19 agosto 2010, ha spiegato come con i \"Blues\" sia maturato come giocatore, abbandonando il ruolo di attaccante puro per diventare un attaccante di supporto e giocare in libert\u00e0 svariando a sinistra, a destra o dietro al centravanti principale.\nCarriera.\nClub.\nParis Saint-Germain e Arsenal.\nA 16 anni inizia la sua carriera a Parigi con il Paris Saint-Germain, con cui disputa due stagioni nella Ligue 1.\nNel febbraio del 1997, a 18 anni, viene acquistato dal club londinese dell'Arsenal per una somma pari a circa 500.000 sterline. Sotto la nuova direzione tecnica di Ars\u00e8ne Wenger segna il suo primo gol per l'Arsenal contro il Manchester United nella vittoria casalinga per 3-2. Durante la stagione 1996-1997 non gioca con continuit\u00e0 in prima squadra, mentre in quella successiva disputa molte pi\u00f9 partite, Con l'Arsenal ottiene il \"double\" vincendo sia la Premier League sia la FA Cup. Nella stagione 1998-1999 vince il PFA Young Player of the Year Award; la sua squadra non riesce a ripetersi in Premier League. Durante la sua esperienza con l'Arsenal, Anelka colleziona 72 presenze in prima squadra e 17 presenze con la squadra delle riserve, segnando 27 gol.\nReal Madrid e il ritorno al Paris-Saint Germain.\nAnelka si trasferisce al Real Madrid il 2 agosto 1999 per 22,3 milioni di sterline. Guidato da Vicente del Bosque, arriva a ricevere una squalifica di quarantacinque giorni per essersi rifiutato di allenarsi con la squadra per tre giorni.\nIl 5 gennaio 2000 realizza la prima rete della storia della Coppa del mondo per club FIFA, segnando il gol di apertura nel successo per 3 a 1 contro i sauditi dell'Al-Nassr. A fine torneo, chiuso dalle \"merengues\" al secondo posto, risulta con 3 reti il capocannoniere insieme a Rom\u00e1rio.\nNel finale di stagione realizza gol decisivi per la vittoria della Champions League conquistata in finale ai danni del Valencia.\nNel 2000 firma un nuovo contratto col Paris Saint-Germain, il club che lo aveva lanciato nel calcio professionistico, dopo una transazione pari a 20 milioni di euro. L'allenatore Luis Miguel Fern\u00e1ndez lo esclude spesso dalla rosa dei titolari.\nPrestito a Liverpool e Manchester City.\nDopo due anni e mezzo, Anelka torna in Premier League: nel dicembre del 2001 passa in prestito al Liverpool fino alla fine della stagione. Aiuta la sua squadra a raggiungere il secondo posto in Premier League segnando gol decisivi; al termine la societ\u00e0 guidata dall'allenatore G\u00e9rard Houllier decide di non riscattarlo acquistando al suo posto un suo futuro compagno di squadra nel Bolton, El Hadji Diouf.\nIl 24 maggio 2002 passa al Manchester City per 13 milioni di sterline pagati dal manager Kevin Keegan, al tempo record per il club biancoblu. Nella sua prima stagione al Manchester City \u00e8 il capocannoniere della squadra con 14 gol, tra cui uno negli ultimi minuti nel derby di Manchester, e uno contro l'Arsenal, sua ex squadra, segnando il gol vittoria dopo aver battuto un calcio di rigore. Nella sua seconda stagione al Manchester City \u00e8 ancora capocannoniere con 25 gol. Inizia la stagione 2004-2005 segnando un gol contro il Chelsea.\nFenerbah\u00e7e.\nNel gennaio del 2005 passa per 7 milioni di sterline alla compagine turca del Fenerbah\u00e7e. Anelka aiuta la sua squadra a vincere la S\u00fcper Lig, giocando anche in Champions League. Anelka disputa con il Fenerbah\u00e7e due stagioni, totalizzando 57 presenze e 16 gol.\nBolton Wanderers.\nIl 25 agosto 2006 il Bolton acquista il giocatore con un contratto quadriennale, per la somma record per il club di 8 milioni di sterline. Anelka fa il suo debutto con il Bolton contro il Watford il 9 settembre 2006. Termina la stagione 2006-2007 da capocannoniere della squadra con 11 gol.\nNel mese di gennaio 2007 dichiara di essere disposto a lasciare il Bolton per un ritorno all'Arsenal, sua ex squadra, promettendo in un secondo momento di rimanere al Bolton nel luglio 2007, dopo aver parlato col manager Sammy Lee. Pur disputando una negativa prima parte di stagione nel 2007-2008, il 30 agosto firma un rinnovo quadriennale fino al 2011.\nChelsea.\nL'11 gennaio del 2008 il Chelsea acquista il cartellino del giocatore per una somma vicina ai 15 milioni di sterline con quattro anni di contratto. Anelka debutta il giorno successivo contro il Tottenham Hotspur e segna i primi gol con la nuova maglia in FA Cup contro il Wigan Athletic due settimane pi\u00f9 tardi (1-2 per i Blues il finale).\nA Mosca, nella notte tra il 21 e il 22 maggio 2008, Anelka \u00e8 insieme al compagno John Terry uno dei due giocatori a sbagliare il proprio calcio di rigore nella finale di Champions League, trofeo che viene assegnato al Manchester United.\nNella stagione 2008-2009, anche a causa dell'infortunio di Didier Drogba, Anelka viene utilizzato con maggiore continuit\u00e0, riuscendo a conseguire il titolo di capocannoniere della Premier League con 19 reti.\nNella stagione 2009-2010, con l'arrivo di Carlo Ancelotti sulla panchina londinese, contribuisce alla vittoria della Premier League e della FA Cup con 17 gol complessivi nelle due manifestazioni. Il 24 giugno del 2010 rinnova il contratto con il Chelsea fino al 2012.\nShanghai Shenhua.\nIl 12 dicembre 2011, lo Shanghai Shenhua, squadra militante nella Chinese Super League, annuncia l'ingaggio del giocatore francese a partire dal gennaio 2012. Il giocatore firma un contratto di 10,6 milioni di euro l'anno per due stagioni.\nL'11 aprile 2012 diventa giocatore-allenatore della squadra firmando un contratto biennale da 10 milioni di euro a stagione. Viene sostituito come allenatore il 30 maggio seguente da Sergio Batista. In totale con la squadra cinese gioca 27 partite e segna 4 gol.\nJuventus.\nIl 30 gennaio 2013 viene acquistato dalla societ\u00e0 italiana della Juventus (che lo corteggiava fin dai tempi dell'Arsenal) a parametro zero. Sceglie la maglia n\u00ba 18 e viene inserito nella lista per la fase finale di Champions League. Il 12 febbraio fa il suo esordio con la maglia bianconera nella gara di andata degli ottavi di finale di UEFA Champions League giocata a Glasgow contro il Celtic, subentrando all'86' minuto a Mirko Vu\u010dini\u0107 e diventando il calciatore ad aver giocato con pi\u00f9 maglie diverse nella massima competizione europea (sei squadre diverse) insieme a Zlatan Ibrahimovi\u0107. Il 16 febbraio successivo, nella partita persa 1-0 all'Olimpico contro la Roma, debutta nel campionato italiano, subentrando ad Arturo Vidal al 71'. Il 5 maggio, grazie alla vittoria interna della Juventus sul Palermo per 1-0, vince \u2013 con tre giornate d'anticipo \u2013 il campionato italiano. Complessivamente con la maglia della Juventus gioca solamente 3 partite.\nWest Bromwich Albion.\nIl 4 luglio 2013 viene acquistato a parametro zero dagli inglesi del West Bromwich Albion firmando un contratto annuale da 5 milioni di sterline.\nIl 22 agosto lascia l'allenamento dei \"Baggies\" e annuncia la volont\u00e0 di ritirarsi dal calcio giocato. Alla base della clamorosa decisione ci sarebbe la recente scomparsa del suo procuratore Eric Manasse. Il 28 agosto rettifica la sua decisione e presta disponibilit\u00e0 anche per la partita della domenica successiva contro lo Swansea.\nIl 28 dicembre va a segno per la prima volta con la maglia del West Browmich Albion, con una doppietta nel 3-3 esterno contro il West Ham, diventando cos\u00ec il nono giocatore ad andare a segno con sei maglie diverse in Premier League. Dopo la realizzazione della seconda rete festeggi\u00f2 eseguendo il gesto della \"quenelle\", evocativo di antisemitismo e razzismo. Per tale ragione \u00e8 stato squalificato per cinque giornate dalla \"Football Association\", che lo ha anche condannato a pagare una sanzione pecuniaria di 80.000 sterline ed a frequentare un corso obbligatorio di educazione. L'esecuzione del gesto ha avuto come conseguenza per il West Bromwich la perdita dello sponsor da parte di Zoopla, societ\u00e0 del settore immobiliare specializzata nell'intermediazione, fondata da Alex Chesterman, di religione ebraica, che ha annunciato la rottura del rapporto con il club alla fine della stagione.\nIl 14 marzo 2014 annuncia tramite il suo account di Twitter la rescissione del suo contratto con il West Bromwich a causa di alcuni dissidi causati dalla squalifica. Il club ha per\u00f2 annunciato di non aver ricevuto comunicazioni formali circa la rescissione del contratto di Anelka, ritenendo poco professionale il comportamento del giocatore. Il giorno seguente, tuttavia, anche la squadra inglese ha annunciato la rescissione del suo contratto.\nAtl\u00e9tico Mineiro e Mumbai City.\nIl 6 aprile seguente viene annunciato il suo ingaggio da parte dell'Atl\u00e9tico Mineiro. Dopo una settimana dall'annuncio il giocatore non si \u00e8 presentato in ritiro e cos\u00ec il 16 aprile il suo contratto \u00e8 stato rescisso, rimanendo nuovamente svincolato.\nIl 15 settembre dello stesso anno il giocatore firma con il Mumbai City, club del neonato campionato indiano. Al termine del campionato totalizza un bottino di 2 gol in 7 presenze rimanendo svincolato.\nDopo alcuni mesi passati senza nessuna chiamata da alcuna squadra annuncia il suo ritiro dal calcio giocato all'et\u00e0 di 35 anni.\nDirettore sportivo dell'Hussein Dey e ritorno al Mumbai City.\nA marzo 2015 trova un accordo come d.s. e uomo immagine dell'Hussein Dey, club della massima serie algerina. Il 26 aprile si \u00e8 reso protagonista dell'ennesima follia facendo a pugni al termine dell'allenamento con l'allenatore del club Meziane Ighil cavandosela solo con una multa da parte della societ\u00e0.\nIl 3 luglio seguente viene reso ufficiale il suo ritorno al Mumbai City per la seconda edizione della Indian Super League, questa volta anche in veste di allenatore, tornando ad allenare dopo l'esperienza del 2012 allo Shanghai Shenhua.\nA febbraio 2021, viene definito l'accordo che lo far\u00e0 diventare direttore sportivo del Hy\u00e8res Football Club, che al suo arrivo, militava nel National 2 (4\u00aa divisione del campionato francese)\nNazionale.\nGioca con la Nazionale giovanile francese ai Mondiali di calcio nel 1997, poi, nel 1998, debutta nella Nazionale maggiore il 21 aprile contro la Svezia.\nNon partecipa a Francia '98 ma entra a far parte della rosa per Euro 2000 e per la Confederations Cup 2001.\nDal 2002 al 2005 Anelka non viene mai schierato in Nazionale a causa di dissapori con Roger Lemerre e Jacques Santini; con l'avvento sulla panchina francese di Raymond Domenech ritorna a vestire la maglia dei \"bleus\", per una serie di amichevoli.\nNel 2006 non viene inserito nella lista dei 23 convocati da Domenech per i Mondiali di Germania; quando Djibril Ciss\u00e9 \u00e8 costretto a dare forfait a causa di un infortunio grave a tibia e perone, l'allenatore francese preferisce convocare il giocatore del Lione Sidney Govou.\nNelle partite di qualificazione ad Euro 2008 viene inserito nuovamente nel giro della Nazionale, partendo spesso come titolare. Viene anche inserito nella lista dei convocati della Francia per Euro 2008.\n\u00c8 presente nella lista dei 23 convocati di Domenech per il Mondiale 2010 in Sudafrica, lista dalla quale sar\u00e0 epurato all'indomani della sfida contro il Messico (persa con il risultato di 0-2), ufficialmente per delle offese al CT. Dopo i Mondiali la commissione disciplinare della FFF ha squalificato il giocatore per diciotto partite della Nazionale, in seguito al suo comportamento in occasione degli stessi.\nStatistiche.\nGiocatore.\nPresenze e reti nei club.\n\"Statistiche aggiornate al 7 dicembre 2014.\""}
{"id": "492299", "revid": "6923", "url": "https://it.wikipedia.org/wiki?curid=492299", "title": "Black hat", "text": "Black hat \u00e8 un hacker malintenzionato o con intenti criminali. Si contrappone a white hat in quanto, diversamente da questi, mantiene segrete le proprie conoscenze sulle vulnerabilit\u00e0 e gli exploit che trova riuscendo a inserirsi in un sistema o in una rete non per aiutare i proprietari a prendere coscienza di un problema di sicurezza, come fanno i white hat nel rispetto quindi dell'etica degli hacker, ma violando illegalmente sistemi informatici, anche senza vantaggio personale.\nBlack hat SEO pu\u00f2 essere sempre definito un hacker ma in termini SEO. In pratica questo personaggio utilizza tecniche che vanno contro il regolamento dei motori di ricerca e dello stesso Google, il motore di ricerca pi\u00f9 utilizzato al mondo.\nIl nome \"black hat\" proviene dalla convenzione del cinema western a far indossare cappelli neri ai personaggi negativi.\nCaratteristiche.\nMolti black hat promuovono la libert\u00e0 individuale e l'accessibilit\u00e0, senza autorizzazione, all'interno dei sistemi informatici, violando cos\u00ec la privacy. Cercano di trovare ed espandere i bug di sistema, utilizzano tecniche spam via mail fingendosi i detentori del conto bancario, postale o altro dei soggetti, con l'intento di truffarli e derubarli. Possono avere accesso ad un 0day-exploit. Nella maggior parte dei casi, un black hat lavora per causare un danno, o per prelevare informazioni private confidenziali e spesso per trarne profitti economici. Il black-hat hacking \u00e8 l'atto di compromettere la sicurezza informatica di un sistema senza l'autorizzazione del proprietario, di solito con l'intento di accedere ai computer connessi alla rete.\nSteven Levy dice dell'hacker: \nPer quando riguarda le azioni dei black hat seo, si riferisce a una serie di pratiche che vengono utilizzate per aumentare il posizionamento di siti web o di alcune pagina nei motori di ricerca attraverso tecniche che vanno contro i termini e al regolamento stabilito dai motori di ricerca stessi. Il termine \"black hat\" (cappello nero) \u00e8 nato nei film occidentali per distinguere i \"cattivi\" (Black Hat) dai \"bravi ragazzi\", che indossavano cappelli bianchi (White Hat). Di recente, \u00e8 usato pi\u00f9 comunemente per descrivere hacker, creatori di virus e coloro che compiono azioni non etiche con i computer."}
{"id": "492300", "revid": "899609", "url": "https://it.wikipedia.org/wiki?curid=492300", "title": "Menestrello", "text": "Il menestrello (dal provenzale \"menestrals\", \"servo di casa\") era, in et\u00e0 feudale, l'artista di corte incaricato all'intrattenimento del castello (per i signori ed i cortigiani). Svolgeva mansioni di musicista, cantastorie, poeta o giullare per professione. Fu una figura presente principalmente nelle corti normanne come nella Francia, nell'Inghilterra medievale e in Sicilia.\nDescrizione.\nIl fenomeno dei menestrelli pu\u00f2 ravvisarsi dal X secolo in poi, in Europa occidentale. Si trattava per lo pi\u00f9 di musicanti e danzatori di umile condizione, che si spostavano tra castelli e villaggi per allietare le feste dei signori ed esibirsi sul sagrato delle chiese, proponendo una musica profana, che non aveva contenuto sacro e non apparteneva alla liturgia. Eseguivano per lo pi\u00f9 danze, come il trotto e il salterello e, in epoca pi\u00f9 avanzata, semplici melodie tratte dai poemi epici sulle gesta di eroi e cavalieri.\nIl pi\u00f9 celebre fu Adenet le Roi, definito \"il re dei menestrelli\"..\nEra spesso ingaggiato per singoli spettacoli, in occasione di ricorrenze particolari ed eseguiva perlopi\u00f9 brani gi\u00e0 composti probabilmente da un trovatore. Come il bardo per le popolazioni celtiche, il menestrello poteva essere un cantore di gesta eroiche compiute dal proprio signore. In alcuni casi, si trattava di un semplice buffone con abilit\u00e0 di giocoleria e aveva il solo scopo di divertire il pubblico.\nI menestrelli pi\u00f9 abili erano in grado di comporre delle tenzoni di livello paragonabile alla poesia trobadorica.\nAnche i comuni usavano assumere i menestrelli affinch\u00e9 cantassero la bellezza della citt\u00e0 e animassero fiere, tornei e mercati..\nLa figura del menestrello veniva spesso menzionata nell'epica cavalleresca.\nIl menestrello era anche uno strumento sociale di grande valore, infatti manteneva gli uomini a contatto con costumi ed ambienti diversi.\nA partire dal XIV secolo, anche a causa del mutamento di opinione generale riguardo alla musica profana, si svilupparono corporazioni di menestrelli nelle citt\u00e0 di tutta Europa. Le gilde hanno reso il menestrello pi\u00f9 parte della sua societ\u00e0, hanno richiesto che fosse adeguatamente addestrato da un altro membro della gilda e facevano in modo che ci fosse lavoro per lui. Nel tardo XV secolo, le ordinanze comunali nelle Fiandre stabilirono addirittura delle regole per la formazione dei menestrelli e per i loro concerti.\nSia perch\u00e9 la Chiesa non aveva un atteggiamento positivo nei loro confronti, sia perch\u00e9 i loro componimenti non venivano scritti, ma si tramandavano solo oralmente, a noi oggi non \u00e8 pervenuto nulla delle loro opere.\nNel XX secolo.\nIn altra epoca e luogo, dal 1840 circa, fino ai primi del XX secolo, lo spettacolo leggero americano fu dominato dai cosiddetti \"minstrel shows\", spettacoli di menestrelli: spettacoli teatrali improvvisati su un canovaccio, e spesso accompagnati dalla musica. Con l'andare del tempo queste esibizioni, che non erano stabili ma erano spettacoli di strada, presero ad assumere delle caratteristiche standard, che fissavano l'abbigliamento del menestrello, ed i ruoli, caratterizzati, che egli interpretava. A quest'epoca risale il fenomeno della blackface, ossia artisti bianchi che si esibivano con la faccia dipinta di nero per impersonare in maniera stereotipata gli afroamericani."}
{"id": "492301", "revid": "1782831", "url": "https://it.wikipedia.org/wiki?curid=492301", "title": "David Bruce Banner", "text": "David Bruce Banner, alias Hulk, \u00e8 il protagonista della serie televisiva statunitense \"L'incredibile Hulk\", liberamente ispirata all'omonimo personaggio delle riviste Marvel. David Banner \u00e8 uno scienziato brillante, coraggioso e altruista, vittima dei raggi gamma che, quando perde la calma, si trasforma nel rissoso gigante verde noto come Hulk. Creduto morto in un'esplosione avvenuta nel primo episodio, David viaggia senza meta per gli Stati Uniti (sempre sotto falso nome), alla ricerca di un modo per liberarsi dal suo alter ego. \u00c8 stato interpretato dall'attore statunitense Bill Bixby.\nBiografia del personaggio.\nStudi e insegnamento.\nDavid Banner nasce in California. Si laurea con il massimo dei voti in medicina, radiologia, genetica e biologia molecolare. A pochi anni dalla laurea, acquisisce una grande fama come medico in malattie rare e genetiche, nonch\u00e9 come ricercatore in ambito radiologico, cellulare e atomico.\nPer anni insegna scienze genetiche a Princeton e a Stanford, dove acquisisce una fama sempre crescente nel campo delle ricerche sugli impulsi emotivi e sui raggi gamma. Le sue ricerche subiscono una grande ispirazione quando legge i primi articoli del dottor Ronald Pratt, secondo il quale \u00e8 possibile ottenere poteri guaritori da una manipolazione genetica.\nAd Harvard, in cui \u00e8 ospitato presso un importante convegno di scienze mediche, fa la conoscenza di un certo Donald Blake, un giovane medico bonario ma pasticcione, in questo periodo in un mucchio di guai da cui pare che lo scienziato riesca a tirarlo fuori.\nAl termine dell'insegnamento come docente universitario, Banner lavora presso un laboratorio dove \u00e8 affiancato da El\u00e8na Marks, una vecchia compagna del college, con la quale ottiene molti grandi successi professionali, ma la sua vita sar\u00e0 tormentata a causa della morte improvvisa dell'amata moglie Laura, rimasta vittima di uno spaventoso incidente d'auto.\nL'esperimento.\nPoich\u00e9 il ricordo della tragica perdita della moglie lo perseguita, Banner concentra le proprie ricerche di scienziato e biologo verso la scoperta della forza sovrumana nascosta che ogni essere umano in caso di pericolo \u00e8 in grado di sfruttare.\nCombinando le relazioni del dottor Pratt con le proprie teorie genetiche, Banner studia alcuni soggetti che in casi di pericolo hanno sfoggiato una forza fisica insolita per un essere umano, e giunge alla conclusione che un'esposizione alle radiazioni gamma potrebbe permettere un uso cosciente di tale energia.\nBanner sottopone il proprio corpo a un bombardamento di raggi gamma, ignorando per\u00f2 che la potenza dei macchinari era stata ricalibrata. Ne consegue che il suo corpo ne assorbe un'accidentale \"overdose\".\nOra, lo scienziato \u00e8 soggetto a una mutazione: ogni volta che prova emozioni negative, come la rabbia o la paura, il suo cervello reagisce all'adrenalina rilasciando un ormone che lo tramuta in un essere gigantesco, dalla pelle verde, con una forza incredibile e con uno scarso quoziente intellettivo. \u00c8 una sorta di sosia primitivo guidato dagli impulsi animaleschi dei primi esseri umani..\nHulk.\nIl mostro, Hulk, si rivela come una conseguenza della personalit\u00e0 intrinseca di David Banner, e che reprime coscientemente: \u00e8 guidato cio\u00e8 dalle sue emozioni primarie (rabbia, paura, aggressivit\u00e0), le quali sono in grado di amplificare la sua gi\u00e0 elevata forza fisica. Questa creatura conserva in s\u00e9 tutti i ricordi di Banner, essendo logicamente una sua emanazione, ma quando la metamorfosi si inverte, lo scienziato non \u00e8 in grado di ricordare i fatti accaduti e le azioni compiute durante le trasformazioni.\nAnche quando vive come essere umano, il suo metabolismo lavora a ben sei volte pi\u00f9 del normale, e, oltre a garantire una stupefacente forza fisica, gli conferisce capacit\u00e0 curative e rigenerative insperate: le ossa rotte si rinsaldano in pochi secondi, le ferite e le lacerazioni cutanee si rimarginano all'istante.\nMorte apparente e vagabondaggio.\nDavid Banner viene creduto morto durante la distruzione del laboratorio, avvenuta involontariamente per mano di un fotoreporter ficcanaso, Jack McGee, che fiutava intorno agli avvistamenti del misterioso Hulk. In tale incidente perde la vita la dottoressa Marks, che dichiara al mostro verde il proprio amore per Banner.\nLo scienziato approfitta del suo alibi, cio\u00e8 la sua finta morte, per intraprendere un viaggio alla ricerca di una cura alla sua insolita e terribile sofferenza. Solo quando avr\u00e0 soppresso Hulk torner\u00e0 indietro e si riveler\u00e0 nuovamente al mondo.\nLa sua prima peregrinazione dura quattro anni. Gira in lungo e in largo per gli Stati Uniti d'America, in prevalenza in California e Stati limitrofi, e nel corso di questo tempo, tuttavia, ogni suo tentativo di cura fallisce, e Hulk si manifesta pi\u00f9 e pi\u00f9 volte, causando le visite del giornalista e nemico McGee, che per\u00f2 non riesce mai a catturarlo o a scoprire la sua vera identit\u00e0.\nLa seconda moglie.\nAccade un altro avvenimento importante, pi\u00f9 strettamente legato alla vita privata di questo sventurato scienziato. In visita alle isole Hawaii incontra la celebre neuropsichiatra Caroline Filtz, che negli ultimi tempi sta approntando un nuovo tipo di ipnositerapia, del quale spera di servirsi per controllare Hulk ogni volta che si manifesta. Scopre che la donna \u00e8 malata terminale di una strana malattia del sistema nervoso, che si manifesta con potenti tare epilettiche.\nBanner, che si \u00e8 inizialmente presentato come dottor David Benton, rivela la propria identit\u00e0 alla donna, e si offre di aiutarla a curare la sua malattia. Scopre che \u00e8 dovuta a una degenerazione cellulare, e che la cura potrebbe risultare da una combinazione dei suoi tessuti biologici con un campione di tessuto ricavato da Hulk.\nDopo essere stata capace di trarre un frammento di pelle dal terribile gigante verde, la dottoressa scopre da alcune analisi che la morte la coglier\u00e0 ben prima del previsto, e accetta di sposare Banner con un rito semplice, ma molto romantico. Da parte sua, lo scienziato dalla doppia personalit\u00e0 riesce a trovare una cura per la seconda moglie, ma per metterla in pratica devono raggiungere un ospedale.\nCaroline Filtz ha un attacco durante il viaggio in automobile, proprio mentre si sta sfogando la furia di un uragano, e muore in pochi minuti tra le braccia del mostruoso Hulk.\nIl Maestro zen.\nScappato un'altra volta da coloro che hanno avvistato il mostro verde, David conosce Li Sung, un anziano maestro zen e artista marziale d'eccezione sebbene cieco, di cui diventa un discepolo affezionato. Il cinese lo aiuta a controllare Hulk tramite la meditazione, dandogli molta speranza, ma il loro rapporto si interrompe alla morte di Li Sung.\nHulk vs. Hulk e le origini del mito verde.\nIn questo quadriennio scopre che in passato \u00e8 esistito un altro Hulk, in quanto il dottor Jeffrey Clive, morto da tempo e di cui aveva sentito parlare, aveva impiegato i raggi gamma come cura per salvare la vita a un manovale di nome Dell Frye. Banner tenta di impiegare la cura tratta dagli appunti del suo predecessore, che aveva trovato il modo di uccidere il mostro verde di Frye permettendogli una vita normale, ma lo stesso manovale si serve di lui per risvegliare il mostro dentro di s\u00e9. Frye e il suo mostro vengono uccisi dalla polizia, e Banner perde per sempre la cura di Clive. Ci sar\u00e0 mai la possibilit\u00e0 di una vita normale per il dott. David Banner?\nGli invincibili Hulk e Thor.\nDopo questi primi quattro anni trascorsi infruttuosamente, David si stabilisce a Los Angeles, con il nome di David Bannion, dove inizia una relazione amorosa con la dott.ssa Maggie Show, esperta in scienze biogenetiche, e si impegna come ricercatore in un laboratorio condotto dai fratelli Josh e Zack Lambert.\nPer due anni non si trasforma in Hulk, e completa un Transponder capace di invertire gli effetti che i raggi gamma hanno avuto su di lui.\nIn tale circostanza riceve una visita del giovane dottor Donald Blake, dopo ben dieci anni dal loro ultimo incontro ad Harvard. Blake racconta di aver partecipato a una spedizione di archeologi amatori in Norvegia, occasione in cui ha visitato da solo una vecchia caverna in cui ha trovato la tomba di un principe-guerriero vichingo, e in cui ha rinvenuto il mitico martello di Thor, il cui spirito, risvegliato a seguito di un sonno millenario, scatena di nuovo le apparizioni di Hulk.\nBanner perde il Transponder curativo dopo l'intervento di alcuni criminali, che intendevano impiegare l'arma, che per\u00f2 distrugge, per farne un'arma assai lucrativa.\nHulk &amp; Daredevil.\nLo scienziato lascia Los Angeles e raggiunge la metropoli di Hell's Kitchen in cui tenta di trovare un lavoro, finch\u00e9 non avr\u00e0 scoperto chi lo potr\u00e0 aiutare a salvarsi da Hulk. In metropolitana tenta di salvare una donna dalle molestie di due teppisti che lavorano per un certo boss locale Wilson Fisk, ma si tramuta nel mostro che porta dentro. Arrestato e incarcerato da alcuni poliziotti, Banner viene creduto come il molestatore di questa donna. Conosce l'avvocato non vedente Matt Murdock, che gli rivela di essere Daredevil, un supereroe dotato di poteri percettivi superiori.\nMa Banner riesce a evadere di prigione grazie al suo alter ego, e viene rintracciato dall'amico Daredevil. Insieme, essi liberano la donna dalle grinfie di Wilson Fisk, e lo scienziato torna a fuggire subito dopo, alla volta di un centro medico alla periferia di Portland, nello stato dell'Oregon, dove spera di esercitare le sue abilit\u00e0 di medico.\nUltimo viaggio.\nUna svolta alla ricerca di una cura contro Hulk si presenta quando Banner si presenta al dottor Pratt in persona. Sono passati ben dodici anni dal concepimento di Hulk, e da quando il mondo lo ritiene morto, e l'anziano ricercatore propone finalmente una cura a base di isotopi radioattivi capace fattivamente di sopprimere la mostruosa creatura.\nMa l'esperimento finisce male a causa dell'intromissione da parte di un'organizzazione criminale-terroristica proveniente da un paese dell'Europa comunista, intenta a scoprire le formule di Pratt. Pochi giorni dopo, mentre cerca di salvare l'amico scienziato, Banner rimane tragicamente ucciso durante la metamorfosi nel suo mostruoso alter ego, che cade da un aeroplano esploso, sfracellandosi sull'asfalto di una pista di lancio.\nMorendo, pronuncia la frase:\nGenesi e nome del personaggio.\nDavid \u00e8 un personaggio liberamente ispirato alla versione del fumetto della Marvel Comics ideato da Stan Lee e Jack Kirby, in cui si chiama Robert Bruce Banner. In origine il nome del personaggio era semplicemente Bruce Banner, ma Stan Lee, in una storia dei \"Fantastici Quattro\", si confuse chiamandolo erroneamente \u00abBob\u00bb. Per spiegare questa incongruenza ai lettori, Lee precis\u00f2 che il nome esteso del personaggio era \u00abRobert Bruce\u00bb.\nGli autori della serie televisiva spiegarono che la modifica del nome indicava il netto distacco tra il personaggio dei fumetti e quello della televisione."}
{"id": "492302", "revid": "118310755", "url": "https://it.wikipedia.org/wiki?curid=492302", "title": "Luis Medina Cantalejo", "text": "Carriera.\nHa debuttato nella \"primera divisi\u00f3n\" il 30 agosto 1998 nella partita Real Sociedad-Real Oviedo. Nella stagione 2005-2006 ha diretto 16 partite del campionato spagnolo e la finale di Coppa del Re.\nHa esordito in campo internazionale nella partita Turchia-Georgia del 4 settembre 2004. Sempre nel 2004, diresse a Bochum la finale degli Europei under 21 tra Italia e Serbia e Montenegro. Nel 2005 ha invece preso parte ai mondiali under 20 nei Paesi Bassi.\nHa arbitrato 4 gare del Campionato mondiale di calcio 2006: Germania-Polonia e Argentina-Paesi Bassi durante la fase a gruppi, l'ottavo di finale Italia-Australia (gara in cui ha concesso oltre il 90\u00ba minuto un rigore all'Italia, poi trasformato da Totti) e il quarto di finale Brasile-Francia.\nInoltre ha svolto il compito di quarto uomo nella finale Francia-Italia vinta dalla nazionale azzurra: in questa partita \u00e8 stato fondamentale il suo contributo per permettere la sanzione della testata data a gioco fermo da Zin\u00e9dine Zidane a Marco Materazzi, sfuggita sia all'arbitro Horacio Elizondo che ai guardalinee Dar\u00edo Garc\u00eda e Rodolfo Otero.\nNel maggio 2009 ha diretto l'ultima partita della propria carriera, la finale di Coppa UEFA a Istanbul tra e .\nMedina Cantalejo, come prima occupazione, \u00e8 assessore allo sport del comune di Tomares, a ovest di Siviglia. \u00c8 inoltre osservatore degli arbitri UEFA."}
{"id": "492304", "revid": "767487", "url": "https://it.wikipedia.org/wiki?curid=492304", "title": "Omar Bravo", "text": "Carriera.\nClub.\nNoto per la velocit\u00e0, il controllo di palla e l'abilit\u00e0 nel contropiede, \u00e8 cresciuto nelle giovanili del Chivas e ha debuttato in prima squadra il 17 febbraio 2001 contro il Tigres. Dopo aver giocato per tre stagioni come riserva, Bravo \u00e8 divenuto titolare durante il campionato di Apertura del 2002, giocando 15 partite e segnando 6 gol. Da allora \u00e8 titolare fisso, giocandovi 177 partite e segnando 62 gol. Prima di diventare calciatore era un pugile dilettante.\nIl 22 maggio 2008 \u00e8 stato ufficializzato il suo passaggio in Spagna tra le file del Deportivo la Coru\u00f1a. Nel gennaio 2009 \u00e8 stato girato in prestito ai messicani del Tigres. Fa ritorno al Guadalajara nell'estate del 2009.\nL'8 agosto 2010 \u00e8 stato annunciato il suo ingaggio a partire dal 2011 da parte del Sporting Kansas City come primo \"designated player\" della squadra; al debutto nella MLS contro il Chivas USA ha segnato una doppietta, venendo scelto come Player of the Week dalla North American Soccer Reporters per la prima giornata.\nA dicembre 2011 Omar Bravo firma un contratto con i messicani del Cruz Azul, ma dopo solo un anno di permanenza nel club, con soli 6 goal segnati, il 3 dicembre 2012 viene annunciato che il giocatore \u00e8 inserito nella lista dei trasferibili della squadra. Il 20 dicembre viene dunque notificato il suo passaggio in prestito con diritto di riscatto all'Atlas. In merito alla sua esperienza con il Cruz Azul, Bravo ha commentato cos\u00ec all'indomani della cessione: \"Quando sono arrivato le aspettative su di me erano molte, \u00e8 sempre stato cos\u00ec e il fatto che io non le abbia corrisposte, personalmente lo considero un fallimento\".\nIl 12 agosto 2015 Bravo mette a segno il suo 123\u00ba gol con il Chivas, consacrandosi cos\u00ec come il massimo goleador della storia del Chivas durante il campionato, superando lo storico Salvador Reyes. Il 26 settembre 2015, con una doppietta messa a segno contro gli storici rivali dell'Am\u00e9rica (derby finito poi 2-1), raggiunge un altro primato: il massimo goleador in tutta la storia del Chivas in ogni competizione, con 155 reti (sempre superando Salvador Reyes a quota 154).\nA fine stagione 2016 Bravo vanta 433 presenze con il Chivas e 159 reti.\nNazionale.\nHa giocato in svariate nazionali giovanili messicane e fa parte della Nazionale maggiore.\n\u00c8 stato l'attaccante titolare alle Olimpiadi di Atene, durante le quali ha realizzato due gol. Ha debuttato in Nazionale maggiore il 19 marzo 2003, contro la Bolivia sostituendo il veterano Jes\u00fas Arellano infortunato; da allora si \u00e8 affermato come uno dei migliori attaccanti messicani.\nL'11 giugno 2006 ha giocato la sua prima partita ai Mondiali: nell'occasione ha segnato una doppietta che ha permesso alla sua squadra di superare l'Iran per 3-1 ed \u00e8 stato nominato \"Man of the Match\". Nella partita persa per 1-2 contro il Portogallo, poi, ha fallito un calcio di rigore."}
{"id": "492309", "revid": "729019", "url": "https://it.wikipedia.org/wiki?curid=492309", "title": "Milano-Vignola 1978", "text": "La Milano-Vignola 1978, ventiseiesima edizione della corsa, si svolse il 25 aprile 1978 per un percorso totale di 238\u00a0km. Fu vinta dal belga Rik Van Linden che termin\u00f2 la gara in 5h18'00\"."}
{"id": "492311", "revid": "729019", "url": "https://it.wikipedia.org/wiki?curid=492311", "title": "Milano-Vignola 1979", "text": "La Milano-Vignola 1979, ventisettesima edizione della corsa, si svolse il 25 aprile 1979 per un percorso totale di 216,7\u00a0km. Fu vinta dal belga Roger De Vlaeminck che termin\u00f2 la gara in 4h53'00\"."}
{"id": "492313", "revid": "1185701", "url": "https://it.wikipedia.org/wiki?curid=492313", "title": "Milano-Vignola 1980", "text": "La Milano-Vignola 1980, ventottesima edizione della corsa, si svolse il 25 aprile 1980 per un percorso totale di 230\u00a0km. Fu vinta dall'italiano Giovanni Battaglin che termin\u00f2 la gara in 5h30'17\"."}
{"id": "492315", "revid": "73134", "url": "https://it.wikipedia.org/wiki?curid=492315", "title": "Fattori produttivi", "text": ""}
{"id": "492316", "revid": "73134", "url": "https://it.wikipedia.org/wiki?curid=492316", "title": "Fattori di produzione", "text": ""}
{"id": "492317", "revid": "73134", "url": "https://it.wikipedia.org/wiki?curid=492317", "title": "Fattore della produzione", "text": ""}
{"id": "492318", "revid": "73134", "url": "https://it.wikipedia.org/wiki?curid=492318", "title": "Fattori della produzione", "text": ""}
{"id": "492321", "revid": "217591", "url": "https://it.wikipedia.org/wiki?curid=492321", "title": "Guido Maria Conforti", "text": "Fond\u00f2 la Pia Societ\u00e0 di San Francesco Saverio per le Missioni Estere (Saveriani). \u00c8 venerato come santo dalla Chiesa cattolica.\nBiografia.\nLa famiglia.\nFiglio di Rinaldo e Antonia Adorni, Guido Maria \u00e8 ottavo di dieci figli di un'antica famiglia parmigiana di agrari. I Conforti sono radicati nel parmense fin dal Medioevo, ricoprendo responsabilit\u00e0 amministrative di governo del territorio gi\u00e0 dalla prima met\u00e0 del XIV secolo. Il Chronicon parmense li ricorda gi\u00e0 nel 1285, quando il Podest\u00e0 di Parma, alla testa di duemila uomini, distrusse la casa dei \u201cConforti de Monticulo\u201d. In un atto del 5 febbraio 1327, citato nella Storia di Parma di Ireneo Aff\u00f2, \u201c...filii &amp; heredes condam Conforti de Riana\u201d compaiono quali testi alla transazione dei diritti sull'alta Val Parma tra Manuello Vallisneri, signore delle Valli dei Cavalieri, e il Vescovo di Parma. Nel 1353 \u201cJohannettus de Confortis, de la Braja consul\u201d, \u00e8 presente alla lettura degli Statuti di Corniglio e Rigoso promulgati dal Vescovo Ugolino de' Rossi. Alla met\u00e0 del XV secolo la famiglia, da Corniglio, segue Pier Maria II de' Rossi in occasione della costruzione del castello di Torrechiara, zona dove rimane stabilmente fino al XVIII secolo. Grazie anche al contributo di Antonio Conforti, Segretario Generale delle Finanze del Ducato di Parma, la famiglia nell'Ottocento acquista vasti possedimenti terrieri, con le tenute di Basilicanova, di Casalora di Ravadese (dove nacque Guido Maria), di San Ruffino, di Toccalmatto di Fontanellato e di San Secondo Parmense.\nLa vocazione missionaria.\nNel 1872 Guido Maria frequenta a Parma la scuola elementare dai Fratelli delle Scuole Cristiane. Sulla strada verso la scuola si trova la chiesa di Santa Maria della Pace, dove Guido entra e sosta ogni giorno davanti al Crocefisso e nasce in lui la vocazione sacerdotale. \"Io guardavo Lui e Lui guardava me e mi pareva che dicesse tante cose\", ricorder\u00e0 divenuto Vescovo. Il Crocefisso rimarr\u00e0 per sempre il riferimento della sua azione pastorale e missionaria, \"\u201cil grande libro sul quale si sono formati i Santi e sul quale dobbiamo formarci anche noi. Esso ci parla con una eloquenza che non ha l'eguale: coll'eloquenza del sangue, e dischiude allo sguardo immensi orizzonti\u201d\", come scriver\u00e0 anni dopo.\nDurante gli anni del seminario, la lettura della biografia di San Francesco Saverio, il grande missionario gesuita morto alle porte della Cina nel 1552, costituisce l'ispirazione della vocazione missionaria di Guido. Le sue richieste per essere accettato come missionario dai Gesuiti e dai Salesiani non danno per\u00f2 l'esito sperato; questo rifiuto e la salute precaria bloccano poi il suo progetto.\nMinistero sacerdotale.\nNel novembre del 1876 Guido entra in seminario. In quegli anni \u00e8 rettore mons. Andrea Ferrari, con il quale nasce un'amicizia e una stima che dureranno per tutta la vita, anche quando Ferrari diventer\u00e0 arcivescovo di Milano. \u00c8 ordinato sacerdote il 22 settembre 1888 e celebra la sua prima Messa nel Santuario mariano di Fontanellato. Nel 1892, a 27 anni, \u00e8 nominato canonico della Basilica Cattedrale di Parma e, dopo due anni, Pro-Vicario Generale. Il 7 marzo 1896 il vescovo Francesco Magani lo nomina Vicario Generale della Diocesi.\nLa Pia Opera della Propagazione della Fede.\nLa \u201cPia Opera della Propagazione della Fede\u201d, sorta a Lione nel 1822, ben presto si era diffusa in tutta Europa. Maria Luigia, duchessa di Parma, gi\u00e0 nel 1837 aveva dato la sua protezione alla Pia Opera, facendone un movimento che coinvolse l'intera Diocesi di Parma. Le adunanze del Consiglio si tenevano, sotto la direzione del vescovo, nello stesso palazzo vescovile. Nel marzo 1890, viene nominato direttore dell'Opera il card. Andrea Ferrari, rettore del Seminario, che si avvale del contributo del suo vicerettore don Guido Maria Conforti, che diventer\u00e0 direttore il 9 novembre 1893\nIl Seminario Emiliano per le Missione Estere.\nIl 9 marzo 1894 don Guido Maria scrive al cardinale Led\u03ccchowski, prefetto della Sacra Congregazione di \u201cPropaganda Fide\u201d, manifestandogli il suo desiderio di fondare, per l'Emilia-Romagna, un Seminario Missionario. Il cardinale incoraggia il progetto e il 3 dicembre 1895, festa di San Francesco Saverio, Conforti inaugura il \u201cSeminario Emiliano per le Missioni Estere\u201d, in Borgo del Leon d'Oro, con l'approvazione del vescovo di Parma Francesco Magani, il quale, tre anni dopo, riconosce la nuova istituzione come \u201cCongregazione di San Francesco Saverio per le Missioni Estere\u201d, di diritto diocesano.\nI primi missionari in Cina.\nIl 4 marzo del 1899 mons. Conforti invia in Cina i primi due suoi missionari: padre Caio Rastelli e lo studente teologo Odoardo Manini, affidandoli a mons. Francesco Fogolla che rientrava in quel Paese. Il 9 luglio 1900, nella rivolta dei \u201cBoxer\u201d, vengono uccisi i vescovi Gregorio Grassi e Francesco Fogolla insieme ad altri religiosi. Anche padre Caio Rastelli muore giovanissimo, nel febbraio 1901. Conforti ingiunge allora a Manini, nel frattempo ordinato sacerdote, di rientrare in patria. Dopo questa prima sfortunata spedizione Conforti prepara un secondo gruppo di suoi missionari per la Cina: il 18 gennaio 1904 partono da Parma i padri Giovanni Bonardi, Giuseppe Brambilla, Luigi Calza e Antonio Sartori; ad essi seguono altri missionari negli anni seguenti. Nel 1911 la Prefettura dell'Henan Occidentale, il nuovo territorio cinese affidato ai Saveriani, viene elevata a Vicariato Apostolico e padre Luigi Calza \u00e8 nominato Vicario Apostolico, il primo vescovo saveriano. Lo consacrer\u00e0 lo stesso mons. Conforti in Cattedrale a Parma il 21 aprile del 1912.\nLa nuova Casa Madre.\nGi\u00e0 all'inizio dell'anno scolastico 1896-1897 la sede di Borgo del Leon d'Oro era ormai al limite della capienza; maturava allora l'esigenza di trasferire il Seminario Emiliano in una nuova, pi\u00f9 ampia e definitiva sede: la futura Casa madre dei Missionari Saveriani. Acquistata una consistente area a sud della citt\u00e0, la prima pietra del nuovo Istituto viene posta dal vescovo Magani il 24 aprile 1900; gli alunni missionari traslocano nell'edificio il 7 novembre 1901. La fondazione di Conforti supera subito i confini dell'Emilia e da \u201cSeminario Emiliano\u201d diventa \u201cCongregazione di San Francesco Saverio per le Missioni Estere\u201d. Il 4 marzo 1906 ottiene il Decretum laud\u00ecs, per cui la Congregazione passa sotto il diritto pontificio. Nel 1919 mons. Conforti apre a Vicenza la prima casa apostolica dell'Istituto. Lo sviluppo della congregazione vede, negli anni successivi, il nascere di altre case in Italia, che raggiungono in breve una ventina di comunit\u00e0. Ad esse far\u00e0 seguito ben presto l'apertura di presenze saveriane in tutto il mondo.\nMinistero episcopale.\nArcivescovo di Ravenna.\nDopo la morte del cardinale Agostino Riboldi, papa Leone XIII nomina Conforti alla guida dell'arcidiocesi di Ravenna, allora sede cardinalizia, nel corso del Concistoro del 9 giugno 1902; pot\u00e9 cos\u00ec stringere rapporti con il vescovo di Forl\u00ec, Raimondo Jaffei, che poi accolse nella sua diocesi i saveriani. A Ravenna mons. Guido Maria trova una situazione di tipo politico e sociale molto impegnativa, ma non dimentica il suo Istituto missionario a Parma. Il carico di lavoro e di preoccupazioni che si sovrappongono alla cura dell'Istituto saveriano, oltre ai difficili problemi dell'arcidiocesi di Ravenna, gli provocano un notevole stress con seri problemi di salute, anche per il clima ravennate non favorevole alla sua condizione fisica. Ormai al limite delle sue possibilit\u00e0, il 10 agosto 1904 Conforti indirizza a Pio X, subentrato nel frattempo a Leone XIII, una lettera di dimissioni da arcivescovo di Ravenna, che il Pontefice accetta a malincuore. Il disegno \u201cromano\u201d a cui aveva guardato forse con favore Leone XIII si scontra ora con i limiti fisici di Conforti, ma, soprattutto, con le ragioni del cuore, intimamente legate al suo giovane Istituto missionario.\nArcivescovo titolare di Stauropoli.\nNon essendo all'epoca ancora previsto il titolo di \u201carcivescovo emerito\u201d, Conforti, il 14 novembre 1904, \u00e8 traslato alla Chiesa titolare arcivescovile di Stauropoli, antica sede episcopale in Turchia, corrispondente alla Afrodisia di et\u00e0 classica e all'odierno villaggio di Geyre.\nArcivescovo-Vescovo di Parma.\nCon la rinuncia a Ravenna mons. Conforti torna a Parma e risiede nell'Istituto da lui fondato, convinto di avere pochi anni di vita. Il vescovo di Parma, mons. Magani, ormai vicino agli ottant'anni, chiede al Papa Pio X, un vescovo coadiutore con diritto di successione e la scelta cade su mons. Conforti, quasi completamente ristabilito in salute, a tre anni dalle dimissioni da arcivescovo di Ravenna. La nomina pontificia \u00e8 del 24 settembre 1907, ed \u00e8 resa nota da mons. Magani con una lettera alla Diocesi, in cui rivendica il merito di aver segnalato al Papa \"\u201cun nome caro al nostro cuore non solo, ma bene accetto e stimato pure dai nostri diocesani\u201d\". Non passano tre mesi dalla nomina a coadiutore che il vescovo Magani muore improvvisamente, il 12 dicembre 1907. Parma ha in Guido Maria Conforti il nuovo titolare; egli prende possesso solenne della Diocesi il 25 marzo 1908, e la governa ininterrottamente per 24 anni, fino al 5 novembre 1931, giorno della sua morte.\nIl 20 aprile 1927 era stato elevato al titolo onorifico di Arcivescovo Assistente al Soglio Pontificio.\nUn'attivit\u00e0 instancabile.\nAffrontando innumerevoli disagi mons. Conforti compie cinque visite pastorali alle trecento parrocchie della Diocesi, con migliaia di chilometri fatti a piedi, a cavallo, in carrozza, in automobile e persino a dorso di mulo, dalla \u201cbassa\u201d padana agli Appennini parmensi. Sono migliaia le udienze concesse a tutti coloro che bussano alla sua porta, migliaia le lettere indirizzate ai suoi sacerdoti, ai confratelli d'episcopato, alla Curia romana, a quanti si rivolgono a lui per bisogni materiali e spirituali. A questo aggiunge l'attivit\u00e0 in seno al suo Istituto, che divide con gli impegni della Diocesi. Celebra due sinodi diocesani, istituisce e promuove l'Azione Cattolica, cura la cultura e la santit\u00e0 del clero, la formazione dei laici, la stampa cattolica. Nel 1911 affronta la questione dell'eresia modernista, causa di forti tensioni nei seminari e nel clero. Conforti chiede uno sforzo per fondare associazioni cattoliche, soprattutto giovanili, e per coltivare le vocazioni al sacerdozio. Affronta anche due fenomeni sociali urgenti: l'immigrazione, soprattutto dalla montagna, e il lavoro di donne e ragazzi. Fu amato dalla gente di ogni cultura e ceto sociale. Nella testimonianza del 17 dicembre 1947, Saffo Marani dichiara: \"\u201cEra tanto Santo che la gente per strada non solo lo salutava ma gli lasciava tutto il marciapiede e delle persone si inginocchiavano in mezzo alla strada per ricevere la benedizione del Vescovo. E anche all'Oltretorrente, dove permaneva l'ambiente pi\u00f9 ostile al Clero e alla Chiesa, queste scene non mancavano di essere notate. E io, signora Marani, aggiungo che quando Mons. Conforti veniva in via Bixio vedevo la gente con rispetto eccezionale... Mons. Conforti aveva rifiutato l'automobile che intorno al 1924 era stata offerta al Vescovo, e rifiutando il dono avrebbe detto che meglio gli sarebbe tornato utile il corrispondente in danaro per usi di beneficenza.\u201d\"\nL'Ordine Costantiniano di San Giorgio.\nIn qualit\u00e0 di vescovo di Parma, il 9 aprile 1908 Conforti \u00e8 nominato Gran Priore del Sacro Angelico Imperiale Ordine Costantiniano di San Giorgio, antica istituzione cavalleresca di ispirazione militare e religiosa d'origine farnesiana, con sede storica presso la chiesa Magistrale della Steccata. La carica di Gran Priore, per decreto della duchessa di Parma Maria Luigia del 28 luglio 1826, successivamente riconfermato, fu \u201criunita ed annessa costantemente alla Dignit\u00e0 Episcopale pro tempore della Diocesi di Parma\u201d. Unitamente all'on. Giuseppe Micheli e al sen. Giovanni Mariotti, Conforti si prodiga per recuperare a Parma l'autonomia amministrativa dell'Ordine, i cui beni erano passati nel 1860 sotto il controllo del nuovo Stato unitario italiano e la loro gestione annessa all'Ordine dei Santi Maurizio e Lazzaro. Solo nel 1922 l'amministrazione costantiniana, giunta inalterata ai giorni nostri, viene nuovamente resa autonoma e costituita in ente, governato dalle principali autorit\u00e0 parmensi.\nLo sciopero agrario del 1908.\nUno sciopero con violenti scontri tra manifestanti e le forze dell'ordine, che si protrarr\u00e0 per molte settimane senza esclusione di colpi, segna la vita della citt\u00e0 e delle campagne nel 1907-1908, coinvolgendo da una parte la classe contadina e dall'altra gli agrari di gran parte della Provincia di Parma. Si innesca una serie di tensioni e di provocazioni tra il sindacato e i proprietari terrieri. Nel giugno 1908 la Camera del Lavoro \u00e8 occupata dai soldati che presidiano il territorio. Mons. Conforti, da poco nominato vescovo, resta in citt\u00e0 accanto alla gente in questo difficile momento, attivandosi in un'opera di pacificazione e di superamento dei conflitti sociali. In una lettera del 16 aprile di quell'anno rivolge un forte \u201cappello alla pacificazione e alla concordia\u201d, esprimendo una dura condanna della violenza, nella convinzione che i conflitti fra padronato e lavoratori possono essere risolti solo attraverso la trattativa, raccomandando di fare \u201cragione delle mutate condizioni dei tempi e del lavoro\u201d.\nLa grande guerra.\nL'intensa partecipazione di Conforti alla vita della citt\u00e0 si espresse anche durante gli anni della prima guerra mondiale, con un'assidua azione a favore delle vittime del conflitto. Pur senza abbandonarsi a passioni interventiste e assecondando la linea pastorale di Benedetto XV, orientata al negoziato, mons. Conforti condivide appieno i drammi e le angosce della citt\u00e0 e della Provincia, duramente provate. Molte sono le visite del vescovo ai feriti negli ospedali militari, accanto ai pi\u00f9 poveri e tra la gente comune; un impegno di carit\u00e0 che accentua la sua attenzione costante verso le situazioni di disagio sociale e di dolore. Vittorio Emanuele III, per quanto ha fatto in tempo di guerra a favore dei feriti negli ospedali militari, nel gennaio 1919 vuole insignirlo della croce di Grande Ufficiale dell'Ordine dei Santi Maurizio e Lazzaro. Conforti risponde testualmente al Re: \"\u201cMaest\u00e0 \u2026non trovo nel mio modesto apostolato nessun atto personale cos\u00ec distinto pel quale abbia potuto meritare la sovrana Vostra considerazione\u201d\", comunicando inutilmente al Segretario di Stato Vaticano cardinale Pietro Gasparri di essere \"\u201calieno per indole e per massima da tutto ci\u00f2 che poteva richiamare l'attenzione del pubblico sulla povera mia persona e pregava il Signor Prefetto a voler desistere da qualsiasi pratica al riguardo\u201d\".\nL'Unione Missionaria del Clero.\nAgli impegni di vescovo diocesano e di superiore di un Istituto missionario, si aggiunge per Conforti una grande attivit\u00e0 a sostegno del crescente spirito missionario della Chiesa Italiana. Nel febbraio 1916 il missionario di Milano padre Paolo Manna, oggi beato, viene a Parma per incontrare mons. Conforti e poter dare cos\u00ec inizio all'\u201cUnione Missionaria del Clero\u201d (U.M.C.). Gli statuti, presentati al Papa dallo stesso Conforti, sono approvati a Roma il 31 ottobre 1916. Il 12 giugno 1918 ha luogo nell'Episcopio di Parma la prima riunione dell'U.M.C., ristretta ai rappresentanti degli Ordini religiosi e degli Istituti missionari italiani, dove, a voti unanimi, mons. Guido Maria Conforti viene designato primo Presidente Nazionale. La proposta \u00e8 subito accolta dalla Santa Sede. Fra i membri del Consiglio dell'U.M.C. presieduto da Conforti \u00e8 presente anche mons. Angelo Roncalli, futuro Papa Giovanni XXIII. L'U.M.C. \u00e8 per Conforti l'esperienza che porta a compimento la sintesi interiore tra il suo ministero sacerdotale ed episcopale e la sua vocazione missionaria.\nLa discesa in campo dei cattolici.\nFinita la guerra Conforti vede con favore, anche a causa dei suoi antichi rapporti di collaborazione con l'on. Giuseppe Micheli, la discesa in campo dei cattolici. Convinto tuttavia che l'impegno nel sociale sia da affidarsi prevalentemente ai laici, non incoraggia la partecipazione diretta del clero alla vita politica. La costituzione del Partito Popolare \u00e8 salutata dal vescovo di Parma anche come un momento di chiarificazione dell'impegno politico e sociale dei cattolici. Se non manca dunque un aperto incoraggiamento al neonato partito di ispirazione cristiana, nitida \u00e8 tuttavia la distinzione fra azione religiosa e azione politica, in un rapporto che negli anni successivi non sarebbe stato n\u00e9 semplice n\u00e9 facile, ma che poteva far compiere ai cattolici parmensi il necessario salto di qualit\u00e0 da un generico impegno sociale ad una pi\u00f9 chiara distinzione fra impegno cattolico e militanza politica.\nApprovazione delle Costituzioni saveriane.\nIl 1920 segna per mons. Conforti il 25.mo anniversario della fondazione dell'Istituto Missionario saveriano. La commemorazione si svolge il 3 dicembre con la Messa celebrata dal fondatore. Pochi giorni dopo, il 6 gennaio 1921, la Santa Sede approva definitivamente le Costituzioni dell'Istituto. Mons. Conforti le trasmette ai confratelli accompagnandole con una lettera circolare nella quale mette tutto il suo cuore e tutto ci\u00f2 che la struttura giuridica delle Costituzioni non permetterebbe. Tale lettera, del 2 luglio 1921, per la sua importanza sar\u00e0 definita la \u201cLettera Testamento\u201d e rappresenta la sintesi della spiritualit\u00e0 confortiana in materia di consacrazione religiosa a finalit\u00e0 missionaria. Il 24 ottobre 1921 Papa Benedetto XV nomina Conforti Superiore Generale a vita del suo Istituto missionario.\nLe barricate di Parma.\nFinita la guerra, dal 1921 si assiste a violente contrapposizioni fra le prime squadre fasciste e gruppi della sinistra, con provocazioni anche contro sacerdoti, associazioni cattoliche, organizzazioni sindacali \u201cbianche\u201d, sedi e persone appartenenti al Partito Popolare. In un crescendo di violenza si giunge alle note barricate nell\u2019\u201dOltretorrente\u201d di Parma dell'agosto 1922, fatte di vecchi mobili, carretti, panche, con scontri che registrano alcuni morti e feriti. Arrivano squadre di camicie nere anche da fuori Parma. Mons. Conforti propone una tregua di pacificazione, mentre si intrecciano trattative per far cessare i combattimenti. In un momento in cui ci si aspetta l'inizio di uno scontro cruento che pare inevitabile, il vescovo, dopo essere passato dal Prefetto, affronta il comando fascista in uno storico incontro con Italo Balbo e fa pubblicare un appello alla cittadinanza, che bene esprime la volont\u00e0 di pace del suo vescovo. Nella notte fra il 5 e il 6 agosto il comando fascista ordina la smobilitazione. Italo Balbo e i suoi uomini abbandonano la citt\u00e0. Nei borghi e nelle piazze la popolazione esulta; \u00e8 risparmiato alla citt\u00e0 un ulteriore spargimento di sangue. Alla preziosa mediazione del santo vescovo la voce popolare attribu\u00ec la positiva soluzione della pericolosa situazione vissuta dalla citt\u00e0 in quei giorni.\nConforti e padre Lino.\nPadre Lino Maupas (1866-1924), frate francescano, fu cappellano dell'Annunziata, chiesa situata nel cuore dell'\u201dOltretorrente\u201d di Parma, per diventare poi cappellano del carcere e quindi del riformatorio minorile della Certosa di Parma. Mosso da un'immensa carit\u00e0 \u201cdi strada\u201d che lo spinse quotidianamente al soccorso dei pi\u00f9 poveri, alla costante ricerca delle situazioni estreme di miseria e di disagio nei vecchi borghi, fu di aiuto alle famiglie indigenti, di assistenza agli anziani, agli emarginati, ai carcerati. Mons. Conforti e padre Lino si incontrarono in pi\u00f9 occasioni, perch\u00e9 comune era lo spirito che li animava verso la gente e i pi\u00f9 bisognosi. Scrive padre Pietro Rossi: \"\u201cPadre Lino fu il tramite della carit\u00e0 del vescovo\u201d\", aggiungendo la testimonianza di Don Ferruccio Botti, storico parmense, ordinato sacerdote da Conforti nel 1927: \u201c\"Ricordo il giorno in cui in episcopio vidi Padre Lino nell'anticamera di mons. Conforti e questi che usciva poco dopo ad accoglierlo amorevolmente. Allora io vidi, e mai dimenticher\u00f2, l'incontro di due santi: l'uno umile fraticello, idolo della plebe, eroe della carit\u00e0, infaticabile lavoratore a bene del popolo nelle sue classi pi\u00f9 umili e diseredate; l'altro il vescovo insonne, proteso in ogni istante della sua vita al bene spirituale dei suoi figli. A tutti non capita di vedere l'incontro di due santi come \u00e8 capitato a me in quel giorno fortunatissimo\".\u201d\nIl viaggio in Cina.\nNell'autunno 1928 mons. Conforti concretizza un suo antico sogno: poter visitare i suoi missionari in Cina. Il 21 settembre si imbarca a Marsiglia, arrivando a Shanghai il 26 ottobre. Rientra via terra, con la transiberiana, accompagnato sempre da padre Giovanni Bonardi, e arriva a Parma il 28 dicembre 1928. Le soste nelle varie residenze dei suoi saveriani, i contatti con i vescovi e i vicari apostolici locali, gli offrono un insieme di informazioni, osservazioni, esperienze che gli fanno sperimentare, in questo viaggio, la realt\u00e0 missionaria diretta, il senso pi\u00f9 profondo della sua chiamata giovanile all'apostolato dell'annuncio evangelico. Quasi profetica \u00e8 la sua nota: \"\u201cLa prima impressione che si riceve nell'entrare in territorio cinese \u00e8 quella di trovarsi in mezzo a un popolo che molto promette del suo avvenire e che in tempo non lontano avr\u00e0 forse la maggior influenza sopra l'equilibrio mondiale, che non potr\u00e0 fare senza di lui\u201d\". Questo viaggio tra i suoi missionari in Henan va visto soprattutto alla luce della vocazione missionaria di Conforti. In fondo a tutte le ragioni che lo hanno portato in Cina c'\u00e8 la sua vocazione, la quale, dopo decenni di visione ideale e di echi lontani, si \u00e8 ora concretizzata.\nLa morte.\nRientrato dalla Cina, mons. Conforti riprende a Parma l'attivit\u00e0 pastorale ordinaria, ma il suo fisico \u00e8 ormai molto provato. Ammalatosi a fine ottobre, muore in Episcopio il 5 novembre 1931. I funerali si svolgono in forma solenne con grande concorso di autorit\u00e0, di clero e di persone di ogni condizione sociale. Il feretro sfila in un interminabile corteo per le vie principali della citt\u00e0, compreso l'Oltretorrente, prima di arrivare alla basilica Cattedrale. \u00c8 la citt\u00e0 intera che partecipa, al punto che nell'omelia funebre mons. Giovanni Cazzani, vescovo di Cremona, si chiede: \"\u201c\u00c8 un funerale questo o un trionfo? \u00c8 il funerale di un uomo caduto sotto la falce della morte o \u00e8 il trionfo di un santo esaltato alla gloria del cielo?\u201d\". Il centro della citt\u00e0 \u00e8 stipato di folla. Oltre centomila persone si sono strette intorno al proprio vescovo per l'ultimo saluto. \u00c8 tanta la ressa che devono intervenire i vigili municipali per regolare il movimento delle persone. La salma \u00e8 infine inumata nella cappella di Sant'Agata, in Cattedrale.\nTraslazione della salma alla Casa Madre.\nA fine aprile 1942 il Capitolo della Cattedrale di Parma d\u00e0 parere favorevole alla richiesta dei Saveriani per la traslazione dei suoi resti mortali nella cappella della loro Casa madre, in viale San Martino. Dopo la ricognizione sulla salma e i lavori necessari per il sarcofago, opera dell'arch. Lamberto Cusani, l'8 novembre 1942, in una citt\u00e0 segnata dal timore per i bombardamenti alleati, una folla enorme accompagna la traslazione. Le cronache del tempo parlano di oltre trentamila persone. Nel 1959, terminata la grande chiesa nell'Istituto Saveriano, la cui costruzione era un antico sogno dello stesso fondatore, il sarcofago marmoreo viene posto in questo nuovo ambiente. In occasione della sua beatificazione, il 17 marzo 1996, il sepolcro trova definitiva collocazione al centro dell'abside, sotto il grande mosaico, dove tutt'oggi \u00e8 venerato.\nLe Missionarie di Maria (Saveriane).\nUn altro avvenimento che ha segnato la storia dei Saveriani nei decenni successivi alla morte del Conforti \u00e8 stata, nel 1945, la fondazione della Societ\u00e0 delle Missionarie di Maria \u2013 Saveriane, che hanno lo scopo di affiancarli nel loro apostolato. Era questo un desiderio del santo fondatore, ma egli mor\u00ec senza poterlo attuare: l'Istituto delle Saveriane fu realizzato dal saveriano padre Giacomo Spagnolo e da Celestina Bottego, nipote del celebre esploratore Vittorio.\nLo stemma.\nL'arma arcivescovile di Guido Maria Conforti, come per molti vescovi e cardinali, ha un significato di carattere spirituale, con il trigramma IHS sormontato dalla croce latina che, su fondo azzurro, irradia raggi di luce sul mondo, simbolicamente raffigurante il suo programma di missione ed evangelizzazione. Lo scudo \u00e8 caricato da una fascia con il suo motto \u201cIn omnibus Christus\u201d. A corredo dello stemma sono ancora visibili la mitria e il bastone pastorale, simbologie poi abolite da Paolo VI. Lo scudo \u00e8 accollato a una croce astile d'oro trifogliata a due bracci traversi. \u00c8 sormontato dalla corona di principe (stemma ravennate) o di conte (stemma parmense), dignit\u00e0 nobiliari riconosciute fin dal Medioevo ai vescovi delle diocesi di Ravenna e di Parma. Lo stemma di Conforti a Ravenna (1902-1904) \u00e8 attorniato dal pallio arcivescovile, mentre quello in uso come arcivescovo-vescovo di Parma \u00e8 invece decorato con il collare di Gran Priore del S.A.I. Ordine Costantiniano di San Giorgio.\nIl culto.\nI miracoli.\nSono numerose le notizie di grazie straordinarie attribuite all'intercessione di Guido Maria Conforti, segnalate sia in Italia, sia in altre parti del mondo dove operano i Saveriani. Significativi sono i due episodi che la Chiesa ha esaminato in vista della beatificazione e della canonizzazione, ed \u00e8 eloquente che essi abbiano avuto luogo in terre di missione. In Burundi, nell'ottobre del 1965, per sua intercessione, una ragazza di dodici anni, Sabina Kamariza, ormai dimessa senza speranza dall'ospedale di Bujumbura, capitale del Burundi, ritorna alla vita. In Brasile, Thiago Jo\u00e2o Dos Apostolos Souza, nato prematuro il 3 agosto 2003, a Santa Luzia, nella Diocesi di Belo Horizonte, fu strappato alla morte per cause umanamente inspiegabili. Guido Maria Conforti, con la sua intercessione, rispose all'appello delle preghiere.\nIl processo di canonizzazione.\nNel 1941, a dieci anni dalla morte, in seguito al perdurare della fama di santit\u00e0, mons. Evasio Colli, primo successore di Conforti come vescovo di Parma, apre il processo ordinario informativo sulla fama di santit\u00e0, sulle virt\u00f9, sui miracoli e sugli scritti del suo predecessore. Il processo si conclude nel settembre 1942. Nel 1961 viene celebrato il processo apostolico presso la Curia di Parma e concluso a Roma, postulatore della causa di beatificazione fu Don Luigi Grazzi, padre saveriano. L'eroicit\u00e0 delle virt\u00f9 di Guido Maria Conforti viene approvata con decreto l'11 febbraio 1982.\nViene beatificato da papa Giovanni Paolo II nella basilica di San Pietro il 17 marzo 1996. Il 23 ottobre 2011, nel corso di una solenne cerimonia in piazza San Pietro, \u00e8 canonizzato da papa Benedetto XVI.\nVenerato in Terrasanta.\nUna reliquia \u201cex corpore\u201d di San Guido Maria Conforti \u00e8 oggetto di venerazione anche in Terrasanta, al seminario \u201cRedemptoris Mater\u201d. Situato in Israele, presso la \u201cDomus Galilaeae\u201d del Patriarcato Latino di Gerusalemme, sul monte delle Beatitudini, si affaccia sul lago di Tiberiade proprio al di sopra di Tabgha e Cafarnao. Accompagnata dalla formale certificazione rilasciata dal postulatore, il saveriano padre Guglielmo Camera, la reliquia \u00e8 stata portata in Galilea da una delegazione parmense e consegnata nelle mani del Rettore del Seminario il 31 dicembre 2013, nel corso di una cerimonia che si \u00e8 svolta alla presenza dei seminaristi, in un clima di comprensibile emozione per la particolarit\u00e0 del luogo, sulla montagna dove Ges\u00f9 parl\u00f2 ai suoi discepoli, enunciando le beatitudini, che sono i modelli di vita cristiana. San Guido Maria Conforti ricorda nei suoi diari il monte delle Beatitudini come \u201cil pi\u00f9 celebre dei monti\u201d, secondo solo al monte del Calvario, quando, diretto in Cina nel 1928, transitando per il canale di Suez, rivolse il suo sguardo verso il Sinai e la Terrasanta.\nLa memoria liturgica ricorre il 5 novembre, giorno della sua morte."}
{"id": "492325", "revid": "6923", "url": "https://it.wikipedia.org/wiki?curid=492325", "title": "Brainstorm Artists International", "text": "Brainstorm Artists International (B.A.I.) fu un'etichetta musicale statunitense fondata nel 1987 da Gene Eugene e Ojo Taylor. L'etichetta chiuse nel 1997.\nSituata a Fullerton, la B.A.I. divenne presto un'importante etichetta nella scena musicale del Christian rock, un genere di rock alternativo basato sulla fede cristiana."}
{"id": "492332", "revid": "1543377", "url": "https://it.wikipedia.org/wiki?curid=492332", "title": "UnionFS", "text": "UnionFS \u00e8 un \"file system\" Linux che permette \"union mount\", ossia consente di simulare l'unione di pi\u00f9 \"filesystem\" sottostanti, mantenendone la semantica Unix. Consente, cio\u00e8, di sovrapporre in modo trasparente file e directory di \"filesystem\" separati, detti \"branch\" (rami), per formare un singolo \"filesystem\" coerente. I contenuti delle directory che hanno lo stesso percorso nei rami uniti, saranno visti come se fossero nella stessa directory del \"filesystem\" virtuale.\nUnionFS \u00e8 ancora un progetto in via di consolidamento, pertanto contiene ancora bug che ne sconsigliano l'uso in ambienti di produzione.\nQuesta implementazione delle \"union mount\" \u00e8 parte del pi\u00f9 grande progetto FiST.\nI vari rami possono essere \"filesystem\" in sola lettura oppure scrivibili. Le operazioni di scrittura nel \"filesystem\" unificato verranno redirette verso uno specifico \"filesystem\" scrivibile. Ci\u00f2 consente di far apparire un \"filesystem\" come scrivibile, senza permettere la scrittura effettiva (\"copy-on-write\"): questa \u00e8 una delle caratteristiche che ne fanno uno strumento utile quando, ad esempio, il supporto non \u00e8 veramente scrivibile, come nel caso dei CD-ROM, oppure quando si vuole usare una base comune a pi\u00f9 filesystem, o infine per motivi di sicurezza. A volte, questa tecnologia viene usata come sistema \"ad hoc\" per la realizzazione di istantanee dello stato del \"filesystem\" (in gergo \"snapshot\").\nQuando si aggiungono (o montano) rami, bisogna specificare che priorit\u00e0 hanno tra di loro. In questo modo, quando due o pi\u00f9 rami contengono un file con lo stesso nome, il ramo con la priorit\u00e0 maggiore riceve le chiamate di lettura e scrittura.\nNei \"liveCD\" UnionFS \u00e8 usato per sovrapporre un \"filesystem\" scrivibile ad un supporto in sola lettura. In KNOPPIX Linux, ad esempio, si pu\u00f2 eseguire l'unione del \"filesystem\" nel CD-ROM o nel DVD ed il \"filesystem\" contenuto in un file immagine chiamato knoppix.img in una chiavetta USB. Quest'ultimo, impostato con una priorit\u00e0 maggiore rispetto al \"filesystem\" in sola lettura del CD-ROM o del DVD, permette di mostrare all'utente un \"filesystem\" logico nel quale si possono aggiungere, modificare o cancellare file ovunque. A livello fisico, se un file che risiede in un ramo in sola lettura viene sostituito, quest'ultimo viene inserito nel file immagine. Poich\u00e9 il \"filesystem\" logico unisce i due rami trasparentemente, l'utente vedr\u00e0 semplicemente la nuova versione.\nUnionFS, pi\u00f9 precisamente, \u00e8 uno stackable filesystem, ossia \u00e8 un modulo del kernel che si posiziona, quindi, in kernel space tra il Virtual File System (VFS, tradotto: \"filesystem\" virtuale) ed i \"filesystem\" reali (ext2, ext3, ReiserFS, NFS, ISO 9660), intercettando le chiamate che il primo emette e rielaborandole prima di trasmetterle ai secondi (e viceversa). Opera come se mostrasse al VFS i \"filesystem\" reali sovrapposti come fossero dei lucidi, cos\u00ec che delle aree occupate da pi\u00f9 filesystem sia visibile solo l'area di quello a pi\u00f9 alta priorit\u00e0.\nOltre a Linux, questa tecnologia \u00e8 usabile, teoricamente, anche su Solaris e su FreeBSD.\nAltre implementazioni.\nIl sistema operativo Plan 9 dei Bell Labs usa gli \"union mount\" estensivamente per ottenere \"namespace\" personalizzati per ogni utente e processo. Lo stesso concetto \u00e8 stato disponibile in BSD per almeno dieci anni (4.4BSD Union Mount).\nCi furono vari tentativi precedenti per aggiungere questa funzionalit\u00e0 a Linux, ma nessuno \u00e8 stato sostenuto a lungo. Alcuni progetti per l'implementazione di questa tecnologia sono 3DFS, TFS e translucency, a cui si aggiungono alcune implementazioni in \"user space\". Da molto tempo Linux dispone di una funzionalit\u00e0 del programma \"mount\" che permette di inserire una directory in pi\u00f9 di un posto del \"filesystem\". Questa funzionalit\u00e0 \u00e8 presente anche in altri sistemi operativi, come MS-DOS, ma \u00e8 un concetto completamente differente dalle \"union mount\"."}
{"id": "492333", "revid": "1305772", "url": "https://it.wikipedia.org/wiki?curid=492333", "title": "Disfrenia tardiva", "text": "L'espressione disfrenia tardiva \u00e8 stata adottata in psichiatria per designare una sindrome tardiva non motoria indotta iatrogenicamente da farmaci antipsicotici nella schizofrenia o in qualsiasi altra psicosi o disturbo mentale nel quale possano essere prescritti questi farmaci.\nDescrizione.\nIngloba i concetti indipendenti, ma relazionati, di Psicosi Rebound, Psicosi da supersensibilit\u00e0 e Refrattariet\u00e0 secondaria acquisita. L'eziologia di tutte queste sindromi avrebbe in comune una proliferazione adattativa eccessiva (\"up-regulation\") dei recettori mesolimbici post-sinaptici della dopamina di tipo D2 (recettori tipo D2 o \"D2-like\" che includono i sottotipi D2 propriamente detti, D3 e D4) secondaria al blocco operato dai farmaci che agiscono come antagonisti per gli stessi recettori. \nLa disfrenia tardiva sarebbe la sindrome tardiva pi\u00f9 frequente nell'uso dei moderni antipsicotici di seconda generazione, dotati di azione mesolimbica selettiva, con virtuale assenza di azione sulla via dopaminergica nigro-striatale e, per questo motivo, con bassi rischi di effetti avversi extrapiramidali acuti e di discinesia tardiva a lungo termine. Le manifestazioni della disfrenia tardiva sono, pertanto, preferenzialmente mentali e comportamentali invece che motorie come nelle altre sindromi tardive iatrogene da antipsicotici tradizionali, convenzionali, tipici o neurolettici (discinesia, distonia, acatisia tardive).\nI sintomi caratteristicamente scatenati, modificati o aggravati iatrogenicamente dagli antipsicotici di seconda generazione possono includere: allucinazioni, delirio, disorganizzazione del comportamento o del pensiero come nella schizofrenia; mania o ipomania acute come nel disturbo bipolare; sintomi cicloidi, polimorfici, disforici gravi; ossessioni e compulsioni come nel disturbo ossessivo-compulsivo (DOC), con i suoi tic motori, vocalizzazioni involontarie e altri sintomi tipici della sindrome di Tourette."}
{"id": "492339", "revid": "339392", "url": "https://it.wikipedia.org/wiki?curid=492339", "title": "Sue Storm", "text": ""}
{"id": "492342", "revid": "767487", "url": "https://it.wikipedia.org/wiki?curid=492342", "title": "Limpach", "text": "Limpach (toponimo tedesco) \u00e8 una frazione di 338 abitanti del comune svizzero di Fraubrunnen, nel Canton Berna (regione di Berna-Altipiano svizzero, circondario di Berna-Altipiano svizzero).\nStoria.\nGi\u00e0 comune autonomo che si estendeva per 4,4\u00a0km\u00b2, 2014 \u00e8 stato accorpato a Fraubrunnen assieme agli altri comuni soppressi di B\u00fcren zum Hof, Etzelkofen, Grafenried, M\u00fclchi, Schalunen e Zauggenried.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "492347", "revid": "1608023", "url": "https://it.wikipedia.org/wiki?curid=492347", "title": "Santa Maria Maggiore (Capua)", "text": ""}
{"id": "492353", "revid": "110157", "url": "https://it.wikipedia.org/wiki?curid=492353", "title": "M\u00fclchi", "text": "M\u00fclchi (toponimo tedesco) \u00e8 una frazione di 253 abitanti del comune svizzero di Fraubrunnen, nel Canton Berna (regione di Berna-Altipiano svizzero, circondario di Berna-Altipiano svizzero).\nGeografia fisica.\nM\u00fclchi \u00e8 situato nella valle del fiume Limpach; il territorio comunale, prima dell'accorpamento a Fraubrunnen, aveva un'area di 3,8\u00a0km\u00b2 .\nStoria.\nM\u00fclchi risulta menzionato per la prima volta nel 1302 come \"Mulnhein\"; gi\u00e0 comune autonomo che si estendeva per 3,8\u00a0km\u00b2, 2014 \u00e8 stato accorpato a Fraubrunnen assieme agli altri comuni soppressi di B\u00fcren zum Hof, Etzelkofen, Grafenried, Limpach, Schalunen e Zauggenried.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "492358", "revid": "767487", "url": "https://it.wikipedia.org/wiki?curid=492358", "title": "Cristoforo Prestinari", "text": "Addestratosi nella bottega che il padre Michele teneva aperta in Val d'Intelvi, raggiunse in seguito Milano dove si fece apprezzare, tanto che la Fabbrica del Duomo gli assegn\u00f2 importanti lavori.\nLa sua opera presso i Sacri Monti.\nL'opera di Cristoforo Prestinari si concentra prevalentemente all'interno del circuito piemontese e lombardo dei Sacri Monti, dove si conservano numerose testimonianze a lui attribuite: ne sono un esempio le 26 statue che adornano la cappella III del Sacro Monte di Varese, o le statue raffiguranti l'arcangelo Gabriele e Maria presenti nella cappella dell'annunciazione, scolpite dall'autore su commissione del comune di Orta e donate nel 1610 al Monte.\nCristoforo Prestinari non fu scelto a caso dalla comunit\u00e0 ortese, notevole infatti da parte dell'artista era stato il contributo alla realizzazione dell'impianto statuario di numerose cappelle del Sacro Monte di Orta dal 1600 in avanti.\nGli impianti scenici lasciati presso il Sacro Monte di Orta da parte dell'autore si distinguono da quelli del suo successore alla fabbrica del Monte, Dionigi Bussola, perch\u00e9 a differenza delle opere di quest'ultimo, dinamiche e vibranti, quelle del Prestinari appaiono simmetriche ed ordinate.\nNella cappella XII si conserva ancora il \"provino\" fatto dall'artista che, giunto al Monte, realizz\u00f2 un gruppo di statue da sottoporre al committente per dimostrare la sua bravura."}
{"id": "492360", "revid": "1573940", "url": "https://it.wikipedia.org/wiki?curid=492360", "title": "Blang", "text": "I Blang (o anche Bulong, in cinese \u5e03\u6717\u65cf : B\u00f9l\u01ceng Z\u00fa) sono un gruppo etnico stanziato prevalentemente nella Repubblica popolare cinese, dove fa parte dei 56 gruppi etnici riconosciuti ufficialmente dal governo. Piccole comunit\u00e0 si trovano anche in Birmania ed in Thailandia."}
{"id": "492361", "revid": "1507870", "url": "https://it.wikipedia.org/wiki?curid=492361", "title": "Pizzo del Diavolo di Tenda", "text": "Il Pizzo del Diavolo di Tenda (in bergamasco \"Piss del Di\u00e0ol\") \u00e8 una montagna delle Alpi Orobie alta 2.914\u00a0, situata lungo lo spartiacque che divide la provincia di Bergamo dalla provincia di Sondrio, e segna il punto di demarcazione tra val Brembana a sud-ovest, valle Seriana a sud-est e val d'Ambria (tributaria della Valtellina) a nord. Ha una slanciata forma piramidale che lo rende ben riconoscibile, anche per la presenza di una seconda cima quasi speculare alla principale, chiamata Diavolino (2.810 m).\nDescrizione.\nIl Diavolo di Tenda \u00e8 la vetta pi\u00f9 alta della val Brembana e la nona in ordine di altezza delle Alpi Orobie, dopo pizzo Coca (3.050\u00a0m), pizzo Redorta (3.038\u00a0m), punta Scais (3.038\u00a0m), Torrione Cur\u00f2 (3.010 m), pizzo Porola (2.981 m), pizzo del Diavolo della Malgina (2.924\u00a0m), Cime di Arigna (2.925 m) e Dente di Coca (2.924 m). \u00c8 spesso soprannominato \"Cervino delle Orobie\" per le sue forme spigolose e regolari, che ricordano alla lontana quelle del Cervino, seppur molto meno verticali ma comunque esteticamente affascinanti. Sorge a nord del passo di Valsecca e lungo le sue pendici, soprattutto alla base del versante nord, si trovano vedrette e nevai, anche se in rapido ritiro. Lungo quello sud invece si trovano le sorgenti del fiume Brembo. Dalla vetta della montagna si pu\u00f2 godere di un eccezionale panorama su tutto l'arco orobico e le Alpi Retiche.\nStoria.\nIl pizzo del Diavolo di Tenda ha affascinato gli scalatori sin dagli albori dell'attivit\u00e0 alpinistica sulle Orobie. Nel settembre 1870 il medico valtellinese Alessandro Rossi risal\u00ec la val d'Ambria giungendo alla bocchetta di Podavit, e, lungo l'odierna via normale, comp\u00ec la prima ascensione della montagna.\nL'alpinista che pi\u00f9 lasci\u00f2 il segno sul Diavolo fu senza dubbio la guida bergamasca Antonio Baroni, che scal\u00f2 il pizzo svariate volte, aprendo anche numerose vie: nella primavera del 1876 sal\u00ec con Luigi Brioschi la cresta sud-ovest, e successivamente con Emilio Torri discese lo spigolo nord-est. Il 5 aprile 1879 accompagn\u00f2 lungo la via normale la signora Fadini nella prima ascensione femminile documentata, mentre nel 1882 comp\u00ec la prima salita invernale, sempre dal medesimo itinerario. Nel 1889 apr\u00ec la \"via Baroni\", lungo lo spigolo sud-est, e concaten\u00f2 in discesa Diavolo e Diavolino, itinerario ripercorso in salita due anni pi\u00f9 tardi. Nel 1902, ormai settantenne, Baroni decise di chiudere l\u2019attivit\u00e0 di guida alpina ripercorrendo la \"via Baroni\", trovando una variante finale ben pi\u00f9 difficile della via originaria.\nAccessi.\nLa via normale parte da Carona, in val Brembana, dove bisogna seguire il sentiero per il rifugio Fratelli Calvi. Giunti al rifugio si scende al lago Rotondo e si prende il sentiero che sale in direzione del passo di Valsecca. Poco oltre le baite di Poris si devia verso nord proseguendo prima su sentiero ripido, poi su sfasciumi morenici, giungendo infine alla bocchetta di Podavit (2.624 m). Da qui ci si arrampica seguendo la cresta nord/ovest della montagna fino a raggiungere la vetta, con passaggi di massimo II grado, sempre ben segnalati. Il percorso, che prevede un dislivello di circa 1.800 metri, richiede circa 5 ore di cammino, ma pu\u00f2 essere leggermente accorciato passando per il rifugio Longo e il passo della Selletta, sempre partendo da Carona. Salendo invece dalla Valtellina, si deve risalire la val d'Ambria e giungere alla bocchetta di Podavit da Nord.\nAltri itinerari di ascesa molto frequentati sono la concatenazione Diavolino-Diavolo e la \"via Baroni\"."}
{"id": "492363", "revid": "267975", "url": "https://it.wikipedia.org/wiki?curid=492363", "title": "Vescovo titolare", "text": "Vescovi o arcivescovi titolari sono quei vescovi della Chiesa cattolica ai quali non \u00e8 stata affidata la cura di una diocesi esistente.\nNormativa canonica e tipologia.\nNelle Chiese particolari di rito latino sono vescovi titolari tutti i vescovi che non hanno la cura pastorale di una diocesi o di una circoscrizione ecclesiastica assimilata o equiparata a una diocesi, ossia la prelatura territoriale, l'abbazia territoriale, il vicariato apostolico, la prefettura apostolica e l'amministrazione apostolica eretta stabilmente.\nInvece, nelle comunit\u00e0 cattoliche di rito orientale, solo i vescovi a cui \u00e8 affidata la cura pastorale di una eparchia sono \"stricto sensu\" vescovi diocesani; tutti gli altri, indipendentemente dal ministero che esercitano o hanno esercitato, sono vescovi titolari.\nIn base a questa normativa canonica, sono vescovi titolari:\nI vescovi titolari, in quanto legittimamente consacrati e membri del collegio dei vescovi, godono di tutti i privilegi e gli onori dei vescovi diocesani e hanno il diritto e il dovere di partecipare a un concilio ecumenico con voto deliberativo. I vescovi coadiutori, i vescovi ausiliari e i vescovi con funzioni interdiocesane, come pure i vescovi emeriti e gli altri vescovi titolari che si trovano nel territorio, possono e devono partecipare ai concili particolari e ai concili provinciali con voto deliberativo. Inoltre, i vescovi coadiutori, i vescovi ausiliari e i vescovi con funzioni interdiocesane appartengono di diritto alla Conferenza Episcopale del territorio dove svolgono il loro incarico.\nStoria.\nL'origine dei vescovi titolari risale al IV secolo, quando nel Concilio di Nicea (325) si concesse ai vescovi novaziani convertitisi all'ortodossia di mantenere i privilegi e gli onori derivanti dall'ordine episcopale pur perdendo ogni giurisdizione sulla chiesa titolare.\nA partire dal VII secolo, con l'occupazione araba del Medio Oriente e dell'Africa settentrionale, numerosi vescovi espulsi da quelle regioni trovarono ospitalit\u00e0 in Occidente e vennero accolti dai vescovi locali come ausiliari: dopo la loro morte altri vennero consacrati come loro successori, perfino quando era sparita ogni speranza realistica di potere recuperare, durante la vita dei nuovi vescovi, il possesso delle terre perdute.\nIl canonista Prospero Fagnani Boni (1588 \u2013 1678) afferma che la nomina di vescovi meramente titolari ha avuto origine solo al tempo del Concilio Lateranense V (1512 \u2013 1517), come concessione a favore unicamente dei cardinali. Fra i decreti di tale concilio ecumenico si trova infatti la rinnovata proibizione (motivata dal desiderio di proteggere la dignit\u00e0 episcopale) di provvedere alle sedi episcopali prive dei necessari beni temporali e senza popolo cristiano, ma si prevedono eccezioni per causa giusta approvata in concistoro. Il papa Pio V poi estese il privilegio a quelle sedi dove era consuetudine avere vescovi ausiliari e l'usanza si estese poi pi\u00f9 ampiamente.\nPer designare tali vescovi si usava l'espressione \"in partibus infidelium\" (nelle regioni degli infedeli, cio\u00e8 dei musulmani), spesso abbreviata come \"in partibus\". Questa espressione \u00e8 stata abrogata dalla Congregazione di Propaganda Fide con lettera del 3 marzo 1882. \"Abolita del tutto questa formula, la Congregazione sugger\u00ec di sostituirla o con il nome della sede titolare, pi\u00f9 la regione dove si trova la sede (per es. \"Archiepiscopus Corinthius in Achaia\"), o con il solo nome della sede (per es. \"Archiep. Corinthius\"), o infine con l'appellativo semplice di \"titolare\" (per es. \"Archiep. titularis\" e relativamente \"Ecclesia titularis\")\". Il motivo dell'abrogazione pare che sia stato la protesta dei governanti di stati cristiani che nel XIX secolo avevano ottenuto l'indipendenza dall'Impero turco e non volevano essere designati come regioni degli infedeli.\nNella lettera \"In suprema\" del 10 giugno 1882, il papa Leone XIII personalmente adopera la nuova terminologia \"vescovi titolari\". Da allora, tutte le sedi che prima venivano chiamate sedi \"in partibus infidelium\" sono ufficialmente denominate sedi titolari.\nA partire dal 1969, la lista delle sedi titolari nell'Annuario Pontificio include diocesi quali Acquaviva (\"pr. Lazio\"), assegnata il 3 agosto 1968 a Vicente Faustino Zazpe, arcivescovo coadiutore dell'Arcidiocesi di Santa Fe de la Vera Cruz, esempio delle moltissime sedi episcopali attualmente prive di territorio proprio e mai poste sotto il dominio turco che, dopo il Concilio Vaticano II, sono state inserite nell'elenco ufficiale delle sedi titolari. Al 31 dicembre 1963 le sedi titolari erano in totale 1.734, un aumento di solo 22 in relazione alla situazione del 1933, tre decenni prima. Il successivo quinquennio ha registrato un aumento di 114 sedi per un totale di 1.848. Si \u00e8 verificato un ulteriore aumento di 108 sedi nei due anni successivo, giungendo il 31 dicembre 1970 a 1.956 sedi titolari, a motivo dell'aggiunta di sedi quali quella irlandese di Cluain Iraird. Nel 1997 sono state ammesse sedi nordamericane quali Oregon City e il totale \u00e8 di 2.042, 86 di pi\u00f9 rispetto alla situazione del 1970. Il ritmo degli aumenti si \u00e8 poi rallentato raggiungendo 2.085 alla fine del 2011, cifra rimasta invariata un anno dopo, Al 31 dicembre 2014 le sedi titolari della Chiesa cattolica erano 2.087. Fra le 45 sedi aggiunte fra il 1997 e il 2014 c'\u00e8 quella tanzaniana di Rutabo."}
{"id": "492366", "revid": "767487", "url": "https://it.wikipedia.org/wiki?curid=492366", "title": "Oberramsern", "text": "Oberramsern (toponimo tedesco) \u00e8 una frazione di 87 abitanti del comune svizzero di Messen, nel Canton Soletta (distretto di Bucheggberg).\nStoria.\nFino al 31 dicembre 2009 \u00e8 stato un comune autonomo che si estendeva per 1,77\u00a0km\u00b2; il 1\u00ba gennaio 2010 \u00e8 stato accorpato al comune di Messen assieme agli altri comuni soppressi di Balm bei Messen e Brunnenthal."}
{"id": "492371", "revid": "1573940", "url": "https://it.wikipedia.org/wiki?curid=492371", "title": "Bonan", "text": "I Bonan (o anche Bao'an, in cinese: \u4fdd\u5b89\u65cf, in pinyin: b\u01ceo\u0101n z\u00fa)) sono un gruppo etnico facente parte dei 56 gruppi etnici riconosciuti ufficialmente dalla Repubblica popolare cinese.\nVivono nelle province di Gansu e Qinghai, nel nord-pvest della Cina. Contano circa 12,000 persone e sono il settimo pi\u00f9 piccolo gruppo etnico di quelli ufficialmente riconosciuti.\nParlano la lingua Bonan, una lingua del ceppo mongolo, e sono prevalentemente musulmani. Si crede discendano dai guerrieri mongoli musulmani stanziati in Qinghai durante le dinastie Yuan e Ming."}
{"id": "492373", "revid": "486946", "url": "https://it.wikipedia.org/wiki?curid=492373", "title": "Partito dei Liberali, Democratici e Riformatori Europei", "text": ""}
{"id": "492380", "revid": "486946", "url": "https://it.wikipedia.org/wiki?curid=492380", "title": "PELDR", "text": ""}
{"id": "492386", "revid": "1646297", "url": "https://it.wikipedia.org/wiki?curid=492386", "title": "Zoofilia", "text": "Il termine zoofilia () ha varie accezioni; pu\u00f2 riferirsi al sentimento o atteggiamento di affetto e protezione per gli animali, ma in psicopatologia nell'accezione di zoofilia erotica \u00e8 usato come sinonimo di zooerastia () o bestialit\u00e0, per indicare la preferenza sessuale che porta ad avere rapporti sessuali con animali non umani\".\" \nAssimilabile al significato di zoofilia \u00e8 quello di \u00abzoofilo\u00bb: il termine pu\u00f2 assumere diverse accezioni a seconda se si riferisca all'amore e protezione per gli animali (anche professionale, come nella denominazione guardia zoofila), o ad una persona che ha una preferenza sessuale verso animali non-umani. \nStoria.\nLa zoofilia erotica viene ipotizzata e citata in vari contesti culturali e sociali.\nNella mitologia greca vi sono vari esempi, Tra i personaggi correlati alla zoofilia erotica si ricorda Pasifae, che si un\u00ec a un toro generando il Minotauro, Crono che si un\u00ec a Filira sotto forma di cavallo, da cui gener\u00f2 Chirone, e Zeus, che si un\u00ec pi\u00f9 volte a donne mortali o ninfe sotto forma di animale (ad esempio con Io o con Leda).\nIl Marchese de Sade cita la zoofilia erotica, dandone vari esempi, nel romanzo \"Le 120 giornate di Sodoma\" evidenziandola come una delle possibili perversioni sessuali da mettere in pratica. Ancor oggi, in certe condizioni, la zoofilia erotica pu\u00f2 essere un surrogato per appagare l'istinto sessuale. \nPsicopatologia.\nSecondo i rapporti Kinsey, nella popolazione generale l'8% dei maschi e il 5,1% delle femmine (di quest'ultime l'1,5% \u00e8 pre-adolescente mentre il 3,6% \u00e8 post-adolescente) avrebbe avuto almeno un rapporto sessuale con animali non-umani, tale percentuale arrivava al 40-50% nella popolazione rurale e, in quella con un grado di istruzione inferiore, raggiungeva percentuali anche pi\u00f9 alte.\nSecondo il DSM-5, la zoofilia non \u00e8 considerabile come disturbo, ma come una preferenza sessuale non patologica (parafilia) nel caso in cui la persona non presenti disagio e/o compromissione di aree importanti. Affinch\u00e9 la zoofilia possa essere considerata come un disturbo parafilico \u00e8 necessaria la condizione per cui l'eccitazione sessuale ricorrente e intensa derivante da zoofilia sia \u00abstata presente per almeno 6 mesi e causa notevole disagio o compromissione del funzionamento in ambito sociale, lavorativo o in altre aree importanti\u00bb.\nLegislazione.\nLa zoofilia erotica \u00e8 contestata da alcuni gruppi animalisti, come la Lega Anti Vivisezione, la loro motivazione principale \u00e8 quella secondo cui l'animale non \u00e8 in grado di dare o rifiutare il consenso o, in generale, di comunicare la sua volont\u00e0; rendendo perci\u00f2, ogni attivit\u00e0 sessuale tra umani ed animali, un abuso indipendentemente dal fatto che all'animale sia inferto o meno un danno fisico. Coerentemente a tale visione della consensualit\u00e0 animale, molti attivisti animalisti sono contrari a qualsiasi interazione uomo-animale non limitandosi, quindi, solo a quella di tipo sessuale (questo perch\u00e9, cos\u00ec come per il sesso, l'animale non pu\u00f2 esplicitamente consentire di essere accarezzato, di essere adottato, di partecipare alla sperimentazioni scientifiche, di essere macellato etc.).\nLe leggi che regolamentano la zoofilia erotica variano a seconda dei Paesi e altre giurisdizioni sub-nazionali. In generale, queste leggi regolamentano l'attivit\u00e0 sessuale (attiva o passiva) con animali e la vendita, distribuzione e possesso di materiale zooerastico.\nIn Italia non esistono leggi specifiche, ma nel 2012 la Corte suprema di cassazione si \u00e8 espressa considerando l'avere atti sessuali con un animale come reato di maltrattamento di animali (indipendentemente dal fatto che ad esso siano inferti o meno danni fisici), la motivazione sta nel valutare tale condotta come \"comportamenti insopportabili\" per via della sua \"contrariet\u00e0 alle caratteristiche etologiche\" dell'animale; tale reato \u00e8 punito con la reclusione da 3 mesi a 18 mesi o con una multa da 5 000 a 30 000 euro (la pena \u00e8 aumentata della met\u00e0 se dai fatti deriva la morte dell'animale). Mentre non esistono norme che puniscano la visione e/o il possesso di materiale zoopornografico.\nNel cinema.\nAlcuni film in cui sono rappresentati atti di zoofilia sono \"La bestia\", film diretto da Walerian Borowczyk basato sulla leggenda della bestia del G\u00e9vaudan e \"The Revenge of Billy the Kid\" di Jim Groom, commedia trash/horror che narra le gesta di un mostruoso essere nato dall'unione carnale di un contadino con la sua capra.\nNella pornografia.\nLa zoofilia erotica \u00e8 ricorrente anche nella pornografia. Non mancano le esibizioni di celebri pornostar con animali di vario genere. Ne \u00e8 un esempio Linda Lovelace, la celebre protagonista del film \"Gola profonda\", che apparve nel film del 1969 \"Dogorama\" (pubblicato anche col titolo di: \"Dog 1\", \"Dog Fucker\" e \"Dog-a-Rama\") nel quale \u00e8 possibile vederla avere rapporti sessuali con un cane. "}
{"id": "492387", "revid": "110157", "url": "https://it.wikipedia.org/wiki?curid=492387", "title": "Balm bei Messen", "text": "Balm bei Messen (toponimo tedesco) \u00e8 una frazione di 102 abitanti del comune svizzero di Messen, nel Canton Soletta (distretto di Bucheggberg).\nStoria.\nFino al 31 dicembre 2009 \u00e8 stato un comune autonomo che si estendeva per 2,15\u00a0km\u00b2; il 1\u00ba gennaio 2010 \u00e8 stato accorpato al comune di Messen assieme agli altri comuni soppressi di Brunnenthal e Oberramsern."}
{"id": "492397", "revid": "110157", "url": "https://it.wikipedia.org/wiki?curid=492397", "title": "Dai (popoli)", "text": "I popoli dai (o popoli thai della Cina) formano un gruppo che \u00e8 riconosciuto ufficialmente dalla Repubblica popolare cinese come uno dei 56 gruppi etnici nazionali. In realt\u00e0, con il termine dai viene definito in Cina un insieme di distinti gruppi etnici che fanno parte dei popoli tai, ed hanno quindi comuni origini ed affinit\u00e0 culturali. Sono concentrati nella provincia cinese sudoccidentale dello Yunnan, nella Prefettura autonoma Dai di Xishuangbanna (nel sud della provincia), e in quella Dai e Jingpo di Dehong (nella parte orientale)\nTutte le etnie che compongono il gruppo dai fanno parte della famiglia dei popoli tai, tra i quali l'etnia pi\u00f9 popolosa \u00e8 quella dei thai di Thailandia. Il gruppo tai pi\u00f9 popoloso in Cina \u00e8 quello degli zhuang, stanziato principalmente nella Regione autonoma Zhuang del Guangxi, che viene per\u00f2 considerato dal governo di Pechino un'etnia a s\u00e9, a sua volta compresa nelle 56 ufficialmente riconosciute.\nLe principali etnie che compongono il gruppo dei dai sono:\nLe due principali lingue dei gruppi dai sono quelle dei tai l\u00fc e dei tai n\u00fca; altre due lingue scritte che vengono usate sono quelle dei tai pong e dei tai dam. Queste sono tutte lingue tai, un ceppo linguistico che include le lingue thai, lao e zhuang, e che fa parte della famiglia delle lingue tai-kadai.\nLa maggior parte delle etnie che compone il gruppo dai professano il Buddhismo Theravada, e mantengono costumi e festivit\u00e0 pressoch\u00e9 simili (come il Songkran, la festivit\u00e0 del mese di aprile considerata il capodanno buddhista).\nI dai sono prevalentemente agricoltori e le coltivazioni principali sono il riso e l'ananas."}
{"id": "492398", "revid": "104458", "url": "https://it.wikipedia.org/wiki?curid=492398", "title": "Messen", "text": "Messen (toponimo tedesco) \u00e8 un comune svizzero di 1\u00a0561 abitanti del Canton Soletta, nel distretto di Bucheggberg. Il 1\u00ba gennaio 2010 ha inglobato i comuni soppressi di Balm bei Messen, Brunnenthal e Oberramsern."}
{"id": "492399", "revid": "599013", "url": "https://it.wikipedia.org/wiki?curid=492399", "title": "Dai", "text": ""}
{"id": "492404", "revid": "110157", "url": "https://it.wikipedia.org/wiki?curid=492404", "title": "Brunnenthal (Messen)", "text": "Brunnenthal (toponimo tedesco) \u00e8 una frazione di 541 abitanti del comune svizzero di Messen, nel Canton Soletta (distretto di Bucheggberg).\nStoria.\nFino al 31 dicembre 2009 \u00e8 stato un comune autonomo che si estendeva per 0,91\u00a0km\u00b2; il 1\u00ba gennaio 2010 \u00e8 stato accorpato al comune di Messen assieme agli altri comuni soppressi di Balm bei Messen e Oberramsern."}
{"id": "492406", "revid": "1516087", "url": "https://it.wikipedia.org/wiki?curid=492406", "title": "Mano da tenere", "text": "Con \"mano da tenere\" (o senso di marcia) si indica su quale lato della strada i mezzi di trasporto debbano mantenersi durante la circolazione e il percorso, secondo quanto imposto dal codice della strada vigente in un determinato Stato o in particolari circostanze. Normalmente, i veicoli costruiti per essere utilizzati su un determinato lato della strada presentano la postazione del conducente situata sul lato opposto (nei mezzi che tengono la destra, il volante si trova a sinistra e viceversa).\nL'obbligo di tenere la stessa mano durante la circolazione stradale permette ai veicoli che viaggiano in direzioni opposte lungo una strada di non ostacolarsi quando si incontrano lungo il percorso in direzioni opposte. Questa convenzione evita che i veicoli si blocchino a vicenda, garantendo la sicurezza stradale e riducendo il rischio di incidenti stradali. La maggior parte degli stati mondiali ha oggi adottato la guida a destra, sebbene fino alla fine del XIX secolo questa scelta fosse largamente minoritaria.\nStoria.\nStoria generale.\nNei tempi passati, a differenza di quanto diffuso dopo il ventesimo secolo, per varie motivazioni era maggiore consuetudine muoversi - a piedi o altri mezzi - tenendo la mano a sinistra, e di ci\u00f2 vi sono diverse ragioni storiche, mentre meno chiari sono i passaggi che hanno portato la maggior parte dei popoli a mutare abitudine, muovendosi poi tenendo la mano a destra:\nTuttavia sussistono anche motivazioni tecniche non trascurabili e spinte da necessit\u00e0 prettamente pratiche. Nell'epoca delle carrozze, tenere la sinistra nelle strade a due sensi di marcia faceva s\u00ec che il cocchiere, che solitamente teneva la frusta con la mano destra verso il centro tra le due corsie, avesse meno probabilit\u00e0 di colpire i pedoni che transitavano ai lati delle strade.\nCon l'avvento delle prime automobili emersero nuove motivazioni. I primi esemplari di automobile avevano il freno a mano all'esterno, sul predellino del lato destro della vettura, per essere stretto dalla mano destra con pi\u00f9 forza e quindi il volante si trovava a destra dell'abitacolo. Negli anni successivi l'evoluzione tecnica delle vetture port\u00f2 a installare il freno a mano internamente, al centro dell'abitacolo, dove ancora oggi viene collocato nella maggior parte dei modelli di vetture. Probabilmente la spiegazione pi\u00f9 attendibile potrebbe essere che certi produttori di automobili, e di conseguenza gli Stati in cui risiedevano, abbiano deciso di spostare il volante a sinistra dell'abitacolo per continuare a stringere il freno a mano con la mano destra; altri, fortemente legati alle tradizioni come i britannici, non hanno cambiato nulla.\nItalia.\nIn Italia si teneva a volte la sinistra e a volte la destra. Il Regio decreto 28 luglio 1901, n. 416 conferm\u00f2 il diritto di ogni provincia di scegliere la direzione di marcia dei veicoli: per esempio a Brescia e alla periferia di Milano si teneva la destra, a Roma e nel centro di Milano si teneva la sinistra. A seguito di presumibili e disastrose conseguenze che vi furono nei primi anni di diffusione delle autovetture, fu emanato il Regio decreto del 12 dicembre 1923 che impose all'Italia l'adozione della \"mano destra\" in tutto il territorio nazionale a partire da due anni dopo, lasciando tale lasso di tempo a disposizione per rifare la segnaletica e riadattare tranvie e mezzi pubblici vari nei luoghi in cui fino ad allora si teneva la sinistra. A Roma il cambio di senso di marcia ufficiale avvenne il 20 ottobre 1924, mentre Milano fu l'ultima citt\u00e0 in Italia ad adeguarsi, il 3 agosto 1926.\nNonostante il senso di marcia a destra, vennero prodotti alcuni modelli in serie di camion con volante a destra. Ancora oggi in Italia alcuni veicoli speciali, quelli utilizzati per esempio per la pulizia meccanizzata o per l'asfaltatura delle strade, hanno la guida a destra in quanto ci\u00f2 facilita gli operatori che li guidano nell'effettuare lavori sul lato destro della strada (per esempio pulire con maggiore precisione le aree laterali), avendo una migliore visuale del ciglio della strada e senza presentari rischi per la sicurezza, trattandosi di mezzi lenti che in genere non eseguono sorpassi.\nRussia.\nIn Russia, nonostante sia stabilito che la mano da tenere sia quella destra, capita spesso di trovare veicoli con la guida a destra. Questi veicoli sono quelli importati direttamente dal Giappone senza effettuare omologazioni, fino al 2015 non necessarie. Sempre in Russia, il senso di marcia viene regolato dalla legge anche per i pedoni: gli attraversamenti stradali presentano delle frecce poste sulle strisce pedonali e nei passaggi della metropolitana di Mosca sono presenti cartelli che indicano il tragitto da effettuare per evitare di scontrarsi con i pedoni che procedono in direzione opposta.\nRegno Unito e Impero Britannico.\nNel Regno Unito tutti i veicoli stradali, comprese le ingombranti limousine che circolano nel centro di Londra, tengono la mano sinistra ed hanno il posto di guida sulla destra.\nL'Impero britannico aveva adottato per primo in tutti i suoi territori il senso di marcia sulla sinistra. Il Canada per\u00f2, avendo numerosi traffici interni con gli Stati Uniti, dopo la prima guerra mondiale fu la prima colonia inglese a cambiare il senso di marcia. Per ragioni similari, Gibilterra ha cambiato il senso di marcia nel 1929, dopo numerosi traffici interni con la Spagna. Dopo l'indipendenza anche alcune altre ex colonie britanniche, tra cui Ghana, Nigeria, Sudan e Somalia britannica, cambiarono il senso di marcia. Quasi tutti i paesi che oggi hanno la guida a sinistra erano o sono tuttora possedimenti britannici.\nIn Eritrea, finch\u00e9 fu colonia italiana dal 1890 al 1\u00ba aprile 1941, la guida fu destra. Con l'occupazione britannica la guida fu cambiata a sinistra, fino al 1962, quando, in seguito alla definitiva annessione all'Etiopia, torn\u00f2 alla guida a destra.\nIn Birmania il senso di marcia fu sulla sinistra fino al 1970, quando il dittatore Ne Win lo spost\u00f2 sulla destra in seguito a una predizione di un indovino. Tuttavia nella maggior parte dei veicoli birmani il posto di guida \u00e8 a destra, quindi \u00e8 piuttosto scomodo e, soprattutto nei sorpassi, pu\u00f2 rivelarsi pericoloso.\nLa Namibia, colonia tedesca dal 1884 fino alla prima guerra mondiale, aveva la guida a destra ma pass\u00f2 a quella a sinistra in seguito all'occupazione britannica. Ottenuta l'indipendenza nel 1990, mantenne lo stesso senso di marcia a sinistra dei vicini Sudafrica e Botswana.\nIn Europa gli ultimi paesi ad abbandonare la guida a sinistra per quella a destra furono la Svezia, il 3 settembre 1967 (\"Dagen H\"), e l'Islanda nel 1968 (\"H dagurinn\").\nIl 7 settembre 2009 le isole Samoa hanno cambiato il senso di marcia da destra a sinistra, adeguandosi a quello delle vicine Australia e Nuova Zelanda. Il motivo di questa scelta fu dovuto al fatto che, fino ad allora, le auto con senso marcia a destra venivano acquistate soprattutto dagli Stati Uniti, circostanza che influenzava pesantemente il costo del veicolo. I veicoli con marcia a sinistra possono invece essere acquistati nelle Samoa dai ben pi\u00f9 vicini paesi oceanici, riducendone di conseguenza drasticamente il costo.\nLista di paesi con la guida a sinistra.\nQuesta \u00e8 una lista di 78 paesi e territori con la guida a sinistra."}
{"id": "492408", "revid": "110157", "url": "https://it.wikipedia.org/wiki?curid=492408", "title": "Etzelkofen", "text": "Etzelkofen (toponimo tedesco) \u00e8 una frazione di 319 abitanti del comune svizzero di Fraubrunnen, nel Canton Berna (regione di Berna-Altipiano svizzero, circondario di Berna-Altipiano svizzero).\nStoria.\nGi\u00e0 comune autonomo che si estendeva per 2,8\u00a0km\u00b2, 2014 \u00e8 stato accorpato a Fraubrunnen assieme agli altri comuni soppressi di B\u00fcren zum Hof, Grafenried, Limpach, M\u00fclchi, Schalunen e Zauggenried.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "492409", "revid": "57342", "url": "https://it.wikipedia.org/wiki?curid=492409", "title": "Duncan Idaho", "text": "Duncan Idaho \u00e8 un personaggio immaginario del \"Ciclo di Dune\" di Frank Herbert.\nDescrizione.\nDuncan Idaho nasce su Giedi Primo, negli anni di regno del Barone Vladimir Harkonnen, in una famiglia dalle condizioni modeste. Alla tenera et\u00e0 di nove anni viene trascinato nelle prigioni feudali durante una battuta di caccia di Glossu Rabban, nipote del barone ed erede designato della Casa Harkonnen, dove poco dopo assister\u00e0 alla brutale uccisione dei genitori.\nSuccessivamente, il ragazzino \u00e8 drasticamente costretto ad imparare a sopravvivere contro la malvagit\u00e0 tipica degli Harkonnen insieme ad altri coetanei, con i quali viene utilizzato alla stregua di un animale da divertimento in una spietata caccia all'uomo all'interno dell'immensa citt\u00e0 di Barony, capitale di Giedi Primo. Tenendo conto della sua straordinaria determinazione, Duncan riesce ogni volta a uscire indenne dalle prove pi\u00f9 disperate, cosa che gli garantisce una sorta di promozione a quella che pare una sfida decisamente impossibile: riuscire a sfuggire a Rabban e a una crudele pattuglia di soldati ai suoi ordini da una foresta dopo che gli sar\u00e0 impiantata una trasmittente in una spalla. Con incredibile tenacia accompagnata da una giusta dose di cinismo, il ragazzino riesce a seminare il commando assassino alle sue calcagna e a fuggire dal pianeta maledetto con l'aiuto insperato della stessa donna che aveva fatto condannare i suoi genitori come dissidenti.\nDopo un viaggio burrascoso riesce ad arrivare inosservato su Caladan, la patria dei nobili Atreides, e dopo un lunghissimo pellegrinaggio sulle acque del pianeta riesce a raggiungere Castel Caladan, il magnifico maniero ove risiede il Duca Paulus Atreides, capo della dinastia e feudatario di Caladan. A Duncan viene accordata un'udienza con il Vecchio Duca in persona e con il giovane figlio, Leto, che rimangono impressionati dalle sue capacit\u00e0 e lo ammettono alla corte di famiglia. Il suo primo incarico \u00e8 come stalliere dei tori salusani che il Duca ama utilizzare nelle cruente ma spettacolari corride che offre come dono al popolo.\nDopo qualche tempo, forte ormai di una notevole familiarit\u00e0 con la mansione attribuitagli, il giovane \u00e8 l'unico ad accorgersi dello strano comportamento di un toro alla vigilia di un'importante corrida, ma gli viene ordinato in malomodo di tacere dal sovrintendente della servit\u00f9 delle stalle. Nel bel mezzo dello spettacolo il Vecchio Duca rimane ucciso dall'animale di fronte alla folla, e Leto, appena sedicenne, prende il suo posto di feudatario. Il suo primo atto consiste nell'aprire un'indagine con cui accertare la verit\u00e0: il toro \u00e8 stato appositamente drogato, e i primi sospetti ricadono proprio su Duncan, probabile spia degli Harkonnen. Successivamente, per\u00f2, le testimonianze confermeranno l'esistenza di un complotto della madre, la duchessa Helena, sostenuta dal barone Harkonnen,\nche per punizione verr\u00e0 mandata in esilio dal figlio in un convento sul Continente Orientale.\nDuncan si avvicina molto al nuovo signore di Caladan, con cui instaura rapporti molto cordiali. Lo stesso Leto propone di inviarlo a studiare l'arte del combattimento nella famosa Scuola di Ginaz, antichissima e prestigiosa accademia di guerrieri, che al termine di un addestramento costantemente ai limiti della sopravvivenza far\u00e0 di lui un Maestro di Spada, un combattente di alto livello le cui abilit\u00e0 potranno rivaleggiare con i migliori armigeri della Galassia. Dopo otto anni addestramento in ogni parte di Ginaz, Duncan e pochi altri si distinguono con grande onore difendendo la posizione al brutale attacco non previsto di un commando inviato a tradimento da una Casa feudale i cui allievi sono stati precedentemente cacciati dalla scuola. I suoi insegnanti lo nominano dunque maestro di Spada, e torna fieramente al servizio del suo Duca Leto, di cui diviene Maestro d'Armi al comando di Thufir Hawat, il Mentat degli Atreides.\nAnni dopo, insieme all'amico e Gurney Halleck, altro importantissimo soldato di Leto proveniente come lui da Giedi Primo, Duncan cura l'educazione militare del giovane principe Paul, figlio di Leto e Lady Jessica, una Bene Gesserit da cui ha ereditato misteriosi e vasti poteri mentali.\nSuccessivamente, l'Imperatore Shaddam IV ordina che gli Atreides si rechino sul desertico pianeta Arrakis per estrarre la Spezia al posto degli Harkonnen, e il Duca Leto affida a Duncan il compito non facile di stabilire un contatto amichevole con i misteriosi Fremen, gli abitanti delle remote regioni desertiche di Arrakis, dei quali Atreides ritengono utile la stima. I Fremen lo accettano nelle loro caverne, svelando per la prima volta ad uno straniero i segreti meglio custoditi e pi\u00f9 remoti della loro cultura.\nQuando gli Harkonnen attaccano Arrakis e uccidono il Duca, Duncan riesce prontamente a salvarne il figlio Paul in una caverna Fremen, grazie anche al prezioso aiuto del misterioso Dottor Kynes, ma viene sorpreso e ucciso da un battaglione Harkonnen. Poco dopo il suo corpo viene recuperato dai Sardaukar, l'esercito imbattibile di Casa Corrino, la famiglia reale, e consegnato ai Tleilaxu, grandi maestri delle discipline biologiche e genetiche che lo resuscitano facendo di lui un ghola privato della personalit\u00e0 e dei ricordi della vita passata.\nGli viene attribuito il nome Hayt, e viene addestrato come Mentat distorto per poi essere consegnato a Paul Atreides, che negli ultimi dodici anni \u00e8 divenuto Imperatore al posto di Shaddam IV. Il suo compito in realt\u00e0 non \u00e8 assistere il sovrano come avrebbe fatto Thufir Hawat, ma ucciderlo per ordine del Bene Gesserit, della Gilda Spaziale e di alcune principesse di Casa Corrino nell'intento di riprendersi il potere sottratto dagli Atreides. Tuttavia, grazie ad Alia Atreides, in lui si risvegliano alcune sue memorie perdute fino al momento in cui, posto di fronte a quel condizionamento mentale che lo dovrebbe obbligare a uccidere Paul, in lui si innesca un meccanismo che gli consente di ricordare tutta la sua vita passata, e di tornare ad essere il Duncan Idaho di una volta.\nPoco tempo dopo, per\u00f2, in rispetto di un'antica tradizione Fremen, l'Imperatore diventato ormai cieco si incammina da solo nel deserto per trovare la morte. Alia diventa reggente e acconsente di sposare Duncan, diventato un Mentat dall'educazione classica al servizio degli Atreides. Successivamente sacrificher\u00e0 una seconda volta la propria vita con l'intento di indurre Stilgar a schierarsi contro l'amata Alia, ormai posseduta dallo spirito del demoniaco nonno, il Barone Harkonnen, padre di Lady Jessica.\nLa persona di Duncan Idaho avr\u00e0 una parte molto attiva nelle successive vicende storiche dell'Impero, vivendo per migliaia di anni a causa dei Tleilaxu che mantengono il materiale genetico del Duncan originale, con cui fabbricano prontamente nuovi ghola con i ricordi dell'originale morto su Arrakis durante l'attacco degli Harkonnen. La grande svolta arriver\u00e0 con Leto II, figlio di Paul e successore al rango di Imperatore di Casa Atreides, trasformatosi in un immortale uomo-verme dopo un'overdose di Spezia, che lo metter\u00e0 a capo del commando delle Ittiointerpreti, un commando altamente selezionato succeduto alle indomabili milizie Sardaukar, e formato unicamente da donne, costanti compagni d'avventura del sovrano durante i millenni. Questi ghola vengono utilizzati dall'Imperatore-Dio nel tentativo di stimolare in loro un comportamento particolare, e la maggior parte di loro finir\u00e0 con il farsi ammazzare, talvolta da Leto, o morir\u00e0 di vecchiaia.\nInfine, una delle varie repliche di Duncan scoprir\u00e0 di essere uno Kwisatz Haderach in piena regola come l'amato Paul, ma dovr\u00e0 avvedutamente nascondere la propria natura alle Bene Gesserit."}
{"id": "492410", "revid": "3368", "url": "https://it.wikipedia.org/wiki?curid=492410", "title": "Rendita economica", "text": ""}
{"id": "492412", "revid": "1124164", "url": "https://it.wikipedia.org/wiki?curid=492412", "title": "Camillo Procaccini", "text": "Biografia.\nNacque a Parma nel 1561, figlio del pittore bolognese Ercole Procaccini il Vecchio e fratello maggiore di Giulio Cesare e Carlo Antonio, entrambi pittori. Come i fratelli ebbe la sua formazione nella bottega paterna a Bologna. La prima opera certa \u00e8 \"San Giovanni Battista alla fonte\" dipinto all'et\u00e0 di sedici anni, ora alla Galleria Estense di Modena, che mostra la formazione sui modelli di Raffaello, Michelangelo e Pellegrino Tibaldi.\nNegli anni ottanta del Cinquecento ottenne prestigiose commissioni di affreschi per la cattedrale di Bologna, oggi perduti, dal cardinale Paleotti. Il Cardinale, importante esponente della controriforma, impose al pittore la realizzazione delle opere in conformit\u00e0 ai dettami del concilio di Trento, che caratterizzeranno tutta l'opera del Procaccini. Tra il 1585 e il 1587 affresc\u00f2 il presbiterio di San Prospero a Reggio Emilia, caratterizzati da una libert\u00e0 e una fantasia espressiva inconsuete nell'opera del pittore. \nDalla nativa Emilia si trasfer\u00ec a Milano alla fine degli anni ottanta del Cinquecento al seguito del conte Pirro I Visconti Borromeo, colto ed estroso personaggio che nel 1587 gli affid\u00f2 l'incarico della decorazione del celebre Ninfeo nella Villa Borromeo Visconti di Lainate.\nStabilitosi definitivamente a Milano con il padre e i fratelli, ottenne incarichi via via pi\u00f9 prestigiosi che culminarono con la commissione delle ante d'organo per il duomo, nel 1592, che lo resero uno dei pittori eminenti della citt\u00e0, seguita nel 1600 dalla commissione delle altre due ante. Sempre per il duomo realizz\u00f2 una pala che ritrae \"Il martirio di Sant'Agnese\", opera successivamente trasferita alla Collezione Borromeo dell'Isola Bella.\nNella capitale del Ducato dominato dalla Spagna, divenne titolare di una bottega assai prolifica e apprezzata, veicolo della propaganda controriformista del cardinale Federigo Borromeo. Fu questa la ragione per cui molte delle opere di Procaccini a tema religioso sono caratterizzate da un forte carattere penitenziale, in linea con lo spirito della Controriforma.\nOpere.\nOpere giovanili:\nOpere a partire dagli anni '90 del Cinquecento:\nProcaccini fu artista di incisiva e rilevante importanza per la Lombardia e il Cantone Ticino (nel quale, ad esempio, realizz\u00f2 alcune decorazioni per la chiesa di Santa Croce a Riva San Vitale).\nLe sue capacit\u00e0, al di sopra della norma, gli valsero il soprannome di \"Vasari della Lombardia\". Egli, anche per il suo originale eclettismo che interiorizzava e rielaborava le precedenti quanto intense esperienze emiliane e romane, fu, quindi, nell'esplosione e nella propagazione del Barocco lombardo una guida sicura per tanti giovani pittori, tanto che la sua bottega rappresent\u00f2 davvero un laboratorio esemplare al quale, tra gli altri, attinse sapere e affinamento l'intelligente creativit\u00e0 di artisti come Giovan Battista Discepoli.\nI suoi sforzi per riformare lo stile della pittura religiosa si basano su un'esposizione chiara e logica dei principi cattolici dettati dalla controriforma elaborata nel concilio di Trento.\nOpere principali.\nLa bravura del Procaccini emerse subito, e tra le sue primissime opere, troviamo gi\u00e0 lavori impegnativi come l'affrescatura della Basilica di San Prospero a Reggio Emilia, del 1587.\nAltri lavori degni di nota, sono l'affrescatura della navata e dell'abside del Duomo di Piacenza, in collaborazione con Ludovico Carracci lavoro completato tra il 1605 e il 1609 sempre a Piacenza nella chiesa di San Sisto (Piacenza) dipinge un telero con raffigurata strage degli innocenti, gli affreschi della volta e del coro della chiesa dei Santi Paolo e Barnaba a Milano del 1625.\nNel Duomo di Castiglione delle Stiviere \u00e8 presente la pala d'altare \"Sposalizio di Santa Caterina\", del 1600 circa.\nA Milano in Sant'Alessandro in Zebedia lascia una \"Nativit\u00e0\" dipinta su commissione di Federico Borromeo, posta nella cappella \"cornu Epistolae\" che \u00e8 ritenuta se non la migliore sua opera almeno una delle migliori, oltre ad una Madonna Assunta e ad una Crocifissione.\nAl Sacro Monte d'Orta \u00e8 conservata una \"Nativit\u00e0\" originariamente creata per adornare le pareti della prima cappella del complesso monumentale, poi di recente trasferita nella chiesa dei Santi Nicolao e Francesco al Monte, per preservarne l'integrit\u00e0.\nTra le altre opere dell'artista presenti a Orta figura un suo quadro rappresentante Carlo Borromeo durante la peste, attualmente conservato nella chiesa parrocchiale.\n\"Martirio di Sant\u2019Agnese\", del 1591, dipinto per il Duomo di Milano, e \"Trasfigurazione\" per la chiesa di San Fedele, oggi conservati a Stresa, Isola Bella, Collezione Borromeo\n\"Madonna in trono con i santi Caterina, Lucia, Ambrogio e Agostino\", 1594, Civello di Villaguardia, chiesa dei santi Cosma e Damiano, pervenuta alla chiesa parrocchiale di Civello dopo la soppressione nel 1784 della chiesa di san Lorenzo a Como, annessa al convento delle monache benedettine.\nDa segnalare anche un ciclo di tele oggi a Torre Garofoli, dipinto per la chiesa di San Francesco a Tortona su commissione di Giustina Garofoli, vedova di Prospero Visconti.\nNella chiesa di Santa Maria in Calchera a Brescia, primo altare a destra, \u00e8 conservata una pala raffigurante San Carlo Borromeo, a lui attribuita.\nNella chiesa S.Maria Assunta a Lesmo, in provincia di Monza e della Brianza, e presente un dipinto di Camillo Procaccini raffigurante la Madonna del Rosario."}
{"id": "492415", "revid": "98464", "url": "https://it.wikipedia.org/wiki?curid=492415", "title": "Lari (Casciana Terme Lari)", "text": "Lari \u00e8 una frazione che costituisce il capoluogo del comune italiano sparso di Casciana Terme Lari, nella provincia di Pisa, in Toscana.\nFino al 2013 costitu\u00ec comune autonomo, composto anche dalle frazioni di Casciana Alta, Cevoli, Lavaiano, Perignano, San Ruffino e Usigliano. Dal 1\u00ba gennaio 2014 si \u00e8 fuso con Casciana Terme per formare il nuovo comune di Casciana Terme Lari.\nConserva numerosi resti del suo illustre passato quando era (fino agli inizi del XIX secolo) di fatto il capoluogo delle Colline Pisane (dette anche Colline di Lari) e della Valdera. \nAlla citt\u00e0 \u00e8 stata conferita la Bandiera arancione, un marchio di qualit\u00e0 turistico-ambientale conferito dal Touring Club Italiano ai piccoli comuni dell'entroterra italiano.\nGeografia fisica.\nI principali corsi d'acqua del territorio di Lari sono il fiume Zannone ed il fosso Reale, mentre nella zona est scorre il torrente Cascina, che si immette nel fiume Era.\nStoria.\nIn passato Lari \u00e8 stato un importante centro politico, amministrativo e agricolo, di fatto svolgendo la funzione per secoli di \"capoluogo della Colline Pisane\".\nNell'antichit\u00e0 \u00e8 importante localit\u00e0 sulla strada tra Pisa e Volterra, citt\u00e0 etrusca a cui Lari rimane legata fino alla tarda antichit\u00e0. L'origine del nome \"Lari\" \u00e8 stata ricondotta al termine etrusco-romano \u00ablar\u00bb, \"Lare\", divinit\u00e0 protettrice delle vie di comunicazione campestri, e al nome di persona etrusco \u00abLars\u00bb (cfr. Lars Porsenna). Vari ritrovamenti effettuati nel territorio larigiano confermano una origine etrusca ed un'intensa attivit\u00e0 in epoca romana (necropoli etrusca di S. Ruffino dell'VIII-VII secolo a.C., cippo sepolcrale etrusco di marmo -oggi al Castello dei Vicari)- del III-II secolo a.C., tomba etrusca di Casciana Alta, statua romana del I secolo a.C. del Castello dei Vicari).\nConquistata e fortificata dai Longobardi, fino all\u00b4XI secolo rimane \"libero comune rurale\" (il cui probabile stemma - a tre bande orizzontali blu, bianca e verde con al centro una volpe (forse un lupo) \"passante al naturale\" - era in uso fino al Seicento), con il popolo della comunit\u00e0 (contadini proprietari maschi per lo pi\u00f9) chiamati anche a scegliere e votare il parroco (ancora nel XVIII secolo il giuspatronato popolare era praticato). \n Risale all'epoca longobarda (che avevano scelto Lucca come capitale della Toscana) l'inclusione (fino al XVII secolo) di Lari nella diocesi di Lucca. Conteso tra Lucca (Comune e vescovo), Pisa (Comune e vescovo) e Repubblica di Firenze, Lari diventa un caposaldo della Repubblica di Pisa, mentre nel XIII secolo cade in mano alla famiglia (allora ribelle a Pisa) degli Upezzinghi.\nNel 1406 passa a Firenze, che ha appena preso la citt\u00e0 di Pisa. Firenze eleva Lari al rango di capoluogo delle Colline pisane e livornesi, ospitando i Vicari del governo fiorentino (membri delle pi\u00f9 nobili famiglie cittadine: Medici, Pitti, Capponi, Guicciardini, Silvatici e altre). Il Vicariato di Lari aveva giurisdizione su un vasto territorio che si estendeva da Pontedera a Riparbella, da Palaia e Peccioli a Rosignano Marittimo e Livorno. Durante i primi secoli della dominazione fiorentina la frazioni settentrionali vengono spopolate, con il \"Comune di Perignano\" che si riunisce ormai a Lari. Tra fine Quattrocento e inizi Cinquecento Lari \u00e8 di nuovo parte della rinata Repubblica di Pisa, che per\u00f2 perder\u00e0 definitivamente la sua indipendenza nel 1509.\nCon le riforme asburgo-lorenesi dell'Ottocento e l'annessione al Piemonte, Lari perde progressivamente importanza amministrativo-giudiziaria, mantenendo per\u00f2 - fino a met\u00e0 del Novecento - una certa importanza commerciale (mercato settimanale e fiere del bestiame) e agricola (produzione delle ciliegie). In epoca fascista le frazioni sud vennero staccate dal comune di Lari per creare il comune di \"Bagni di Casciana\", oggi Casciana Terme. Un referendum tenutosi nei giorni 6 e 7 ottobre 2013 ha visto prevalere il s\u00ec ad una proposta delle amministrazioni di Lari e Casciana Terme di dar origine ad un unico comune a partire dal 1\u00ba gennaio 2014, denominato Casciana Terme Lari.\nOggi Lari conserva le imponenti strutture della fortezza rinascimentale, gi\u00e0 residenza dei Vicari fiorentini. Il complesso, ben conservato, \u00e8 aperto al pubblico durante tutto l'anno (orari di apertura su www.castellodilari.it). Nel complesso sono visibili reperti etruschi, romani e rinascimentali (terrecotte invetriate dei Della Robbia), affreschi medievali e rinascimentali, il \"Salone dei tormenti\", le carceri, i sotterranei detti \"l'inferno\". Il castello, dopo alcuni decenni d'abbandono, negli ultimi 15 anni ha vissuto (grazie soprattutto al volontariato giovanile) un momento di rinascita e sta diventando la principale risorsa del centro storico, richiamando sul capoluogo del comune ogni anno decine di migliaia di turisti. Non pochi sono i turisti che si recano al Castello anche per vedere i luoghi che secondo alcune testimonianze sarebbero abitati dal locale fantasma, di nome \"Rosso della Paola\".\nSimboli.\nCon decreto del presidente della Repubblica del 29 ottobre 2012 \u00e8 stato concesso al Comune di Lari uno stemma \u00abDi azzurro, alla torre d'argento, murata di nero, merlata alla guelfa di cinque, chiusa di nero, finestrata di due in fascia, dello stesso, fondata sulla pianura di verde. Ornamenti esteriori da Comune\u00bb e un gonfalone consistente in un drappo di bianco; precedentemente lo stemma del Comune era \u00abd'azzurro alla torre merlata alla guelfa, fondata sulla campagna al naturale\u00bb \u00e8 il gonfalone era di color azzurro. Entrambi questi stemmi si rifacevano al castello e alla torre che dominavano il paese, lo stemma con la torre \u00e8 attestato fin dal 1534.\nLo stemma usato fino alla met\u00e0 del XVII secolo dalla comunit\u00e0 di Lari fu la volpe, \"passante al naturale\", sullo sfondo di un interzato in fascia di azzurro, di argento e di verde.\nSociet\u00e0.\nEvoluzione demografica.\nSono qui riportati gli abitanti del comune autonomo di Lari dal 1861 al 2011, che comprendeva oltre alla frazione capoluogo anche quelle di Casciana Alta, Cevoli, Lavaiano, Perignano, San Ruffino e Usigliano.\nGeografia antropica.\nIl borgo di Lari \u00e8 composto dall'antica parte castellana, in posizione dominante su una collina, e da una parte moderna sviluppatasi intorno ad essa verso le pendici del colle.\nNumerose sono inoltre le varie localit\u00e0 rurali che convergono intorno al paese. Si ricordano Aiale, Boschi, Capannile, Colle, Croce, Gramugnana, La Capannina, Orceto e Querceto.\nEconomia.\nArtigianato.\nPer quanto riguarda l'artigianato, \u00e8 diffusa e rinomata l'antica arte del mobile grazie alla quale vengono realizzati oggetti spazianti dallo stile rinascimentale fino a quello moderno.\nAmministrazione.\nQuello che segue \u00e8 l'elenco degli amministratori del comune autonomo di Lari fino al 2014, anno dell'istituzione del comune di Casciana Terme Lari."}
{"id": "492422", "revid": "125433134", "url": "https://it.wikipedia.org/wiki?curid=492422", "title": "Ippocrate di Siracusa", "text": "Biografia.\nFiglio primogenito di una cartaginese e del figlio di un siracusano esiliato da Agatocle, da giovane con il fratello serv\u00ec valorosamente l'esercito di Annibale e da lui fu mandato in ambasciata dal tiranno di Siracusa Geronimo. Entrambi riuscirono a convincere il giovane sovrano a rinunciare all'alleanza con i Romani.\nL'assassinio del tiranno e la rivolta che segu\u00ec impaur\u00ec i due cartaginesi, che prima chiesero di tornare in patria, poi compresero che avrebbero potuto trarre dei giovamenti da quella situazione. Dopo l'assassinio del generale Adranodoro, presero il potere. In citt\u00e0 per\u00f2 torn\u00f2 a prevalere il partito filoromano, e i due furono costretti a rifugiarsi a Lentini. L\u00ec li attacc\u00f2 Marco Claudio Marcello che, a causa di una presunta strage compiuta dai suoi soldati nella citt\u00e0, si inimic\u00f2 nuovamente i siracusani, che acclamarono Ippocrate ed Epicide nuovi tiranni.\nMarcello inizi\u00f2 l'assedio di Siracusa, che fu difesa coraggiosamente da entrambi e poi dal solo Epicide, mentre Ippocrate era andato a difendere altre parti dell'isola grazie al sostegno di Imilcone, sbarcato ad Eraclea Minoa con le truppe cartaginesi. Imilcone sbarc\u00f2, infatti, con 25.000 fanti, 3.000 cavalieri e 12 elefanti, una quantit\u00e0 di soldati superiore a quella con cui aveva tenuto la flotta al promontorio di Pachino. Egli era stato inviato da Annibale in soccorso di Ippocrate. Giunto ad Eraclea, ricevette la resa di Agrigento e, poco dopo, si congiunse ad Ippocrate che, con la sua armata di 10.000 fanti e 500 cavalieri, aveva deciso di accamparsi presso Akrillai. E mentre i Siracusani stavano fortificando il loro campo, giunse Marcello, che tornava da Agrigento, gi\u00e0 occupata dal nemico, e non si aspettava di incontrare un esercito siracusano. Tuttavia temendo di poter essere attaccato da Imilcone, marciava con l'esercito in formazione, pronto a difendersi da un possibile assalto improvviso. Il caso volle che quella cautela utilizzata contro un possibile attacco dei Cartaginesi serv\u00ec al comandante romano per avere la meglio contro i Siracusani. Questi ultimi infatti vennero sorpresi mentre erano ancora intenti a preparare gli accampamenti. La fanteria venne assalita praticamente inerme, mentre la cavalleria riusc\u00ec a rifugiarsi da Ippocrate ad Akrillai, dopo brevi scaramucce. Grazie all'esito di questa battaglia, molti tra i Siculi abbandonarono il proposito di allontanarsi dai Romani e Marcello pot\u00e9 far ritorno a Siracusa.\nDopo pochi giorni che Marcello era tornato nell'accampamento romano davanti a Siracusa, anche Imilcone, che si era congiunto con Ippocrate, pose gli accampamenti nei pressi del fiume Anapo, a circa otto miglia dalla citt\u00e0 (pari a 12 km circa). Dopo la strage compiuta dei Romani ad \"Henna\", Ippocrate si rifugi\u00f2 a \"Murgantia\" ed Imilcone ad Agrigento, dopo aver inutilmente avvicinato ad \"Henna\" l'esercito.\nE mentre questi fatti accadevano all'interno della Sicilia, Marcello si era adoperato per conquistare quasi interamente Siracusa (212 a.C.). A resistergli rimaneva solo l'Isola di Ortigia e il quartiere dell'Akradina. Ippocrate ed Imilcone attaccarono cos\u00ec le forze romane, riportando per\u00f2 una sconfitta. Rifugiatisi sulle rive del fiume Anapo, furono vittime di una grave pestilenza che decim\u00f2 le truppe ed uccise i due generali."}
{"id": "492427", "revid": "287204", "url": "https://it.wikipedia.org/wiki?curid=492427", "title": "Epicide", "text": "Biografia.\nFiglio secondogenito di una cartaginese e del figlio di un siracusano esiliato da Agatocle, da giovane con il fratello serv\u00ec valorosamente l'esercito di Annibale e da lui fu mandato in ambasciata dal tiranno di Siracusa Geronimo. Entrambi riuscirono a convincere il giovane sovrano a rinunciare all'alleanza con i Romani.\nL'assassinio del tiranno e la rivolta che segu\u00ec impaur\u00ec i due cartaginesi, che prima chiesero di tornare in patria, poi compresero che avrebbero potuto trarre dei giovamenti da quella situazione. Dopo l'assassinio del generale Adranodoro, presero il potere. In citt\u00e0 per\u00f2 torn\u00f2 a prevalere il partito filoromano, e i due furono costretti a rifugiarsi a Lentini. L\u00ec li attacc\u00f2 Marco Claudio Marcello che, a causa di una presunta strage compiuta dai suoi soldati nella citt\u00e0, si inimic\u00f2 nuovamente i siracusani, che acclamarono Ippocrate ed Epicide nuovi tiranni.\nMarcello inizi\u00f2 l'assedio di Siracusa, che fu difesa coraggiosamente da entrambi e poi dal solo Epicide, mentre Ippocrate era andato a difendere altre parti dell'isola grazie al sostegno di Imilcone. Cerc\u00f2 in ogni modo di evitare la caduta della citt\u00e0, che fu comunque conquistata quasi interamente da Marcello anche grazie ad alcuni traditori. Dopo la sconfitta e la morte di Ippocrate, Epicide incontr\u00f2 Bomilcare che sarebbe dovuto arrivare con il suo esercito.\nDopo la rinuncia di quest'ultimo, Epicide si vide sconfitto e si rifugi\u00f2 ad Agrigento, dove collabor\u00f2 con Mutino. Dopo la conquista anche di questa citt\u00e0, nel 210 a.C., ritorn\u00f2 con Annone in patria e di lui si persero le tracce."}
{"id": "492428", "revid": "122354606", "url": "https://it.wikipedia.org/wiki?curid=492428", "title": "Gretsch", "text": "Gretsch \u00e8 una ditta statunitense specializzata nella realizzazione di batterie e chitarre fin dagli anni quaranta. I suoi modelli, spesso di pregio e assai costosi, furono gli strumenti di elezione della musica rock and roll e rockabilly, country: furono usati da chitarristi come George Harrison, Chet Atkins, Eddie Cochran, Brian Setzer e Malcolm Young.\nParticolarmente rinomata la produzione di chitarre archtop.\nStoria.\nL'azienda nacque nel 1883 a Brooklyn, quando Friedrich Gretsch, immigrato tedesco, apr\u00ec un piccolo negozio in cui inizi\u00f2 a costruire banjo, batterie e tamburelli. Dodici anni dopo Friedrich mor\u00ec, lasciando l'azienda al figlio Fred. Gli inizi furono difficili, ma gi\u00e0 nel 1916 la Gretsch era diventata una delle aziende pi\u00f9 importanti nell'importazione e la fabbricazione di strumenti musicali. Fred capiva ci\u00f2 che la gente voleva: chitarre, quindi la Gretsch inizi\u00f2 a produrle.\nInizialmente la Gretsch offr\u00ec chitarre Archtop a musicisti jazz e chitarre flat-top per i musicisti country.\nFred Gretsch si ritir\u00f2 nel 1942 lasciando la societ\u00e0 ai figli Fred Jr. e Bill Gretsch. Fred Jr. tenne il comando dell'azienda, ma fu chiamato in guerra nella marina militare, cos\u00ec il comando pass\u00f2 a Bill fino a quando mor\u00ec nel 1948. La ditta pass\u00f2 di nuovo a Fred Jr., tornato in patria.\nNegli anni cinquanta la Gretsch forniva un'ampia gamma di chitarre che batterono in qualit\u00e0 e vendite anche i modelli di Leo Fender. Grandi artisti come Chet Atkins e Duane Eddy iniziarono a suonare sugli strumenti Gretsch. Il boom fu negli anni sessanta quando George Harrison inizi\u00f2 a suonare varie Gretsch. Verso la fine degli anni sessanta Fred Jr. si ritir\u00f2 e vendette la societ\u00e0 alla \"Baldwin Manufacturing\". Baldwin non cap\u00ec bene la posizione nel mercato della Gretsch e fall\u00ec nel passaggio tra gli psichedelici anni '60 e gli hard rock anni settanta. I ragazzini si ispiravano sempre di pi\u00f9 a Jimi Hendrix, Jeff Beck e Eric Clapton, tutti virtuosi delle Fender.\nBaldwin peggior\u00f2 il problema muovendo la produzione in Arkansas dove la Gretsch soffr\u00ec di due disastrose campagne di licenziamenti. Il calo delle vendite e il disinteresse di Baldwin fecero chiudere la Gretsch all'inizio degli anni ottanta. Sino da quando la famiglia aveva abbandonato la produzione, Fred Gretsch III aveva desiderato il ritorno sulla scena produttiva, e nel 1985 il suo sogno si avver\u00f2: ricompr\u00f2 la \nGretsch e con la creazione di nuovi modelli, la societ\u00e0 torn\u00f2 agli abituali vertici qualitativi.\nArtisti.\nJack White"}
{"id": "492432", "revid": "104458", "url": "https://it.wikipedia.org/wiki?curid=492432", "title": "Ruppoldsried", "text": "Ruppoldsried (toponimo tedesco) \u00e8 una frazione di 262 abitanti del comune svizzero di Rapperswil, nel Canton Berna (regione del Seeland, circondario del Seeland).\nStoria.\nGi\u00e0 comune autonomo che si estendeva per 2,2\u00a0km\u00b2 e che comprendeva anche la frazione di Eichholz, 2013 \u00e8 stato accorpato a Rapperswil.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "492435", "revid": "11557", "url": "https://it.wikipedia.org/wiki?curid=492435", "title": "Magnete permanente", "text": ""}
{"id": "492441", "revid": "104458", "url": "https://it.wikipedia.org/wiki?curid=492441", "title": "Scheunen", "text": "Scheunen (toponimo tedesco) \u00e8 stato un comune svizzero del Canton Berna, nella regione di Berna-Altipiano svizzero (circondario di Berna-Altipiano svizzero).\nStoria.\nIl comune di Scheunen fu istituito nel 1911 con la fusione dei comuni soppressi di Messen-Scheunen e Oberscheunen; il 1\u00ba gennaio 2014 \u00e8 stato accorpato a Jegenstorf assieme all'altro comune soppresso di M\u00fcnchringen.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "492452", "revid": "1904508", "url": "https://it.wikipedia.org/wiki?curid=492452", "title": "Bernardo Tanucci", "text": "Fu un uomo di fiducia del re di Napoli Carlo di Borbone e di suo figlio Ferdinando IV, occup\u00f2 le cariche di segretario di Stato della Giustizia e Ministro degli Affari esteri e della Casa Reale dal 1754 al 1776.\nBiografia.\nGiovinezza ed educazione.\nNato a Stia, presso Arezzo, da una famiglia della media borghesia toscana, Tanucci pot\u00e9 studiare all'Universit\u00e0 di Pisa grazie all'aiuto economico di un patrono. Si laure\u00f2 in legge nel 1725 all'Universit\u00e0 di Pisa , dove introdusse il suo allievo Tommaso Crudeli; ben presto attir\u00f2 su di s\u00e9 le attenzioni degli ambienti culturali toscani difendendo l'autenticit\u00e0 del \"Codex Pisanus\" delle Pandette di Giustiniano.\nQuando Carlo di Borbone, duca di Parma e figlio di Filippo V di Spagna, attravers\u00f2 la Toscana diretto alla conquista del Regno di Napoli (1734), il granduca Gian Gastone de' Medici gli consigli\u00f2 di portare con s\u00e9 Tanucci: a Napoli Carlo nomin\u00f2 il suo protetto Consigliere di Stato, quindi Ministro delle Poste nel 1748, Ministro della Giustizia nel 1751, Ministro degli Affari esteri nel 1753 e Segretario di Stato nel 1754, concedendogli con decreto regio il 4 febbraio del 1752 il titolo di \"Marchese\" del Regno.\nPrimo ministro a Napoli.\nCome primo ministro Tanucci si impegn\u00f2 energicamente per affermare la superiorit\u00e0 del moderno Stato laico sulla Chiesa e per abolire i secolari privilegi feudali della nobilt\u00e0 e del clero nel Regno di Napoli: limit\u00f2 la giurisdizione dei vescovi, elimin\u00f2 prerogative risalenti all'epoca medievale, ridusse le tasse da pagarsi alla Curia romana. Queste riforme, ispirate ai principi illuministi del periodo, vennero sancite in un Concordato con il Papato del 1741, la cui applicazione per\u00f2 and\u00f2 ben oltre quanto avesse auspicato la Santa Sede.\nPer quanto riguarda la modernizzazione dell'apparato legislativo del regno, Tanucci istitu\u00ec una commissione di esperti giuristi, dando loro ordine di compilare un nuovo codice di leggi, ma esso non fu portato a termine. I magistrati vennero soggetti a sindacato a fine mandato, avrebbero dovuto giudicare secondo le leggi dello Stato e non secondo le consuetudini e non avrebbero pi\u00f9 potuto attuare la cosiddetta composizione delle liti (attuale sistema del patteggiamento).\nNel 1742, dopo la spedizione navale britannica contro Napoli, considerata l'esposizione della citt\u00e0 agli attacchi via mare, Tanucci sugger\u00ec lo spostamento della capitale del Regno a Melfi, poich\u00e9 in una posizione continentale e quindi maggiormente protetta, oltre ad essere una citt\u00e0 \u00above spesso sono stati gli antichi Re\u00bb.\nRegno di Ferdinando IV.\nReggenza.\nQuando il re Carlo divenne sovrano di Spagna nel 1759 Tanucci venne nominato presidente di un consiglio di reggenza voluto dal padre, per il piccolo Ferdinando IV, di appena 9 anni. Tanucci e Domenico Cattaneo principe di San Nicandro, erano controllati a distanza dalla Spagna dal padre Carlo III. Solo nel 1765 fu consentito a Ferdinando di partecipare alle sedute del consiglio\nIl 12 gennaio 1767, con il compimento del sedicesimo anno d'et\u00e0, Ferdinando divenne maggiorenne, assunse il potere, e il Consiglio di reggenza divenne un Consiglio di stato, con funzioni consultive.\nQuesti, anche quando raggiunse la maggiore et\u00e0, prefer\u00ec inizialmente lasciare il governo nelle mani capaci dello statista toscano.\nL'anno successivo Ferdinando spos\u00f2 Maria Carolina d'Asburgo.\nPolitiche ecclesiastiche.\nTanucci lavor\u00f2 per rendere effettivo anche nel regno dei Borbone di Napoli quel controllo sulla Chiesa tipico del gallicanesimo della Francia borbonica: le entrate di episcopati e abbazie vacanti affluirono alla corona, conventi e monasteri superflui vennero soppressi, le decime abolite e nuove acquisizioni di propriet\u00e0 da parte delle istituzioni ecclesiastiche tramite la manomorta vietate. La pubblicazione delle bolle papali necessitava della previa autorizzazione reale (il cosiddetto \"exequatur\") e le concessioni non si considerarono pi\u00f9 eterne. Anche le nomine vescovili nel Regno caddero, seppure non direttamente ma solo tramite raccomandazioni, grazie anche all'abilit\u00e0 politica del Tanucci, nelle mani del sovrano. Il Re era soggetto soltanto a Dio, gli appelli a Roma erano proibiti a meno che non vi fosse stato l'assenso del re, il matrimonio venne dichiarato un contratto civile.\nUna delle mosse pi\u00f9 importanti in questo processo di secolarizzazione fu l'espulsione dei Gesuiti dal Regno nel 1767, in sintonia con quanto aveva fatto Carlo III a Madrid e gli altri ministri riformatori del tempo: Pombal in Portogallo, Aranda in Spagna e Choiseul in Francia. Clemente XIII reag\u00ec con la scomunica, al che Tanucci rispose occupando le enclave pontificie nel territorio napoletano di Benevento e Pontecorvo, che vennero restituite alla Santa Sede solo dopo la soppressione della Compagnia di Ges\u00f9 nel 1773. Le proteste dei vescovi contro i nuovi insegnamenti nelle scuole a seguito dell'espulsione dei Gesuiti vennero liquidate come non valide. Uno degli ultimi suoi atti fu l'abolizione della chinea (1776), il tributo annuale che i re di Napoli versavano al papa come segno del loro vassallaggio sin dal tempo di Carlo I d'Angi\u00f2.\nPolitica finanziaria.\nMeno fortunata ed efficace fu la sua politica finanziaria, dovuta in parte anche alla sua formazione giuridica, che non gli permise di cogliere le istanze riformatrici che pure alcuni economisti meridionali invocavano. Tuttavia, durante il regno di Carlo di Borbone e sotto la sua supervisione, furono varate alcune riforme economiche che, se portate a termine, avrebbero anche cambiato parte dei rapporti sociali nel Regno di Napoli. Ad esempio, nel 1735 fu riformata la Giunta di Commercio, istituita gi\u00e0 in epoca vicereale, sostituita con editto reale il 30 ottobre 1739 dal Supremo Magistrato del Commercio, un organo governativo dotato di competenza assoluta sui traffici commerciali interni ed esterni e pari per autorit\u00e0 alle altre magistrature del Regno. La riforma fu di breve durata, perch\u00e9 la nobilt\u00e0 e le corporazioni, lese nei loro privilegi dall'attivit\u00e0 di tale magistratura, tanto fecero che essa, nel 1746, fu declassata a magistratura ordinaria con competenza solo sul commercio estero. Altra iniziativa di grande interesse fu la compilazione del catasto onciario (cos\u00ec detto perch\u00e9 le unit\u00e0 di misura si misuravano in once), emanato con una prammatica reale il 17 marzo 1741, il quale introduceva un'imposta reale sulle propriet\u00e0 fondiarie, ma manteneva le esenzioni per i beni feudali ed ecclesiastici: questa norma fu introdotta nel catasto per le forti pressioni di nobili e clero, intaccati nei loro privilegi dal rendiconto introdotto nel provvedimento, che fall\u00ec il progetto di alleviare il carico fiscale dei ceti umili. Una singolare iniziativa economica fu anche quella, suggerita da Tanucci, di richiamare la comunit\u00e0 ebraica di Napoli, esiliata nel 1540 dall'imperatore Carlo V d'Asburgo, che con un decreto del 13 febbraio 1740 fu richiamata nella citt\u00e0 partenopea e godette di privilegi e immunit\u00e0 proprie. La speranza era che gli ebrei facessero ripartire, con la loro iniziativa imprenditoriale e mercantile, l'economia del Regno, ma il provvedimento scaten\u00f2 un'ondata di antisemitismo tra la popolazione, fomentata specialmente dal clero, che giunse a lanciare l'anatema contro re e regina di non avere un erede maschio, se non si fossero scacciati gli ebrei dalla citt\u00e0. Re Carlo allora assecond\u00f2 le richieste popolari e con un nuovo editto, emanato il 30 luglio 1747, espulse la comunit\u00e0 ebraica da Napoli. Iniziative di successo furono invece la stipulazione di trattati di commercio con Svezia (1742), Danimarca (1748) e Paesi Bassi (1753), oltre alla riconferma di quelli tradizionali con Francia, Spagna e Gran Bretagna. Un grande errore di Tanucci furono per\u00f2 le tasse sui generi alimentari, che provocarono frequenti rivolte popolari, come quella del 1764, in occasione di una carestia che aveva colpito la popolazione, specialmente in Sicilia.\nUltimi anni e morte.\nQuando nel 1775 la regina Maria Carolina, moglie del re e ostile alla politica filoispanica del ministro, entr\u00f2 a far parte del Consiglio di Stato, il potere di Tanucci inizi\u00f2 a declinare. Nel 1776 la regina lo licenzi\u00f2 e Tanucci si ritir\u00f2 a vita privata.\nMor\u00ec a San Giorgio a Cremano nel 1783 e fu sepolto nella chiesa di San Giovanni dei Fiorentini, l'antica chiesa della comunit\u00e0 fiorentina, oggi scomparsa. Sulla sua tomba fu posta una lapide recante l'epigrafe latina \"Cum per annos plusquam quadraginta huius Regni clavum moderasset, vectigal nullum usquam imposuit\", che tradotta in italiano significa: nonostante avesse retto il governo di questo regno per pi\u00f9 di quarant'anni, giammai impose tributo alcuno."}
{"id": "492453", "revid": "14691", "url": "https://it.wikipedia.org/wiki?curid=492453", "title": "Progressive-rock", "text": ""}
{"id": "492455", "revid": "77358", "url": "https://it.wikipedia.org/wiki?curid=492455", "title": "Tokyo Warhearts", "text": ""}
{"id": "492462", "revid": "3636308", "url": "https://it.wikipedia.org/wiki?curid=492462", "title": "Ghiandola prostatica", "text": ""}
{"id": "492464", "revid": "729019", "url": "https://it.wikipedia.org/wiki?curid=492464", "title": "Onicofagia", "text": "L'onicofagia \u00e8 un disturbo che porta il soggetto, pediatrico o adulto, a mangiare compulsivamente le proprie unghie. Secondo la teoria psicoanalitica \u00e8 un sintomo di fissazione orale.\nClassificazione.\nIl DSM-IV-R classifica l'onicofagia come un disturbo del controllo degli impulsi, mentre l'ICD-10 lo classifica tra gli altri disturbi specifici del comportamento e delle emozioni che si presentano classicamente durante l'infanzia e l'adolescenza.\nEpidemiologia.\nIl disturbo \u00e8 rilevabile nel 30% dei bambini di et\u00e0 compresa tra i 7 e i 10 anni e nel 45% degli adolescenti. Le dieci unghie della mano sono solitamente tutte morse allo stesso modo e risultano circa della stessa lunghezza. La diagnosi pu\u00f2 essere ritardata perch\u00e9 spesso i pazienti tendono a negare o a ignorare le conseguenze del disturbo.\nConseguenze sulla salute.\nL'onicofagia pu\u00f2 portare al danneggiamento dell'iponichio, la porzione di pelle posta alla base e ai lati dell'unghia. Questo pu\u00f2 portare a una maggior suscettibilit\u00e0 ad agenti batterici o virali e causare un patereccio. Anche la saliva pu\u00f2 avere un ruolo nell'arrossamento e nell'infezione dell'area. L'onicofagia \u00e8 correlata anche alla patologia dentale e pu\u00f2 portare a malocclusione e danno gengivale e pu\u00f2 facilitare il trasporto di microbi dall'ano alla bocca. L'ingestione dei residui ungueali pu\u00f2 provocare anche danni gastrici. La persistenza del disturbo negli anni pu\u00f2, in taluni casi, comportare una deviazione e deformazione delle dita.\nDisturbi correlati.\nL'onicofagia \u00e8 correlata ad altri disturbi comportamentali ripetitivi quali la dermatillomania, la dermatofagia, la cheilofagia e la tricotillomania. Risulta inoltre essere pi\u00f9 comune in uomini con disturbi del comportamento alimentare e in giovani affetti da disturbo ossessivo-compulsivo.\nTrattamento.\nIl trattamento pi\u00f9 comune, economico e ampiamente disponibile, \u00e8 quello di applicare alle unghie uno smalto chiaro e di sapore amaro. Normalmente viene utilizzato il benzoato di denatonio uno dei composti chimici noti pi\u00f9 amari e il sapore scoraggia l'abitudine di mangiarsi le unghie. Sono disponibili anche bocchini che aiutano nella prevenzione dell'onicofagia.\nTerapia comportamentale.\nLa terapia comportamentale \u00e8 utile quando pi\u00f9 semplici misure non sono efficaci. La Habit Reversal Training (HRT), che cerca di far disimparare l'abitudine di mangiarsi le unghie ed eventualmente sostituirlo con un comportamento pi\u00f9 costruttivo, ha dimostrato maggiore efficacia rispetto al placebo nei bambini e negli adulti. In aggiunta al HRT, \u00e8 usata anche la terapia del controllo degli stimoli sia per identificare sia per eliminare lo stimolo che fa scattare l'impulso. La cosmesi (trattamento ricostruzione delle unghie) pu\u00f2 aiutare a superare gli effetti sociali dell'onicofagia, mentre l'utilizzo di pigiami integrali, che coprano anche le unghie dei piedi, possono fornire al bambino l'abitudine a evitare di mordersi le unghie dei piedi.\nTerapia farmacologica.\nNessun farmaco \u00e8 stato valutato tramite studi clinici in doppio cieco che potessero affermare o negare una significativa differenza di risultati rispetto a quelli dovuti all'effetto placebo. La fluoxetina e la fluvoxamina sono stati utilizzati per disturbi simili, quali la dermatillomania, con risultati contrastanti, tanto che si ritiene che la somministrazione di antidepressivi SSRI possa in realt\u00e0 esacerbare l'onicofagia nei pazienti affetti da disturbo ossessivo-compulsivo. Infine, uno studio di comparazione tra clomipramina e desipramina, entrambi antidepressivi triciclici, ha indicato una maggiore efficacia del primo farmaco nella terapia dell'onicofagia non associata a DOC."}
{"id": "492476", "revid": "36426", "url": "https://it.wikipedia.org/wiki?curid=492476", "title": "Paleocristiano", "text": ""}
{"id": "492483", "revid": "125080305", "url": "https://it.wikipedia.org/wiki?curid=492483", "title": "Nicole Richie", "text": "Suo padre \u00e8 Peter Michael Escovedo, un musicista che ha lavorato per un breve periodo per Lionel Richie, e sua madre, Karen, era l'assistant di Sheila Escovedo. Nicole Richie fu adottata da Lionel e dalla donna che era in quel periodo sua moglie, Brenda Harvey.\nLa Richie \u00e8 conosciuta per il suo ruolo di protagonista del programma \"The Simple Life\" che ha svolto assieme all'ereditiera Paris Hilton. Negli ultimi anni Nicole si \u00e8 impegnata in opere di beneficenza e iniziative ambientaliste. A novembre 2007 la Richie e suo marito, Joel Madden, hanno creato la Richie Madden Children's Foundation. La tumultuosa vita privata di Nicole Richie \u00e8 stata spesso oggetto di notizie scandalistiche, soprattutto per quanto riguarda la sua estrema magrezza legata ad un disturbo alimentare, i suoi arresti per guida in stato di ebbrezza avvenuti tra il 2003 e il 2006 e il suo abuso di droghe avvenuto nei suoi anni postadolescenziali.\nBiografia.\nNicole nacque a Berkeley, in California, il 21 settembre 1981 da Peter Michael Escovedo e Karen Moss, di origini inglesi, messicane e creole afroamericane della Louisiana. All'et\u00e0 di tre anni i suoi genitori la diedero in affido a Lionel Richie e Brenda Harvey, perch\u00e9 non erano in grado di sostenere economicamente la figlia. Riguardo a ci\u00f2 Nicole ha commentato in un'intervista con la rivista \"People\" del 2003: \"I miei genitori erano amici di Lionel. Erano fiduciosi del fatto che fosse la persona migliore per prendersi cura di me\". Sempre a tre anni Nicole entr\u00f2 in cura presso uno psicoterapeuta, rimanendo in cura per tutta l'infanzia.\nLionel Richie e Brenda Harvey adottarono legalmente Nicole quando aveva nove anni; poco dopo, il padre adottivo inizi\u00f2 a frequentare un'altra donna, e in seguito divorzi\u00f2 da Harvey, per poi risposarsi. Dal nuovo matrimonio Lionel ebbe due figli: Myles (nato nel 1994) e Sofia (nata nel 1998). Nel 1986 Nicole inizi\u00f2 a frequentare la Buckley School di Sherman Oaks, in California, dove incontr\u00f2 Paris Hilton. Si diplom\u00f2 alla Montclair College Preparatory School di Van Nuys nel 1999, per poi studiare Scienze della comunicazione per due anni all'Universit\u00e0 dell'Arizona, dove conobbe Kourtney Kardashian e Luke Walton.\nCarriera.\nTelevisione e cinema.\nNel 2003 Nicole Richie e la sua migliore amica Paris Hilton divennero le conduttrici del reality show \"The Simple Life\", nel quale dovevano vivere per un mese con una famiglia nell'insediamento rurale di Altus, in Arkansas; il programma ha debuttato il 2 dicembre 2003 sul canale statunitense Fox. Il primo episodio venne visto da tredici milioni di persone, aumentando lo share del canale del 79%.\nIl programma venne cancellato dalla Fox per via di un litigio fra Richie e Hilton, ma la sua quarta stagione fu successivamente mandata in onda sul canale E! Entertainment Television; questa ebbe un successo molto pi\u00f9 basso delle precedenti, ricevendo solo circa un milione di ascolti, e fu seguita da una quinta stagione altrettanto infruttuosa. Durante la produzione della quinta stagione sorsero alcune complicazioni: entrambe le ragazze furono infatti oggetto di casi giudiziari per guida in stato di ebbrezza e rischiarono di essere rinchiuse in prigione. Hilton fu condannata a 23 giorni di reclusione a giugno 2007, dopo la fine della produzione del programma. A Richie vennero invece comminati quattro giorni di prigione, ma anche questa volta le registrazioni dell'intera nuova stagione di \"The Simple Life\" erano gi\u00e0 state completate. Anche se era stata pianificata una sesta edizione, questa venne cancellata dal palinsesto.\nNel 2005 Nicole Richie ha fatto il suo debutto come attrice protagonista nel film \"Kids in America\", diretto da Josh Stolberg, in cui interpreta Kelly Stepford. La Richie ha inoltre fatto comparsate in alcune serie televisive, tra le quali \"Eve\", \"Six Feet Under\", \"American Dreams\" e \"8 semplici regole\"; ha inoltre ricoperto il ruolo di Heather Chandler nella serie \"Chuck\". A luglio 2008 fu inoltre annunciata la produzione di una serie televisiva ispirata al romanzo di Nicole \"The Truth About Diamonds\" (2005). Il 1\u00ba gennaio fu confermato che Nicole Richie sarebbe stata giudice ospite nella prima puntata della settima stagione del talent show per stilisti \"Project Runway\", andata in onda il 14 gennaio dello stesso anno.\nModa.\nAd aprile 2007 Nicole Richie ha annunciato che pianificava di voler creare una linea di bigiotteria, accessori e occhiali da sole, accompagnata da un profumo. Ad ottobre 2008 ha presentato \"House of Harlow 1960\", la sua linea di gioielli. La linea fu inizialmente messa in commercio sulla boutique online Kitson's. Nella primavera del 2010 la linea venne ampliata, includendo anche vestiario e scarpe. Nel 2009 la Richie ha inoltre creato una linea di vestiti per la maternit\u00e0 per i negozi A Pea in the Pod; La linea venne chiamata \"Nicole\". Il concetto della Richie nelle sue creazioni fu quello di vestiti che lei stessa avrebbe voluto indossare, essendo in quel periodo incinta del suo secondo figlio. A febbraio 2010 Nicole Richie ha lanciato una nuova collezione per donna chiamata \"Winter Kate\", rispettivamente il secondo e il terzo nome di sua figlia. La collezione s'ispira a stampe e forme senza tempo su abiti di tessuto soffice dai motivi floreali.\nNello stesso anno, Nicole Richie ha vinto il premio come imprenditrice dell'anno in seguito al successo della \"House of Harlow 1960\" ai Glamour Women of the Year Award. La stessa linea \u00e8 stata inoltre nominata come miglior linea di moda ai Teen Choice Award del 2010. A luglio 2011 \u00e8 stato reso noto che \"House of Harlow 1960\" avrebbe incluso una nuova collezione composta da quattordici borse, che \u00e8 stata resa disponibile nei negozi Bergdorf Goodman, Neiman Marcus, Nordstrom e Shopbop.com. Nello stesso mese \u00e8 stata inoltre confermata la partecipazione della Richie al programma di moda della NBC \"Fashion Star\" assieme a Jessica Simpson.\nLetteratura.\nNel 2005 Nicole Richie ha scritto un romanzo, intitolato \"The Truth About Diamonds\", pubblicato dalla casa editrice Bharell Jackson Publishing l'8 novembre dello stesso anno. Il romanzo \u00e8 basato sulla vita dell'autrice, ma \u00e8 spesso arricchito da fatti inventati. Racconta della vita di Chloe Parker, la figlia adottiva di un cantante che passa la vita fra discoteche e feste a Hollywood, mentre \u00e8 in una continua lotta contro la sua tossicodipendenza. A gennaio 2006 \"The Truth About Diamonds\" raggiunse la posizione numero 32 nella classifica dei romanzi pi\u00f9 venduti redatta dal \"New York Times\". Il secondo romanzo della Richie, intitolato \"Priceless\", \u00e8 stato pubblicato il 28 settembre 2010. Parla di una ragazza che perde tutto ci\u00f2 che possiede e impara progressivamente a riconoscere i veri valori nella vita.\nMusica.\nNicole Richie \u00e8 stata un membro del gruppo rock Darling. Ha fatto il suo debutto nel mondo della musica a febbraio 2005, durante un'esibizione dal vivo nel programma \"The View\", sul canale ABC, durante la quale ha suonato il pianoforte. Nonostante si parlasse del fatto che la Richie stava lavorando sul suo album di debutto, Nicole ha smentito le voci durante un'intervista con la rivista \"People\", dicendo: \"Prima o poi vorrei incidere un disco, ma al momento ho gi\u00e0 tanto su cui lavorare.\"\nNel 2004 la Richie ha partecipato alle audizioni per il musical di Broadway \"Rent\" nel ruolo di Maureen, ma non ha ottenuto la parte. Nel 2008 le \u00e8 stato offerto il ruolo da protagonista nel musical \"Chicago\", nel quale ha interpretato Roxie Hart. A febbraio 2010 Nicole Richie registr\u00f2, assieme a molti altri artisti internazionali, il singolo di beneficenza \"We Are the World 25 for Haiti\" i cui ricavati sarebbero andati in aiuto alle vittime del terremoto di Haiti del 2010. Dell'esperienza ha detto: \"Avevo quattro anni quando guardavo mio padre incidere \"We Are the World\", e oggi succede lo stesso. Sono contenta di aiutare a fare qualcosa in aiuto a qualcuno.\"\nVita privata.\nVita sentimentale.\nHa avuto una relazione con il DJ Adam Goldstein fra il 2003 al 2005; la loro storia \u00e8 finita nove mesi dopo l'ufficializzazione del loro fidanzamento. Nicole Richie ha inoltre avuto una breve relazione con amico d'infanzia Brody Jenner, attore del reality show di MTV \"The Hills\".\nLa Richie ha iniziato la sua relazione con il frontman dei Good Charlotte Joel Madden nel dicembre del 2006. Da allora hanno avuto due figli: Harlow Winter Kate Richie Madden (nata l'11 gennaio 2008) e Sparrow James Midnight Madden (nato il 9 settembre 2009). La coppia ha ufficializzato il fidanzamento a febbraio 2010 e si \u00e8 sposata l'11 dicembre 2010.\nProblemi alimentari.\nNei primi mesi del 2006 Nicole Richie ha iniziato ad apparire in pubblico con un corpo progressivamente pi\u00f9 magro, dopo le due stagioni di \"The Simple Life\", nelle quali il suo peso era notevolmente maggiore. A maggio dello stesso anno ha raccontato a \"Vanity Fair\": \"So di essere troppo magra al momento, e non vorrei che qualche ragazzina mi guardi e dica, '\u00e8 cos\u00ec che voglio essere'.\" Altrove ha affermato: \"ho iniziato a vedere un nutrizionista e un dottore. Temevo che potesse essere qualcosa di peggio.\" In questo periodo fu inoltre reso noto che la Richie aveva assunto un personal trainer e che prendeva appuntamenti da uno psichiatra. A settembre 2006 Nicole ha asserito: \"Non sono anoressica. Non sono bulimica. Non ho un disturbo alimentare.\" Il 27 ottobre 2006 venne annunciato che Nicole Richie desiderava iniziare un trattamento poich\u00e9 non riusciva ad ingrassare; il trattamento che segu\u00ec non era tuttavia indicato a persone con disturbi alimentari. A marzo 2007 la Richie venne ricoverata in ospedale per disidratazione; il 21 marzo le fu diagnosticata l'ipoglicemia.\nCasi giudiziari.\nA febbraio 2003 Nicole Richie fu arrestata a Malib\u00f9, in California, e venne multata per essere in possesso di eroina e per essere stata scoperta guidare con una patente di guida ritirata. L'11 dicembre 2006 la Richie venne nuovamente arrestata dalla California Highway Patrol per non aver superato un test alcolemico. Fu quindi multata per guida in stato di ebbrezza sulla Ventura Freeway, fra le citt\u00e0 californiane di Burbank e Glendale. Molti automobilisti avevano riportato una Mercedes-Benz Classe G nera che era entrata nella strada dall'uscita e si era immessa nella corsia errata. Nicole ha ammesso che aveva fatto uso di marijuana e di Vicodin prima di guidare quel giorno. Il 27 luglio 2007 la Richie fu condannata a quattro giorni di prigione, ma vi pass\u00f2 soltanto 82 minuti: inizi\u00f2 la sua pena nel Century Regional Detention Center di Lynwood alle 15:15 del 23 agosto 2007 e venne rilasciata alle 16:37 dello stesso giorno. Una portavoce dello sceriffo del dipartimento ha raccontato alla rivista \"People\" che la Richie era stata rilasciata per \"sovrappopolamento della prigione.\"\nLa Richie ha confermato la sua partecipazione ad un programma antialcolismo della durata di diciotto mesi, decisione presa per volere della Corte Suprema della California. Il 22 giugno 2008 la durata del programma fu estesa di un anno fino a marzo 2011 per le sue assenze. Nonostante ci\u00f2, la Richie riusc\u00ec a terminarlo il 29 dicembre 2010, dopo che il suo avvocato ebbe presentato le prove ai giudici del fatto che ella lo aveva effettivamente portato a termine.\nBeneficenza.\nA novembre 2007 Nicole Richie e il fidanzato Joel Madden hanno fondato la Richie Madden Children's Foundation. Nicole, Joel e Benji Madden, in collaborazione con l'UNICEF, hanno dato vita ad una raccolta fondi a marzo 2009. Hanno venduto 143 pompe idrauliche finalizzate a portare acqua nei villaggi poveri dell'Africa e hanno donato 100.000 dollari in beneficenza. Il 2 aprile 2009 Esprit Holdings ha donato il 10% del ricavato delle proprie vendite di un loro nuovo negozio alla Richie Madden Children's Foundation. A febbraio 2010 i membri della fondazione hanno creato una \"tazza con un buon fine\", ossia un contenitore per bevande per promuovere l'organizzazione benefica 7-Eleven. Durante lo stesso anno hanno inoltre lavorato con l'organizzazione Beyond Shelter, devota a procurare un rifugio alle famiglie senzatetto di Los Angeles.\nA maggio 2008 la Richie e Madden hanno fatto parte di una campagna pubblicitaria dell'UNICEF finalizzata a portare aiuto alle vittime di un ciclone che ha colpito in quel periodo la Birmania. La coppia si \u00e8 inoltre adoperata a scrivere blog sul sito dell'UNICEF per esortare i lettori ad aiutare i bambini bisognosi. Nicole \u00e8 stata membro dell'Environmental Media Association per molti anni e ha preso parte nella loro campagna promozionale a maggio 2009. Ogni membro, tra cui la Richie, ha \"adottato\" una scuola per aumentare la conoscenza dell'organizzazione e per sensibilizzare gli studenti all'educazione ambientale. Ha inoltre partecipato all'asta di beneficenza di vestiti di seconda mano svolta sul sito handmedowns.com. Il ricavato \u00e8 andato nelle casse della Richie Madden Children's Foundation, che ha adoperato il denaro nell'aiutare i bambini bisognosi sia negli Stati Uniti che negli altri Paesi del mondo."}
{"id": "492484", "revid": "287204", "url": "https://it.wikipedia.org/wiki?curid=492484", "title": "Classe Arethusa (incrociatore 1934)", "text": "La classe Arethusa era una classe navale di quattro incrociatori leggeri costruiti per la Royal Navy britannica nel periodo 1934-36, largamente impiegati nel successivo conflitto mondiale.\nGenesi.\nAll'epoca della firma del Trattato navale di Londra, nel 1930, la Gran Bretagna stava costruendo alcune classi di incrociatori leggeri, le prime dai tempi della prima guerra mondiale, ma il limite di tonnellaggio complessivo imposto per gli incrociatori, anche quelli di questa categoria, spinse la marina inglese a considerare, onde possedere pi\u00f9 navi da guerra, di mettere mano ad un tipo di vascello pi\u00f9 piccolo delle unit\u00e0 classe classe Leander e Amphion. Le unit\u00e0 di questa classe non ebbero quindi l'autonomia dei pi\u00f9 grandi incrociatori pensati per difendere le vaste linee commerciali britanniche, ricevendo per\u00f2 in cambio una migliore manovrabilit\u00e0 che li rendeva adatti a guidare flottiglie di cacciatorpediniere e ad agire come schermo per la flotta. La costruzione venne per\u00f2 interrotta dopo sole 4 navi, con la cancellazione di due unit\u00e0, sia perch\u00e9 erano considerate troppo piccole e deboli contro unit\u00e0 similari delle marine straniere, sia a causa della fine delle limitazioni imposte dai trattati che coincise con il loro completamento.\nAnatomia dei \"pocket cruisers\".\nIl progetto delle \"Arethusa\" era anzitutto influenzato dall'armamento previsto di tre torri binate principali, 4 binate secondarie, e 2 lanciasiluri tripli.\nIl rapporto lunghezza-larghezza dello scafo era molto elevato, circa 10:1, mentre l'uso della saldatura, per la prima volta su larga scala, consent\u00ec di risparmiare ben 250 tonnellate di peso nella costruzione dello scafo. Quest'ultimo era anche considerevolmente pi\u00f9 leggero e piccolo avendo una torre in meno rispetto ai predecessori, che consent\u00ec da solo di ridurne la lunghezza di ben 15 metri. Il bordo libero era molto elevato, per una migliore tenuta al mare grosso, come normale per una marina prevalentemente oceanica.\nIl torrione di comando era una struttura molto massiccia e assai elevata, con un ponte di comando scoperto alla sua sommit\u00e0, assieme ai telemetri della stazione di controllo del tiro principale. L'alberatura era pure imponente, con 2 alberi a tripode presenti, uno a prua dietro il torrione e l'altro a poppa dietro il secondo fumaiolo.\nL'apparato motore era costituito da turbine ad ingranaggi con una potenza di 64.000\u00a0hp, ripartita in ben 4 assi, mentre i locali caldaie erano dotati di 2 fumaioli, molto separati tra di loro e assai snelli.\nLa protezione era assai modesta, con 1 o 2 pollici di spessore, che potevano tutt'al pi\u00f9 essere in grado di resistere ai cannoni dei cacciatorpediniere e alle schegge dei proiettili. Solo 51mm per la cintura corazzata, un dato migliore -51mm per il ponte corazzato, ma solo 25mm per torri e torrione comando.\nCostruzione ed impiego.\nErano incrociatori pensati come imbarcazioni relativamente economiche, e che avrebbero dovuto costituire una classe di naviglio assai pi\u00f9 numerosa, ma siccome vennero considerati troppo piccoli e deboli, solo 4 vascelli vennero costruiti. Il loro impiego ideale, pi\u00f9 che con la flotta principale, era quello della protezione convogli e il comando di flottiglie cacciatorpediniere, i cosiddetti \"conduttori di flottiglia\" (flottilla leader).\nLe 4 navi completate erano tutte battezzate elegantemente con nomi della letteratura classica: \"Aurora\", \"Galatea\", \"Penelope\", \"Arethusa\". Questi nomi quasi erano un presagio di dove esse sarebbero state prevalentemente impiegate, non lontano dai luoghi dei poemi omerici.\nLa loro attivit\u00e0 durante la seconda guerra mondiale fu molto intensa, specialmente nel Mar Mediterraneo dove 2 navi in particolare, \"Aurora\" e \"Penelope\", facendo parte della forza 'K' di navi veloci e dotate di radar basate a Malta, si distinsero nelle loro incursioni sulle rotte del naviglio italiano; tra queste, la battaglia del convoglio Duisburg del 1941 e la battaglia del banco di Skerki, del 1942. La loro attivit\u00e0 dur\u00f2 fino a quando tale formazione inglese fin\u00ec su di un campo minato, provocando gravi danni ad entrambe, oltre alla perdita dell'incrociatore \"Neptune\" (pi\u00f9 grande degli \"Arethusa\") e di un cacciatorpediniere, praticamente radiato anche se riusc\u00ec a rientrare in porto.\nForse la saldatura dello scafo aiut\u00f2 a salvare le 2 unit\u00e0 inglesi, che dopo i lavori di ripristino tornarono in azione nel Mediterraneo inquadrate nella forza \"Q\", presero parte a molte operazioni belliche di grande rilievo, come lo sbarco in Sicilia, e si separarono definitivamente in una missione al largo di Anzio nel febbraio 1944, quando il \"Penelope\" venne colpito da un siluro di un sommergibile tedesco e nonostante si fosse trattato di un'unica arma a segno, non riusc\u00ec a salvarsi. Anche il \"Galatea\" and\u00f2 perduto durante la guerra.\nL'Arethusa venne demolito nel 1950 mentre l'Aurora ceduto alla Cina nazionalista e ribattezzato Chung King. Successivamente venne catturato dai comunisti dalla Repubblica Popolare Cinese ed affondato nel marzo 1949 da un aereo dai nazionalisti. Recuperato dai comunisti rimase in servizio fino alla met\u00e0 degli anni cinquanta cambiando varie volte il suo nome."}
{"id": "492486", "revid": "977364", "url": "https://it.wikipedia.org/wiki?curid=492486", "title": "Volo Korean Air Lines 007", "text": "Il volo Korean Air Lines 007 (noto anche con le sigle KAL007 e KE007) era un volo civile di linea sudcoreano da New York a Seul via Anchorage. Il 1\u00ba settembre 1983 l'aereo di linea in servizio fu abbattuto da un intercettore sovietico nei pressi dell'isola Moneron, a ovest dell'isola di Sachalin, nel mar del Giappone. Nel disastro morirono 269 persone.\nAl momento dell'abbattimento, l'aereo si trovava a circa 300 miglia nautiche a nord-ovest della rotta di volo prevista ed aveva sorvolato una delle aree militari pi\u00f9 sensibili al mondo, la penisola di Kam\u010datka, di fatto violando lo spazio aereo sovietico. Fu abbattuto alle ore 03:26 del 1\u00ba settembre 1983, ora locale, da un caccia Su-15TM Flagon F dell'aeronautica sovietica (V-VS) al cui comando si trovava il maggiore Gennadij Nikolaevi\u010d Osipovi\u010d (\u0413\u0435\u043d\u043d\u0430\u0434\u0438\u0439 \u041d\u0438\u043a\u043e\u043b\u0430\u0435\u0432\u0438\u0447 \u041e\u0441\u0438\u043f\u043e\u0432\u0438\u0447). Il Boeing 747 fu colpito da due AA-3 Anab, uno a guida radar che squarci\u00f2 la coda (e quindi i sistemi idraulici), e uno a guida infrarossa che fece esplodere uno dei quattro motori.\nPartenza.\nIl volo KE 007 (registrato come HL7442), un Boeing 747-200, aveva iniziato il suo viaggio il 31 agosto alle ore 04:05, ora di Greenwich, dall'Aeroporto Internazionale John F. Kennedy di New York, e aveva a bordo 240 passeggeri e 29 membri dell'equipaggio. Arriv\u00f2 ad Anchorage alle ore 11:30 (GMT). Dopo il rifornimento di combustibile, l'aereo ripart\u00ec per Seul alle 13:00 (GMT), ore 03:00 locali, del 1\u00ba settembre.\nL'equipaggio era costituito da personale di grande esperienza con molte ore di volo alle spalle a bordo dei 747. Chun Byung In, il comandante, era stato pilota di caccia dell'aeronautica coreana e vantava un'esperienza di 10.600 ore di volo, delle quali proprio sul 747. Godeva di grande stima ed era stato scelto come pilota personale del presidente coreano. Il copilota, Son Dung Hui era anche lui un ex militare ed aveva circa ore di volo alle spalle. Il tecnico, Kim Eui Dong, aveva accumulato ore di cui sul 747.\nSembra pertanto difficile credere che un equipaggio composto da personale tanto esperto possa aver sbagliato la programmazione del complesso sistema di navigazione inerziale (INS) del Boeing, anche se a tutt'oggi nessuno sa esattamente cosa avvenne in cabina di pilotaggio prima del decollo da Anchorage. All'epoca i dati per il volo venivano solitamente inseriti nella strumentazione INS con una cassetta pre-programmata, mentre pi\u00f9 raramente venivano inserite manualmente le coordinate dei punti salienti della rotta. Nonostante la complessa strumentazione, il volo KAL 007 vol\u00f2 pi\u00f9 ad ovest del previsto, sorvolando la penisola di Kam\u010datka e quindi passando sopra il mare di Ochotsk attraverso l'isola di Sachalin, violando pertanto lo spazio aereo sovietico.\nUn incidente simile, ma con conseguenze decisamente meno gravi, era avvenuto nell'aprile del 1978, quando un caccia sovietico aveva aperto il fuoco con il cannone sul volo KAL 902, dopo che questo aveva sconfinato sulla penisola di Kola: rimasero uccisi due passeggeri e l'aeroplano fu costretto a eseguire un atterraggio di fortuna su un lago ghiacciato. Le ricerche della causa dello sconfinamento furono rese complicate dal rifiuto delle autorit\u00e0 sovietiche di restituire la scatola nera dell'aereo. Rest\u00f2, pertanto, all'epoca un mistero su quali fossero le cause che avevano portato fuori rotta sia il volo KAL 007 sia il volo KAL 902.\nCi\u00f2 nonostante, fu appurato che, dopo la violazione dello spazio aereo da parte del volo KAL 007, le autorit\u00e0 sovietiche avevano fatto decollare due Su-15TM e altrettanti MiG-23 per intercettare l'apparecchio. Alle 18:26 GMT, uno dei due Su-15 della base di Dolinsk-Sokol abbatt\u00e9 il velivolo. Il 747 si inabiss\u00f2 a dall'isola Moneron, causando la morte di tutti gli occupanti. I rapporti iniziali circa un atterraggio forzato a Sachalin, divulgati dalle autorit\u00e0 sovietiche, furono presto smentiti, mentre per diversi anni, da parte delle stesse autorit\u00e0, non fu chiarito se le scatole nere fossero state recuperate o meno.\nIn seguito a questo accaduto, l'ICAO (\"International Civil Aviation Organization\", organizzazione internazionale dell'aviazione civile) condusse due inchieste sull'incidente. La prima cominci\u00f2 all'indomani dell'evento, mentre la seconda fu avviata otto anni pi\u00f9 tardi, dopo di che le scatole nere furono restituite nel 1993 dall'amministrazione El'cin. Entrambe conclusero che il sorvolo da parte del Boeing dello spazio aereo sovietico era stato accidentale. L'autopilota era impostato sia in modalit\u00e0 direzionale che in modalit\u00e0 INS (\"Inertial Guidance System\", sistema di guida inerziale). L'errore era stato dovuto, probabilmente, a un'errata impostazione della direzione che aveva indirizzato il veicolo su una rotta che lo port\u00f2 a violare lo spazio aereo sovietico, a cui si aggiunse, probabilmente, la distrazione da parte sia dell'equipaggio sia del personale addetto al controllo del traffico aereo, che, non accorgendosi in tempo della violazione, non poterono evitare la sciagura.\nIl principale testimone dell'incidente, il pilota dell'intercettore sovietico che abbatt\u00e9 l'aereo, in seguito conferm\u00f2 che non era stata seguita la procedura internazionale per l'intercettazione e che le autorit\u00e0 militari gli avevano ordinato di riferire in televisione di aver sparato colpi di avvertimento, cosa non avvenuta. I sovietici affermarono, in via ufficiale, di aver cercato un contatto con il Boeing sulle radiofrequenze di emergenza, senza ottenere risposta. D'altra parte, per\u00f2, nessun aereo e nessun controllore di volo che aveva questi canali aperti in quei momenti ha registrato alcun messaggio sovietico.\nClima politico.\nUn ruolo non secondario nel determinare la sciagura aerea lo ha certamente giocato anche il clima politico dell'epoca e le tensioni che vi erano tra le due superpotenze. L'amministrazione Reagan aveva aumentato considerevolmente il budget per la difesa. Per Mosca la strategia del nuovo presidente statunitense era quella di lasciare indietro l'Unione Sovietica nella corsa agli armamenti, costringendo il Patto di Varsavia ad aumentare gli stanziamenti per le armi, con la conseguenza di ritardarne lo sviluppo economico e di seminare discordia al suo interno.\nEra radicata, inoltre, in molti funzionari di Mosca, la paura di un attacco nucleare preventivo da parte degli USA. Il 9 settembre, a Mosca si tenne una conferenza stampa di due ore, in cui il capo di Stato Maggiore, Maresciallo Nikolaj Ogarkov, illustr\u00f2 la versione sovietica secondo cui una commissione statale avrebbe \"dimostrato in modo inconfutabile\" che l'intrusione del volo KAL 007 nello spazio aereo sovietico era deliberata e diretta dai servizi di informazione occidentali.\nIn risposta alle affermazioni fatte dalla autorit\u00e0 sovietiche, Reagan fece diffondere dalla televisione uno speciale sull'accaduto comprendente estratti di comunicazioni intercettate dai servizi segreti, tra cui i dialoghi tra il pilota sovietico e il comando al suolo per dimostrare che era assolutamente impossibile per il caccia scambiare il velivolo civile per un aereo di sorveglianza militare. L'ambasciatore statunitense alle Nazioni Unite, Jeane Kirkpatrick, mostr\u00f2 un'altra serie di registrazioni intercettate ai sovietici in una presentazione audiovisiva alle Nazioni Unite. Nonostante le diverse prove presentate da parte statunitense, nessuna di esse pot\u00e9 provare con certezza che i sovietici avessero identificato il KAL 007 come un aereo civile.\nLe cause del disastro.\nMolte personalit\u00e0 politiche sovietiche approfittarono delle informazioni contrastanti che furono pubblicate riguardo all'incidente, incluso Gorba\u010d\u00ebv, che in piena glasnost', assicur\u00f2 agli occidentali che \u00abQueste scatole nere semplicemente non esistono\u00bb.\nNel corso dei primi mesi del 1992 l'allora presidente El'cin decise di riaprire il caso del volo KAL 007. Furono quindi reperite negli archivi dei servizi segreti le scatole nere ed altri rapporti del Ministero della Difesa. El'cin consegn\u00f2 i rapporti nell'ottobre dello stesso anno, mentre nel gennaio del 1993 le scatole nere furono consegnate ad una commissione per la sicurezza del volo delle Nazioni Unite, presso la sede di Montr\u00e9al dell'ICAO. Il rapporto finale dell'ICAO fu pubblicato il 14 giugno 1993.\nSecondo quanto appurato dalla commissione di inchiesta la catena di eventi che port\u00f2 al disastro cominci\u00f2 poco prima del decollo, quando l'equipaggio scelse la modalit\u00e0 dell'autopilota che doveva seguire la direzione magnetica (\"Magnetic Heading Mode\") per arrivare in Alaska. Infatti all'epoca, per raggiungere Anchorage, non era richiesto di seguire un particolare corridoio aereo. Quando poi i piloti giunsero alla prima destinazione, programmarono il sistema inerziale (INS), ma probabilmente si dimenticarono di attivarlo o lo attivarono solo in seguito, durante il volo. Secondo il resoconto del rapporto dovrebbe essere stata questa la causa che port\u00f2 l'apparecchio fuori rotta. Sempre secondo quanto emerso dai dati forniti dalle scatole nere, queste ultime mostrano che l'autopilota controllava il volo con la direzione magnetica a partire da quattro minuti dopo il decollo fino a che il velivolo venne colpito dal missile sovietico.\nNonostante l'impatto mediatico di tale evento e le precauzioni che furono prese in seguito dagli equipaggi che percorrevano questa rotta, in un incidente avvenuto poco dopo di questo, un 747 sfor\u00f2 di 60 miglia nautiche la rotta prevista in appena due ore. Un anno dopo, un charter della Southwest Pacific Airlines sul Polo Nord diretto in Europa usc\u00ec di rotta di un migliaio di miglia nautiche in direzione dello spazio aereo sovietico prima che l'equipaggio si rendesse conto di non ricevere nessun segnale radio di quelli previsti.\nTesi alternative.\nDopo poche settimane dall'abbattimento, alcune unit\u00e0 della flotta sovietica riuscirono a recuperare le scatole nere e alcuni rottami dall'oceano, in acque internazionali a ovest della costa dell'isola di Sachalin. Mentre le autorit\u00e0 militari di Mosca insistevano sul fatto che l'aereo di linea fosse stato deviato da un pilota della CIA e che l'attacco sovietico era giustificato dalla mancata risposta dell'aereo intruso ai segnali di avvertimento, molti altri mezzi d'informazione giocarono a favore dei sovietici: un produttore di documentari londinese afferm\u00f2 di aver prove che la tragedia del KAL 007 fosse da imputare alla CIA.\nLa missione di spionaggio.\nUna delle ipotesi alternative vede al centro una missione di spionaggio condotta da un Boeing RC-135, oppure da un Boeing KC-135 destinato a rifornire altri aerei, e da uno o pi\u00f9 EF-111 che volavano nascosti dalla grande traccia radar del Boeing. L'analisi di vari elementi, tra cui tempi, tracce radar e rotte, ha portato taluni a ipotizzare che il velivolo abbattuto dagli aerei sovietici fosse l'RC-135 e non il KAL 007. Nella stessa zona sarebbero poi avvenuti altri combattimenti tra due MiG 23 (nominativi radar 121 e 163) e velivoli intrusi, alcuni supersonici (forse gli EF-111), tre dei quali sarebbero stati abbattuti tra le 18:24 e le 18:42.\nIl volo KAL 007 avrebbe quindi raggiunto lo spazio aereo giapponese, e sarebbe stato abbattuto o fatto sparire dalla CIA per eliminare gli scomodi testimoni dello scontro aereo.\nComitato per il rilascio dei sopravvissuti del volo KAL 007.\nIl 22 gennaio 2001 si \u00e8 costituito un comitato per il rilascio dei sopravvissuti del volo KAL 007 sotto la presidenza di Bert Schlossberg, genero di Alfredo Cruz, uno dei passeggeri. Il Comitato nacque sulla base di nuove informazioni emerse dopo la fine dell'URSS e ottenute da ex personale militare della stessa, secondo le quali il Boeing 747 non sarebbe esploso o precipitato, ma, dopo essere stato colpito, avrebbe effettuato un atterraggio d'emergenza sulle acque al largo dell'isola Moneron. I sopravvissuti sarebbero quindi stati recuperati dalla guardia costiera del KGB per essere poi internati, mentre eventuali cadaveri recuperati avrebbero ricevuto sepoltura anonima. A suffragare questa tesi vi sarebbe lo studio effettuato dal presidente del comitato sulle comunicazioni di bordo, sulla cronologia dei fatti data dal pilota sovietico del caccia intercettatore, e sullo studio della rotta e delle ultime manovre seguite dal Boeing 747.\nA questo si aggiunge il fatto (la cui rilevanza dipende dal credito riconoscibile alle dichiarazioni ufficiali rilasciate dai sovietici subito dopo l'incidente) secondo cui sul luogo dell'incidente non sarebbe stata trovata alcuna salma o brandello umano, e nemmeno le valigie dei passeggeri. La teoria del Comitato dei parenti delle vittime si lega in modo stretto all'ipotesi che il volo KAL 007 sia stato deliberatamente attaccato dall'URSS, che sarebbe stata al corrente della presenza tra i passeggeri di Lawrence \"Larry\" Patton McDonald, deputato del Congresso e politico statunitense di spicco, notoriamente anticomunista, che, tra l'altro, era diretto a Seul per l'anniversario del patto di alleanza tra USA e Corea del Sud in chiave, appunto, antisovietica.\nIl sito ufficiale del Comitato non ha ricevuto pi\u00f9 aggiornamenti dal 2009, e i suoi indirizzi e-mail di riferimento risultano essere inattivi. Tuttavia, nella sua pagina Facebook, il 4 luglio 2016, Bert Schlossberg ha sostenuto di essere in possesso di presunte prove che la commissione Affari Esteri del Senato, diretta da Jesse Helms, avrebbe progettato il salvataggio del deputato Larry McDonald, incaricando del compito un'apposita task force, che, per\u00f2, non sarebbe potuta entrare in azione con successo."}
{"id": "492504", "revid": "120373192", "url": "https://it.wikipedia.org/wiki?curid=492504", "title": "Pennacchio (architettura)", "text": "In architettura, un pennacchio o scuffia \u00e8 un elemento di raccordo fra l'imposta di una cupola (circolare, poligonale o ellittica) e la struttura ad essa sottostante, generalmente costituita da appoggi puntiformi. \nCaratteristiche.\nTale innesto \u00e8 immediato quando le strutture sottostanti hanno una pianta coincidente con il perimetro di imposta della cupola, come ad esempio nel Pantheon e nei vari battisteri medievali. \nTuttavia nella maggior parte dei casi la forma pi\u00f9 frequente della struttura di base a pianta quadrata o poligonale \u00e8 indipendente dalla forma stessa della cupola, e sono quindi necessari elementi di raccordo, detti appunto pennacchi.\nTipologie.\nNel caso di cupola a base circolare poggiante su struttura poligonale, il raccordo pu\u00f2 essere realizzato mediante smussi e raccordi sommari, tanto pi\u00f9 facilmente quanto pi\u00f9 sono i lati (decagono, dodecagono) come nel caso della cupola del tempio di Minerva Medica dove il perimetro della sala decagona passa impercettibilmente alla forma circolare. \nQuando invece, nel caso pi\u00f9 frequente, la base \u00e8 quadrata o anche ottagonale, costituita da sostegni puntiformi collegati da archi, i pennacchi diventano necessari.\nPennacchio piano.\nIl tipo pi\u00f9 semplice di pennacchio \u00e8 il pennacchio piano (dalla forma di un triangolo rettangolo, con l'ipotenusa sezionata secondo la forma della base della cupola (generalmente un arco concavo). \u00c8 detto \"raccordo d'angolo siriano\" ed \u00e8 posizionato diagonalmente su due piedritti, oppure sorretto da una nicchia interna. Comunque si tratta di una soluzione scarsamente strutturale, adatta per vani di piccole dimensioni.\nPennacchio sferico.\nIl tipo pi\u00f9 diffuso \u00e8 il pennacchio tridimensionale posto tra due archi di sostegno contigui e la cupola. Il pennacchio assume cos\u00ec la forma di una superficie triangolare concava, come una porzione di superficie di una sfera (triangolo sferico), avente il vertice inferiore coincidente con uno degli spigoli del quadrato o poligono di base,\nInfatti pennacchi sferici vengono solitamente usati per raccordare una volta a cupola circolare con delle strutture a base quadrangolare. \nEssi possono appartenere alla superficie stessa della cupola, senza interruzione di continuit\u00e0 (pennacchio continuo), come nel Mausoleo di Galla Placidia a Ravenna, oppure appartenere alla superficie ideale di un'altra semisfera con centro pi\u00f9 basso, come per esempio nella cupola centrale della basilica di San Marco a Venezia.\nQuesto secondo tipo, sorto cronologicamente dopo il primo, nell'ambito dell'architettura armena e bizantina) permette una sagoma pi\u00f9 slanciata alla cupola e rende geometricamente indipendenti pennacchio e cupola, separati quasi sempre da una cornice. Tale soluzione rappresenta la premessa all'introduzione tra di essi di un tamburo che slancia ancora di pi\u00f9 l'insieme.\nPennacchio a tromba.\nQuando la struttura di raccordo invece di una sezione sferica presenta una sezione conica si parla di tromba. Si tratta, in pratica, di piccole nicchie che formano il pennacchio raccordando generalmente un perimetro quadrato con uno ottagonale. Risulta particolarmente usato nell'architettura romanica, in particolare in quella lombarda.\nPennacchio a cuffia.\nQuesta tipologia di raccordo \u00e8 caratteristica delle architetture orientali, ma anche di quella bizantina e arabo-normanna. Lo spazio quadrato o poligonale viene coperto mediante raccordi costituiti da una serie di archi digradanti verso i vertici. Spesso in tali piccoli vani inarcati, che sorreggono la cupola soprastante, si ricavano decorazioni alveolari dette muqarnas, secondo lo stile arabo.\nAspetti costruttivi.\nUn pennacchio vero e proprio dovrebbe essere costruito da conci con i giunti convergenti verso un ipotetico centro; altrimenti, in caso di conci in progressivo aggetto, si parla di \"falso pennacchio\".\nAspetti decorativi.\nSpesso la superficie dei pennacchi \u00e8 interessata da decorazioni come tondi in bassorilievo (tipici del rinascimento fiorentino) e raffigurazioni varie tra le quali prevalgono le immagini divisibili in quattro elementi: gli evangelisti, il tetramorfo, i dottori della chiesa o altro. Michelangelo dipinse nei pennacchi della volta della Cappella Sistina la serie delle \"Storie dell'Antico Testamento\".\nAltri significati.\nPer analogia della forma si dice impropriamente pennacchio anche quella porzione di superficie nelle volte a crociera delimitata dai due archi diagonali e dagli archi perimetrali."}
{"id": "492505", "revid": "1865216", "url": "https://it.wikipedia.org/wiki?curid=492505", "title": "Palafreniere", "text": "Un palafreniere \u00e8 colui che presiede alla gestione e all'aiuto della vita di un cavaliere e dei catafratti.\nStoria.\nNel corso dei secoli ha assunto diverse funzioni, ma le mansioni principali erano la custodia e la cura del cavallo, dell'equipaggiamento del cavaliere e la cura della persona stessa del cavaliere. I palafrenieri erano molto ricercati nel medioevo.\nNell'Impero bizantino, Basilio I il Macedone prima di essere imperatore fu palafreniere."}
{"id": "492507", "revid": "599013", "url": "https://it.wikipedia.org/wiki?curid=492507", "title": "Rpc", "text": ""}
{"id": "492508", "revid": "36565", "url": "https://it.wikipedia.org/wiki?curid=492508", "title": "Remote Procedure Call", "text": ""}
{"id": "492510", "revid": "767487", "url": "https://it.wikipedia.org/wiki?curid=492510", "title": "Sam Hanks", "text": "Carriera.\nDisput\u00f2 gare su vetture midget, Turismo e Champ Car.\nCorse la 500 Miglia dal 1940 al 1957, vincendola al tredicesimo tentativo e ritirandosi subito dopo l'importante conquista.\nTra il 1950 e il 1960 la 500 Miglia faceva parte del Campionato mondiale di Formula 1, per questo motivo Hanks ha all'attivo anche 8 Gran Premi ed una vittoria in F1.\nHanks muore nel 1994 e dopo la cremazione le sue ceneri vennero disperse nell'Oceano Pacifico, nei pressi di Pacific Palisades, California."}
{"id": "492512", "revid": "125392140", "url": "https://it.wikipedia.org/wiki?curid=492512", "title": "Barbara Matera", "text": "Dal 2009 al 2019 \u00e8 stata europarlamentare per Il Popolo della Libert\u00e0 e Forza Italia.\nBiografia.\nDopo le scuole superiori a Lucera, Barbara Matera si \u00e8 trasferita a Roma, dove ha conseguito la laurea breve triennale in Scienze dell'Educazione e della Formazione presso l'Universit\u00e0 \"La Sapienza\" con argomento di tesi: \"La riforma della scuola media in Italia\".\nCarriera nello spettacolo.\n\u00c8 stata pre-finalista al concorso regionale di Miss Italia 2000, svoltosi in Puglia.\nI suoi esordi televisivi sono stati la partecipazione alla trasmissione della Gialappa's Band Mai dire Domenica come \"letteronza\" (in onda su Italia1), e in Chiambretti c'\u00e8 (in onda su Rai 2) come valletta.\nDal 21 settembre 2003 al 2007 \u00e8 signorina buonasera per Rai 1 e in questo periodo ha partecipato a vari programmi televisivi della prima rete RAI come showgirl, tra cui la prima edizione del talent show Notti sul ghiaccio nel 2006 in tandem con il ballerino professionista Federico Uslenghi (questo tandem ottenne un discreto successo perch\u00e9 si classific\u00f2 al settimo posto su 12 concorrenti).\nNel 2003 partecipa al film \"Ma che colpa abbiamo noi\" con Carlo Verdone. Nel 2007 appare su Raiuno nella miniserie TV \"La terza verit\u00e0\", per la regia di Stefano Reali, nel ruolo di una giornalista umbra. Nello stesso anno interpreta \"Francesca Rossini\" nella settima stagione della serie televisiva \"Carabinieri\", in onda su Canale 5, ed \u00e8 protagonista di una puntata della serie di Raiuno \"Don Matteo 6\", nel ruolo di \"Laura\".\nNel 2009 \u00e8 tra gli interpreti del film TV di Canale 5, \"Due mamme di troppo\", regia di Antonello Grimaldi.\nSempre nel 2009 interpreta una piccola parte nella miniserie TV \"Enrico Mattei - L'uomo che guardava al futuro\", dalla quale viene per\u00f2 poi tagliata prima della messa in onda, in seguito alla sua candidatura alle elezioni.\nCarriera politica.\nDal 2001 \u00e8 militante in Forza Italia. Ha partecipato come volontaria insieme ai giovani di Forza Italia alle diverse campagne elettorali dal 2001 ad oggi, prendendo parte a diverse manifestazioni.\nNel 2008 Barbara Matera afferma di avere ricevuto l'offerta per la candidatura alla Camera dei deputati, e di averla rifiutata.\nNel 2009 viene candidata al Parlamento europeo, per le elezioni europee del 2009, nelle liste del Popolo della libert\u00e0.\nPresentando la sua candidatura, Berlusconi commenta:\nLa sua candidatura alle elezioni europee, presentata assieme a quelle di Camilla Ferranti ed Eleonora Gaggioli (attrici televisive), ha suscitato la forte reazione negativa della fondazione \"FareFuturo\", sul cui magazine Sofia Ventura ha parlato di: \"una pratica di cooptazione di giovani signore con un background che difficilmente pu\u00f2 giustificare la loro presenza in un'assemblea elettiva come la Camera dei deputati o anche in ruoli di maggiore responsabilit\u00e0\".\nNella Circoscrizione Italia meridionale (che comprende i collegi di Abruzzo, Molise, Campania, Puglia, Basilicata e Calabria), in cui \u00e8 stata eletta, Barbara Matera ha raccolto preferenze, seconda solo a Silvio Berlusconi.\nHa ricoperto i seguenti incarichi presso il Parlamento europeo: Vicepresidente Commissione per i diritti della donna e l'uguaglianza di genere, Membro Commissione per i bilanci, Delegazione alla commissione parlamentare mista UE-Turchia, Membro sostituto Commissione per lo sviluppo regionale, Delegazione per le relazioni con il Parlamento panafricano.\nIl 16 novembre 2013, con la sospensione delle attivit\u00e0 del PdL, aderisce a Forza Italia. Nel maggio 2014 \u00e8 ricandidata alle elezioni europee nella lista di Forza Italia nella Circoscrizione Italia meridionale, risultando eletta avendo ottenuto 70.142 preferenze e risultando quarta nella Circoscrizione Sud per FI.\nSi ricandida per un terzo mandato alle elezioni europee del 2019 per Forza Italia sempre al Sud. Con 35.928 preferenze si piazza in quinta posizione non risultando rieletta.\nSi candida poi in extremis alle elezioni regionali in Puglia del 2020 nella Provincia di Foggia, sempre in FI, e a sostegno dell\u2019ex collega europarlamentare Raffaele Fitto ma con soli 919 voti arriva quarta non risultando eletta.\nDopo aver lasciato Forza Italia aderisce a Coraggio Italia, il nuovo partito fondato dal Sindaco di Venezia Luigi Brugnaro e dal Governatore della Liguria e suo ex collega a Bruxelles Giovanni Toti, e il 18 novembre 2021 viene designata portavoce del coordinamento del partito in Puglia."}
{"id": "492519", "revid": "1543377", "url": "https://it.wikipedia.org/wiki?curid=492519", "title": "Comunit\u00e0 ecclesiale di base", "text": "Le comunit\u00e0 ecclesiali di base (\"CEB\") sono piccole comunit\u00e0, nate principalmente all'interno della Chiesa cattolica sullo stimolo dal Concilio Vaticano II (1962-1965), che si propongono la riscoperta della Parola di Dio, che fonda la Chiesa come popolo in un contesto di impegno solidale con gli oppressi. Le comunit\u00e0 ecclesiali di base, sorte principalmente in Africa e America Latina su iniziativa dei missionari e - almeno in una prima fase - con il sostegno dall'episcopato locale, condividono con le comunit\u00e0 cristiane di base il contesto storico ed ecclesiale del loro sviluppo, ma se ne differenziano perch\u00e9 queste ultime si sono sviluppate soprattutto in Europa, in discontinuit\u00e0 e talvolta in aperto contrasto con la prassi ecclesiale e la gerarchia.\nStoria e metodo.\nLe CEB si diffondono particolarmente negli anni settanta-ottanta in Brasile, durante la lotta contro la dittatura militare, contribuendo coscientemente al processo di rinascita democratica del Paese.\nNormalmente, si considera che l'origine delle stesse si possa far risalire agli anni sessanta, come risultato dell'esperienza della \"Catechesi Popolare\" o con \"Movimento per l'Educazione di Base\". Non si pu\u00f2 negare, inoltre, l'influenza dello sforzo da parte dell'Azione Cattolica nella questione della cittadinanza, gli sforzi di rinnovamento pastorale della \"Commissione Nazionale Biblica Brasiliana\" (CNBB) (in particolare il Piano di Emergenza e il Piano per la Pastorale d'Insieme) e in generale tutta la riarticolazione della pastorale popolare dopo il \"golpe\" militare del 1964.\nLe Conferenze di Medell\u00edn (1968) e di Puebla (1979) del Consiglio Episcopale Latinoamericano collaborano decisivamente per la sua evoluzione: Medell\u00edn introducendo nell'immaginario ecclesiale la tematica centrale della \"liberazione\", Puebla con l'accentuazione dell'opzione preferenziale per i poveri, radicata nell'Esodo e nella predicazione di Ges\u00f9.\nLe CEB sono costituite da gruppi di persone che, abitando nello stesso \"bairro\" o nello stesso quartiere o villaggio, si incontrano per riflettere sulla propria realt\u00e0 sociale e religiosa alla luce della lettura della Parola di Dio. Da questa analisi, fatta con spirito di fede e con lo sguardo rivolto alla realt\u00e0 sociale, esse iniziano anche a rivendicare e realizzare un miglioramento delle condizioni di vita e, nello stesso tempo, a compiere un percorso di accresciuta consapevolezza della situazione sociale e politica in cui \u00e8 inseriti. La richiesta di una trasformazione della societ\u00e0 \u00e8 ispirata al metodo che il pedagogista Paulo Freire avevo ideato per l'alfabetizzazione degli adulti, in cui l'apprendimento era rivolto alla coscientizzazione popolare e alla successiva azione come pratica di libert\u00e0.\nIl continuo dissenso nei confronti della gerarchia della Chiesa cattolica, del Magistero e della Tradizione, ha portato questa comunit\u00e0 ecclesiale a porsi fuori dalla Comunione con Roma, divenendo, di fatto, non pi\u00f9 cattolica.\nCritiche e opposizioni.\n afferma che le CEB rappresentano un'errata interpretazione dell'ecclesiologia della \"Lumen Gentium\" come \u00ab\"popolo di Dio\"\u00bb in ascolto della Parola, il che ha naturalmente portato a un'opposizione all'interno della Chiesa, dal momento che minacciano i fondamenti tradizionali del cattolicesimo, per la presenza di molteplici comunit\u00e0, sovente affidate alla direzione da parte dei laici, uomini e donne, in cui lettura biblica e impegno procedevano, completamente prive di guida, in modo indipendente da forme tradizionali di pastorale. L'accentuazione del principio carismatico sull'istituzione ecclesiale e l'uso del metodo delle scienze sociali per analizzare la Chiesa, unita all'abbandono della visione filosofica che informa tutta la teologia autenticamente cattolica sono pericolose incursioni delle filosofie politiche, soprattutto di stampo marxista, che mettono in discussione i dogmi fondamentali del Cristianesimo.\nSi inizi\u00f2 a parlare di un pericolo che interessava la Chiesa, mettendo in allarme i fedeli e la societ\u00e0 tutta, preoccupati che i marxisti potessero appropriarsi anche del messaggio fondamentale cattolico, ossia l'annuncio di Cristo. Significativo \u00e8 il pronunciamento che il Dipartimento di Stato degli USA espresse, attraverso il primo e il secondo il \"documento di Santa F\u00e8\", in cui la teologia della liberazione e le sue cellule (le CEB) erano viste come \u00ab\"una dottrina politica, ormai deviata della credenza religiosa, con un significato antipapale e antiliberista\"\u00bb, capace di impedire il controllo della societ\u00e0 da parte delle istituzioni.\nCon la crescita del rinnovamento carismatico cattolico, e la diffusione massiccia delle chiese libere di matrice fondamentalista e settaria, entrambe di provenienza statunitense, le CEB hanno ricevuto un ridimensionamento, pur non perdendo di vitalit\u00e0 e di originalit\u00e0. Per le sue caratteristiche, il movimento delle CEB si \u00e8 radicato anche nelle stesse chiese protestanti storiche (metodista, luterana, presbiteriana), sviluppando un forte connotato ecumenico, soprattutto nelle scelte a favore delle classi pi\u00f9 disagiate della popolazione."}
{"id": "492522", "revid": "580197", "url": "https://it.wikipedia.org/wiki?curid=492522", "title": "Noi Siamo Chiesa", "text": "Noi Siamo Chiesa (\"NSC\") \u00e8 la sezione italiana del movimento progressista International Movement We Are Church (IMWAC), fondato nel novembre del 1996 a seguito di una raccolta di firme in appoggio ad un \"Appello dal popolo di Dio\" a Giovanni Paolo II con cui si chiedeva il rinnovamento ecclesiale della Chiesa cattolica poich\u00e9 le \"speranze aperte nella chiesa dal Vaticano II sono andate in gran parte deluse a causa del tentativo di imprigionarne lo spirito rinnovatore\". Sebbene riunisca fedeli cattolici, non \u00e8 un gruppo ecclesiale riconosciuto, non ha ricevuto alcuna approvazione canonica. Attualmente Noi Siamo Chiesa e il movimento internazionale We Are Church appoggiano il \"nuovo corso\" di papa Francesco, che sollecitano ad attuare profonde riforme nella linea indicata dal Concilio Vaticano II. \nNascita del movimento.\nL'appello, partendo dall'Austria e dalla Germania, raccolse oltre 2.500.000 firme in tutta Europa, di cui 36.000 in Italia; le firme raccolte, presentate in Vaticano nel corso di un incontro internazionale nell'ottobre del 1997, furono tuttavia ignorate.\nI promotori dell'Appello hanno proseguito il loro impegno strutturandosi in un coordinamento internazionale dei singoli gruppi nazionali, allo scopo di continuare la sensibilizzazione nella Chiesa cattolica delle istanze di rinnovamento e di impegno sulle questioni pi\u00f9 importanti della riflessione teologica ed etica postconciliare.\nScopo del movimento.\nLe richieste avanzate sono:\nNei primi venti anni di attivit\u00e0, \"Noi Siamo Chiesa\" si \u00e8 pronunciata su vari scottanti problemi dell'attualit\u00e0 ecclesiale e sociale, con lo scopo dichiarato di sensibilizzare l'opinione pubblica sulla necessit\u00e0 di una Chiesa \"semper reformanda\".\n\"Noi Siamo Chiesa\" in Italia ha, in modo continuativo, con convegni e documenti, approfondito e diffuso i contenuti generali delle proposte di riforma della Chiesa cattolica tipici del movimento. \u00c8 anche intervenuto sulle principali questioni dell'attualit\u00e0 per quanto riguarda i rapporti tra la Chiesa e le istituzioni, difendendo la laicit\u00e0 dello Stato.\nTra le numerose iniziative del movimento \u00e8 da ricordare l'appello per la riabilitazione di Ernesto Bonaiuti del giugno 2014, che ha raccolto oltre 350 adesioni tra cui quelle di Raniero La Valle, Gianni Novelli, Ettore Masina, Giovanni Avena, Vittorio Bellavite, Luigi Bettazzi, Enrico Peyretti, Paola Gaiotti De Biase, Giovanni Franzoni, Lidia Menapace, Carlo Molari, \"Tempi di Fraternit\u00e0\", \"Agire politicamente. Coordinamento di cattolici democratici\", Giovanni Miccoli, Giovanni Bianco, Adriana Valerio, Armido Rizzi, Paolo Farinella, Vito Mancuso, Mina Welby, Francesco Zanchini, \"Coordinamento delle comunit\u00e0 cristiane di base\", Frei Betto.\nLe critiche.\nIl movimento ha incontrato l'aperta opposizione da parte di alcune Conferenze Episcopali nazionali, come ad esempio in Spagna, il cui ufficio informazioni ha rilasciato una nota che dichiara:\nIn Italia la Conferenza Episcopale Italiana (CEI) ha sempre ignorato \"Noi Siamo Chiesa\" ma nell'ottobre 2007, per la prima volta, il Presidente della CEI Angelo Bagnasco ha ricevuto il portavoce del movimento Vittorio Bellavite che gli ha esposto i punti di vista e le iniziative del movimento.\nLo stesso papa Benedetto XVI ha criticato l'interpretazione di \"Noi Siamo Chiesa\" secondo cui il Concilio Vaticano II \u00e8 stato un Concilio di discontinuit\u00e0 nella storia della Chiesa cattolica. Il Papa ha detto:\nLa scomunica.\nI coniugi Marta e Gert Heizer, tra i fondatori del movimento, sono stati scomunicati dal vescovo di Innsbruck Manfred Scheuer su sollecitazione del Prefetto della Congregazione della fede Card. M\u00fcller (Papa Francesco non era informato) in quanto le messe, celebrate senza preti nella loro abitazione, costituivano \"delicta graviora\". La scomunica \u00e8 derivata dalla profanazione del sacramento dell'Eucaristia perpetrato durante le celebrazioni private in mancanza di un sacerdote in regola con le norme del diritto canonico. Di fronte a questo provvedimento le sezioni nazionali e il movimento internazionale reagirono contestando il provvedimento e confermando fiducia a Martha e a Gert."}
{"id": "492525", "revid": "77358", "url": "https://it.wikipedia.org/wiki?curid=492525", "title": "FOX life", "text": ""}
{"id": "492526", "revid": "110157", "url": "https://it.wikipedia.org/wiki?curid=492526", "title": "Eraclide (nome)", "text": "Origine e diffusione.\nDeriva dal nome greco antico \u1f2a\u03c1\u03b1\u03ba\u03bb\u03b5\u03af\u03b4\u03b7\u03c2 (\"Herakleides\"), che significa \"discendente da Ercole\".\nOnomastico.\nL'onomastico ricorre il 28 giugno in ricordo di sant'Eraclide, catecumeno e studente di Origene, martire con altri compagni ad Alessandria d'Egitto sotto Settimio Severo."}
{"id": "492531", "revid": "47767", "url": "https://it.wikipedia.org/wiki?curid=492531", "title": "Luigia", "text": ""}
{"id": "492535", "revid": "253269", "url": "https://it.wikipedia.org/wiki?curid=492535", "title": "Constance Bennett", "text": "Donna estremamente bella, spigliata ed elegante, Constance Bennett fu una delle stelle pi\u00f9 amate degli anni trenta.\nBiografia.\nBionda, disinvolta e avvenente, Constance Bennett era figlia degli attori Richard Bennett e Adrienne Morrison, sorella della celebre attrice Joan Bennett e della meno famosa Barbara Bennett. Appassionata di recitazione, debutt\u00f2 facendo la comparsa con le sorelle in \"The Valley of Decision\" (1916), un film muto con protagonista il padre. In seguito il produttore Samuel Goldwyn la chiam\u00f2 a Hollywood nel 1924 per farle interpretare il film \"Cytherea\" (1924).\nLa Bennett lasci\u00f2 tuttavia il cinema per alcuni anni quando spos\u00f2 Philip Plant, il secondo dei suoi cinque mariti (il primo matrimonio, durato dal 1921 al 1923, era finito con l'annullamento). Con Plant adott\u00f2 un bambino, ma il matrimonio termin\u00f2 col divorzio nel 1929. Dal 1931 al 1940 fu moglie del nobile francese Henri de La Falaise e nel 1941 spos\u00f2 in quarte nozze l'attore Gilbert Roland, da cui ebbe due figlie. Divorziarono nel 1946. L'ultimo marito dell'attrice fu il colonnello dell'esercito americano Theron John Coulter (dal 1946 fino alla morte di lei).\nDopo la fine del suo secondo matrimonio, la Bennett fece ritorno al cinema nel 1929, e l'avvento del sonoro mise subito in risalto la sua irresistibile parlantina. Il film che la lanci\u00f2 fu \"Il romanzo di Elena Neal\" (1930), per cui ottenne le sue prime lodi come interprete. Nel successivo melodramma \"A che prezzo Hollywood?\" (1932) di George Cukor, imperson\u00f2 una cameriera che conquista la fama grazie all'affetto e alla spinta di un maturo regista alcolizzato, che per\u00f2 lei non riuscir\u00e0 a salvare dal baratro. Il film ottenne un grande successo e la Bennett divent\u00f2 una star, grazie al suo stile e al suo fascino disinvolto.\nNegli anni trenta conquist\u00f2 il pubblico sia nelle commedie come \"Our Betters\" (1933) e \"La via dell'impossibile\" (1937), che nei melodrammi come \"Letto di rose\" (1933) e \"Dopo quella notte\" (1933). A partire dai primi anni quaranta l'attrice inizi\u00f2 a diradare la sua attivit\u00e0 cinematografica per dedicarsi all'intrattenimento delle truppe al fronte, spinta anche dal suo ultimo marito John Coulter, colonnello dell'aviazione americana. Grazie al suo impegno, la Bennett ricevette addirittura alcuni encomi militari.\nDal 1951 cominci\u00f2 a lavorare per la televisione, dopo aver recitato anche alla radio e in teatro, senza abbandonare il cinema. Invest\u00ec saggiamente i propri guadagni e fu proprietaria di una linea di moda e cosmetici. Combattiva, esperta giocatrice di poker, sciatrice, donna di gran classe (aveva anche studiato in Francia da ragazza), nel 1965 torn\u00f2 al cinema col 57\u00b0 film della sua carriera, \"Madame X\" di David Lowell Rich, nel ruolo della terribile suocera di Lana Turner. Poco dopo la fine delle riprese, il 24 luglio 1965, mor\u00ec improvvisamente a Fort Dix, nel New Jersey, per emorragia cerebrale, a soli 60 anni. In quanto moglie di un colonnello, fu sepolta in un cimitero militare.\nRiconoscimenti.\nPer il suo contributo all'industria cinematografica, le venne assegnata una stella sulla Hollywood Walk of Fame al 6250 di Hollywood Blvd."}
{"id": "492552", "revid": "729019", "url": "https://it.wikipedia.org/wiki?curid=492552", "title": "Discalculia", "text": "La discalculia, nota come disturbo dell\u2019aritmetica, \u00e8 un disturbo specifico dell'apprendimento nella comprensione dell'aritmetica, come la difficolt\u00e0 nel comprendere i numeri, nell'apprendimento di come manipolare i numeri e l'apprendimento dei fatti in matematica. La diagnosi che si formula \u00e8 indipendente dall\u2019intelligenza della persona.\nGeneralit\u00e0.\nSulla base delle segnalazioni fatte dalla scuola si calcola che oggi, in Italia, il 20% circa degli studenti incontri difficolt\u00e0, spesso anche significative, nell'apprendimento del sistema dei numeri.\nEppure, secondo i dati dell\"International Academy for Research in Learning Disabilities\" (IARLD), solo il 2,5% della popolazione scolastica dovrebbe presentare difficolt\u00e0 nella cognizione matematica in comorbilit\u00e0 con altri disturbi, e solo per percentuali esigue (0,5-1%) si potrebbe parlare di \"discalculia evolutiva\". Il 90% delle segnalazioni sarebbe dunque costituito da casi di difficolt\u00e0 di apprendimento, e non di disturbo specifico del calcolo.\nLa discalculia evolutiva \u00e8 infatti un disturbo specifico dell'apprendimento (DSA):\nSebbene difficolt\u00e0 e disturbo possano avere degli elementi in comune e abbisognare, talvolta, di aiuti simili, costituiscono categorie nosografiche del tutto differenti.\nPer capire come mai alcuni bambini facciano fatica nell'apprendimento del calcolo, bisogna tenere conto almeno di tre diverse cause:\nCaratteristiche.\nRiguardo alla \"discalculia evolutiva\", sulla base della \"Consensus Conference\" del 2009 (che prevede l'accordo dei rappresentanti delle principali organizzazioni italiane di professionisti che si occupano di disturbi dell'apprendimento) e della Legge 170/2010, si distinguono due profili, caratterizzati da:\nLa prima tipologia di discalculia \u00e8 da intendersi come una sorta di \u00abcecit\u00e0 ai numeri\u00bb, ovvero, in altri termini, come l'incapacit\u00e0 del soggetto di comprendere le numerosit\u00e0 e, di conseguenza, di manipolarle. La descrizione di questo tipo di disturbo si ispira agli studi di Butterworth (1999; 2005), il quale ha ipotizzato l'esistenza di un \"cervello matematico\", una struttura innata specializzata nel categorizzare il mondo in termini di numerosit\u00e0. Questa ipotesi trova conferma anche nei risultati di altri studi, che hanno dimostrato come l'idea di numerosit\u00e0 sia innata e condivisa dall'uomo con altri animali situati alla base della scala filogenetica.\nIn questo senso la discalculia evolutiva viene qui spiegata come un disturbo causato da disfunzioni neuropsicologiche che compromettono la capacit\u00e0 di rappresentare ed elaborare la \"numerosit\u00e0\". Nei bambini con questo profilo di discalculia si evidenziano infatti significative difficolt\u00e0 fin dai primi anni di vita nell'esecuzione dei compiti pi\u00f9 semplici: riconoscimento di quantit\u00e0, counting, subitizing, comparazioni, ecc. Ovviamente, tutte queste difficolt\u00e0 che compromettono i meccanismi cognitivi basali costituiscono un impedimento all'acquisizione delle abilit\u00e0 matematiche superiori.\nIl secondo profilo di discalculia si riferisce, invece, in modo specifico alla compromissione del processo di acquisizione delle procedure e degli algoritmi del calcolo.\nNella descrizione di entrambi i profili di discalculia riveste una grande importanza l'analisi degli errori commessi dai bambini.\nIn sintesi, in ambito scientifico si tende a distinguere gli errori di calcolo in quattro categorie: \nEvoluzione.\nQuando oggi le ricerche parlano di \"intelligenza numerica\", si riferiscono alla nostra capacit\u00e0 di \"intelligere\", ovvero di capire e rappresentarsi il mondo in termini di numeri e quantit\u00e0. Tale capacit\u00e0 \u00e8 innata, e permea il nostro sistema di interpretazione di eventi e fenomeni di diverso grado di complessit\u00e0, evolvendosi attraverso processi dominio-specifici.\nSe Piaget riteneva che l'idea di numerosit\u00e0 non potesse emergere prima dei 5-6 anni poich\u00e9 costruita sullo sviluppo di capacit\u00e0 tipiche del pensiero operatorio (conservazione della quantit\u00e0, astrazione dalle propriet\u00e0 percettive), a partire dagli anni ottanta numerosi studi sperimentali condotti sui neonati hanno dimostrato come invece gi\u00e0 alla nascita il bambino sia sensibile alla quantit\u00e0, e possieda aspettative aritmetiche.\nAntell e Keating (1983), utilizzando la tecnica \"dell'abituazione-disabituazione\", hanno verificato che bambini da 1 a 12 giorni di vita riescono a discriminare insiemi di due o tre elementi, sono cio\u00e8 capaci di percepire la numerosit\u00e0 di un insieme visivo di oggetti in modo immediato, senza contare; tale processo di percezione visiva \u00e8 chiamato \"subitizing\", e il numero massimo di oggetti percepibili in questo modo sembra essere di circa quattro. Il possesso del concetto di numerosit\u00e0 per\u00f2 implica molto di pi\u00f9: il bambino non solo discrimina due insiemi in base al numero di elementi contenuti, ma possiede anche aspettative aritmetiche basate sul concetto di numerosit\u00e0. Le ricerche della Wynn (1992) hanno riscontrato che bambini di 5-6 mesi sanno compiere operazioni di tipo additivo (1 + 1) e sottrattivo (2\u00a0\u2013 1).\nQuesti dati sperimentali sembrano suggerire dunque l'esistenza di una competenza numerica preverbale innata, che pu\u00f2 essere ricondotta a operazioni di rappresentazione mentale della quantit\u00e0. Come afferma Butterworth (2005), la natura fornisce un nucleo di capacit\u00e0 per classificare piccoli insiemi di oggetti in base alla loro numerosit\u00e0; il contare \u00e8 invece il primo ponte funzionale tra le competenze innate di riconoscimento di quantit\u00e0, e le conoscenze pi\u00f9 elaborate possedute dalla cultura in cui \u00e8 nato il soggetto.\nDiagnosi.\nCome riportato nella \"Consensus Conference\" del 2009 e nella Legge nazionale 170/2010, anche per il \"Disturbo Specifico del Calcolo\", come per quelli della lettura (Dislessia) e della scrittura (Disgrafia), vi \u00e8 un generale accordo sulla necessit\u00e0 di somministrare prove standardizzate che forniscano parametri per valutare la correttezza e la rapidit\u00e0, e di applicare il criterio di \"-2ds\" (meno due deviazioni standard) dai valori medi attesi per l'et\u00e0 e/o classe frequentata nelle prove specifiche.\nTuttavia, considerata la complessit\u00e0 dei fattori che intervengono nella descrizione della discalculia evolutiva e la facilit\u00e0 di identificare profili di falsi positivi, \u00e8 necessario chiarire che nessun test basta da solo per porre la diagnosi clinica di tale disturbo.\nL'indice principale necessario a distinguere un disturbo da una difficolt\u00e0 di calcolo, come dimostrano le pi\u00f9 recenti evidenze sperimentali, \u00e8 identificabile nella \"resistenza al trattamento\". \nSe un bambino in difficolt\u00e0 nell'area del calcolo, con cadute nei test specifici, viene aiutato in modo adeguato e migliora significativamente le proprie competenze, \u00e8 possibile escludere l'ipotesi di discalculia evolutiva. \nNella pratica quotidiana tuttavia, pu\u00f2 capitare che si diagnostichino bambini come discalculici ancora prima che si sia fatto almeno un tentativo di approfondimento del profilo, e soprattutto prima di verificare l'efficacia di un intervento di potenziamento mirato. Pertanto risulta possibile incappare in un \"falso positivo\", ossia diagnosticare una discalculia quando in realt\u00e0 si tratta di una semplice difficolt\u00e0 nel calcolo, che, con un adeguato potenziamento, pu\u00f2 facilmente evolvere fino ad ottenere risultati in norma con l'et\u00e0.\nPotenziamento.\nIn termini tecnici, per \"potenziamento\" si intende un intervento educativo in grado di favorire il normale sviluppo di una funzione che sta emergendo. In altre parole, significa fare utilizzare la funzione al meglio delle potenzialit\u00e0 individuali, offrendo situazioni di apprendimento con elementi di novit\u00e0 e complessit\u00e0 maggiore rispetto a quanto il bambino potrebbe imparare se agisse da solo e per proprio conto.\nIl concetto di potenziamento deriva da quello di \"sviluppo prossimale\" proposto da Vygotskij. Secondo lo studioso, la \"zona di sviluppo prossimale\" si pu\u00f2 identificare tra il \"livello di sviluppo attuale\" del bambino, determinato dalla sua capacit\u00e0 di soluzione di problemi in modo indipendente, ed il suo \"livello di sviluppo potenziale\", definito dalla sua capacit\u00e0 di soluzione di problemi con l'assistenza di un adulto, o attraverso la collaborazione con bambini pi\u00f9 capaci. In altre parole, il potenziamento \u00e8 quel percorso che garantisce al bambino di raggiungere il miglior sviluppo di ogni sua competenza.\nUn buon metodo di potenziamento implica che:\nIn sintesi, il processo che parte dalla valutazione iniziale fino alla programmazione dell'intervento di potenziamento \u00e8 il seguente: la valutazione iniziale viene attuata attraverso test oggettivi, e consente di individuare una o pi\u00f9 aree carenti nel profilo del bambino in base al principio di discrepanza nel dominio specifico interessato. Una volta individuato tale profilo, \u00e8 possibile programmare il percorso di potenziamento pi\u00f9 adeguato, che deve essere specifico, ovvero volto a promuovere la migliore evoluzione delle abilit\u00e0 pi\u00f9 deboli (differenziale di sviluppo). Alla fine del percorso di potenziamento \u00e8 necessario valutarne l'efficacia attraverso la ripetizione delle valutazioni del profilo (follow-up)."}
{"id": "492553", "revid": "729019", "url": "https://it.wikipedia.org/wiki?curid=492553", "title": "Agostino Chiodo", "text": "Biografia.\nNacque a Savona il 16 aprile 1791 figlio di Vincenzo e Anna Maria Tagliafico. \nIntraprese studi matematici e nel 1808 fu impiegato come aiutante del Genio militare nelle addetto alla stesura dei piani e dei livelli per la preparazione dell'arsenale che Napoleone Bonaparte aveva progettato di costruire nel golfo della Spezia.\nL'interesse suscitatogli da tale attivit\u00e0 lo spinse a proseguire gli studi ed entrare, nel 1810, nella \u00c9cole polytechnique di Parigi, uscendone nel settembre 1812 con il grado di sottotenente assegnato al genio dell'esercito francese. Frequent\u00f2 successivamente, dal 7 settembre 1812, la Scuola d'applicazione del genio dell'esercito francese. Promosso luogotenente degli zappatori nel 1813, in quell'anno prese parte alla campagna militare combattendo nella battaglia di Kulm e nella difesa di Dresda, dove fu fatto prigioniero. Ritornato in Patria nell'agosto 1814, all'atto della Restaurazione, il 15 maggio dell'anno successivo entr\u00f2 in servizio come luogotenente nel genio dell'esercito piemontese.\nPromosso capitano l'11 agosto 1819, fu \"addetto all'istruzione degli ufficiali, insegnando architettura civile e rilievo delle fabbriche\" e dopo i Moti del 1820-1821 fu inquisito per avere espresso \"opinioni un po\u2019 dubbie in materia politica\". Nel marzo 1822 divenne insegnante di geometria descrittiva e fortificazioni all'Accademia militare di Torino, mantenendo tale l'incarico sino al 1826. Il 28 gennaio 1827 fu promosso maggiore e nominato direttore delle fortificazioni di Genova e della sua cintura. Per circa dieci anni diresse i lavori dei forti Begato, Castellaccio e Monteratti, della porta e delle batterie della Lanterna, della grande caserma di San Benigno e della fabbrica delle polveri. Il 14 aprile 1832 fu promosso tenente colonnello, il 9 febbraio 1836 colonnello, e nel 1837 fu incaricato di dirigere i lavori per la riparazione e la messa a nuovo della cittadella di Alessandria. Il 21 dicembre 1839 venne promosso maggior generale e quindi nominato comandante del corpo del genio. Il 2 gennaio 1844 fu insignito del titolo e della dignit\u00e0 di barone.\nNella campagna militare contro l'Impero austriaco del 1848 continu\u00f2 a ricoprire il comando superiore del genio e si distinse particolarmente all'assedio di Peschiera, tanto che il 4 giugno dello stesso anno ottenne la promozione a luogotenente generale e il successivo 25 agosto anche l'incarico di Capo di stato maggiore dell'esercito. Fu re Carlo Alberto a porlo provvisoriamente a capo dello Stato Maggiore, in sostituzione di Carlo Canera di Salasco. Tale scelta non fu molto gradita a Giuseppe Dabormida, che da poco era stato nominato Ministro della guerra, ma il re lo aveva designato perch\u00e9 riteneva che in quel momento non vi fossero migliori soluzioni in quanto gli altri candidati erano, o troppo vecchi o troppo giovani, ed era necessario ricorrere ad una persona con esperienza. La nomina, tuttavia, era del tutto interinale in attesa di sostituirlo con Antonio Franzini, cosa che avvenne nel settembre 1848. Nel dicembre successivo fu nominato Senatore e membro consultivo del Consiglio permanente di guerra. Per le attivit\u00e0 svolte nella campagna del 1848 fu decorato con la Croce di Commendatore dell'Ordine dei Santi Maurizio e Lazzaro.\nNei successivi mesi preparazione febbrile in vista della ripresa della guerra, egli continu\u00f2 ad occuparsi dell'arma del genio quando, improvvisamente il 9 febbraio 1849, fu nominato Ministro della guerra. Inizi\u00f2 a ricoprire tale incarico in un momento di gravissima crisi del Comando supremo, dopo che il Alfonso La Marmora si era dimesso da Ministro della guerra e il generale Eusebio Bava esonerato da comandante supremo sostituito dal generale polacco Wojciech Chrzanowski.\nNon aveva particolari capacit\u00e0 per ricoprire l'incarico di Ministro della guerra, che si occupava dell'organizzazione generale dell'esercito, era poco conosciuto e poco pratico dell'amministrazione militare in quanto si era sempre occupato del settore dell'arma del genio. Impieg\u00f2 molti giorni per rendersi conto esattamente delle condizioni particolari e dell'insieme delle cose, e per affiatarsi con i suoi collaboratori. Ebbe numerose difficolt\u00e0 in quanto vi erano troppe iniziative intraprese, ma mai portate a termine, una mentalit\u00e0 burocratica e molti pregiudizi. Mentre il tempo veniva a mancare la situazione si fece ancora pi\u00f9 difficile, il 21 febbraio successivo, in seguito alle dimissioni di Vincenzo Gioberti fu anche nominato Presidente del Consiglio dei ministri.\nLavor\u00f2 duramente per cercare di rimediare ai problemi dell'esercito che stava per riprendere la guerra con l'Austria; ottenendo buoni risultati nel campo delle sussistenze, ma assunse anche decisioni sbagliate, come approvare la scelta del generale Chrzanowski a comandante dell'esercito, sostituire collaboratori vecchi e provati con altri giovani ma inesperti, e soprattutto nel modificare l'organico delle unit\u00e0. Introdusse nuovi criteri nell'organizzazione dei battaglioni, che accrebbero la confusione gi\u00e0 esistente e di creare, proprio in vista dell'inizio delle ostilit\u00e0, un grave dissenso sul metodo migliore per impiego delle reclute. Temendo infatti che queste, incorporate nei reggimenti di linea, potessero sconvolgere la giusta proporzione tra giovani e anziani, diminuendone la solidit\u00e0, ordin\u00f2 che fossero raggruppate in battaglioni autonomi. Tale decisione di non servirsi delle reclute in prima linea cre\u00f2 di fatto nuove unit\u00e0 di seconda linea, indebolendo cos\u00ec l'esercito di campagna e riempiendo le retrovie gente senza alcun compito.\nNei primi giorni del marzo 1849 conferm\u00f2 ai colleghi di gabinetto che alla met\u00e0 del mese l'esercito avrebbe potuto riprendere le operazioni belliche. Durante la breve campagna militare rimase in disparte a causa dei suoi compiti. Il 27 marzo, dopo la sconfitta di Novara, il governo da lui presieduto rassegn\u00f2 le dimissioni, per dimostrare il suo biasimo sul modo con cui si era arrivati all'abdicazione di Carlo Alberto, alla firma dell'armistizio di Vignale ed alla salita al trono di Vittorio Emanuele II. Infatti il governo da lui presieduto a Torino era stato lasciato totalmente all'oscuro di quanto stava avvenendo.\nNei mesi successivi alla fine della guerra, quando pi\u00f9 forte era il tentativo di individuare i responsabili della cocente sconfitta, fu anche lui oggetto da critiche per come aveva preparato la campagna, e si difese pubblicando un opuscolo dal titolo \"Risposte dei cessati ministri Chiodo, Cadorna e Tecchio alla relazione 10 aprile 1849 del general maggiore Albert Chrzanowski prodotta alla commissione d'inchiesta\" (Torino 1849), confutando l'affermazione di questi che la guerra fosse stata voluta contro il suo parere e dichiarata a sua insaputa, e sostenendo che egli si era dimostrato d'accordo in tutto e per tutto.\nRitornato al comando generale del genio militare, fu nominato presidente del Consiglio del genio militare il 4 giugno 1849, incarico che ricopr\u00ec fino alla data della sua morte, avvenuta per malattia il 25 febbraio 1861 a Torino."}
{"id": "492559", "revid": "466539", "url": "https://it.wikipedia.org/wiki?curid=492559", "title": "Wilhelm Furtw\u00e4ngler", "text": "\u00c8 considerato uno dei pi\u00f9 importanti direttori del ventesimo secolo, nonch\u00e9 della storia della musica classica occidentale, in particolare grazie alle sue interpretazioni della musica sinfonica tedesca e austriaca che rappresentano ancora un punto di riferimento per musicologi e direttori d'orchestra attuali.\nHa diretto l'Orchestra Filarmonica di Berlino con la quale si \u00e8 identificato per tutta la vita. Furtw\u00e4ngler sintetizz\u00f2 la tradizione dell'interpretazione germanica iniziata da Richard Wagner e proseguita dai primi due direttori permanenti dell'Orchestra Filarmonica: Hans von B\u00fclow e Arthur Nikisch.\nIl suo approccio alla musica, profondamente influenzato dalle teorie del musicologo ebreo viennese Heinrich Schenker, \u00e8 stato spesso confrontato e contrapposto allo stile di Arturo Toscanini, il suo rivale per tutta la carriera, che voleva eseguire rigorosamente come \u00e8 scritto in partitura. Ha avuto una notevole influenza su tutti i direttori d'orchestra del dopoguerra, in particolare sul suo successore, Sergiu Celibidache.\nIl ruolo, l'immagine e alcune delle sue scelte controverse nel contesto della Germania nazista gli valsero molte critiche. Tuttavia, non sembra avere avuto particolare simpatia per l'ideologia nazista.\nBiografia.\nInfanzia e inizi della carriera.\nInfanzia.\nIl padre di Wilhelm, Adolf Furtw\u00e4ngler (cugino del matematico Philipp Furtw\u00e4ngler), era un importante archeologo che diresse gli scavi tedeschi ad Egina, Micene e Olimpia - una stanza porta il suo nome al Museo archeologico di Olimpia - e alcune delle sue opere svolte sulle ceramiche greche antiche sono autorevoli ancora oggi Sua madre, Adelheid Furtw\u00e4ngler (cognome da nubile Wendt), il cui padre era stato amico di Johannes Brahms, era una pittrice. Suo zio materno era lo zoologo Anton Dohrn che aveva fondato l'istituto di zoologia di Napoli che oggi porta il suo nome. Wilhelm era il maggiore di quattro figli, i suoi fratelli e le sue sorelle si chiamavano Walter, M\u00e4rit e Annele. Trascorse la maggior parte della sua infanzia in una localit\u00e0 nei pressi di Monaco di Baviera, dove suo padre insegnava all'Universit\u00e0 Ludwig Maximilian. Sin dalla tenera et\u00e0 ricevette un'educazione musicale, sviluppando molto presto una predilezione per Ludwig van Beethoven, compositore che lo ha accompagnato artisticamente per tutta la vita. Sebbene la sua fama postuma lo riconosca come direttore d'orchestra, Furtw\u00e4ngler fu anche compositore, ed egli si considerava in primo luogo tale, avendo iniziato la carriera da direttore solo per dirigere le proprie composizioni.\nStudi\u00f2 pianoforte e composizione con Joseph Gabriel Rheinberger e con Max von Schillings. Debutt\u00f2 a vent'anni nella direzione d'orchestra dirigendo alcuni suoi brani, che, tuttavia, non furono bene accolti. Questo fatto lo port\u00f2 ad abbandonare la composizione per concentrarsi sulla direzione. Al suo primo concerto diresse la Kaim Orchestra (ora Orchestra Filarmonica di Monaco di Baviera). Successivamente ricopr\u00ec incarichi a Monaco di Baviera, Lubecca, Mannheim, Francoforte e Vienna. Divenne anche direttore del Festival di Salisburgo e del Festival di Bayreuth. La sua carriera ebbe un balzo importante quando, nel 1922, fu nominato direttore stabile della Gewandhausorchester di Lipsia, succedendo ad Arthur Nikisch e rimanendo in carica fino al 1928, e direttore dei Berliner Philharmoniker, che diresse fino al 1945.\nFurtw\u00e4ngler fece anche un certo numero di apparizioni all'estero: debutt\u00f2 a Londra nel 1924 e vi continu\u00f2 a dirigere fino al 1938. Nel 1925 presenzi\u00f2 come ospite della New York Philharmonic Orchestra. Nel 1928 diresse la prima esecuzione assoluta nella Singakademie am Unter den Linden di Berlino di \"Variationen f\u00fcr Orchester\" (op. 31) di Arnold Sch\u00f6nberg. Nel 1930 diresse la prima esecuzione nella Alte Philharmonie Saal di Berlino di \"Konzertmusik\" per viola e grossa orchestra da camera op. 48 di Paul Hindemith. Nel 1931 diresse la ripresa nel Festspielhaus di Bayreuth di \"Tristan und Isolde\" di Richard Wagner. Nel 1933 diresse la ripresa nel Th\u00e9\u00e2tre de l'Op\u00e9ra di Parigi di \"Lohengrin\" di Richard Wagner.\nVerso la fine della seconda guerra mondiale Furtw\u00e4ngler si trasfer\u00ec in Svizzera. Fu durante questo periodo che compose gran parte di quella che \u00e8 considerata la sua opera pi\u00f9 significativa, la \"Sinfonia n. 2 in mi minore\". I lavori della sinfonia iniziarono nel 1944. Venne eseguita per la sua prima nel 1948 dalla Filarmonica di Berlino sotto la direzione di Furtw\u00e4ngler stesso. Furtw\u00e4ngler fece registrare l'esecuzione dalla Deutsche Grammophon; la musica era nella tradizione di Anton Bruckner e Gustav Mahler, composta per una grande orchestra romantica. Un altro importante lavoro \u00e8 il \"Sinfonie-Konzert\" (concerto sinfonico per pianoforte e orchestra), completato nel 1937. Molti temi di questo lavoro sono stati inseriti da Furtw\u00e4ngler anche nell'incompiuta \"Sinfonia n. 3 in do diesis minore\".\nDopo il secondo conflitto mondiale Furtw\u00e4ngler riprese a dirigere e a registrare, divenendo molto popolare in Europa. Mor\u00ec nel 1954 a Ebersteinburg (oggi quartiere di Baden-Baden), e fu sepolto nel cimitero monumentale di Heidelberg (Bergfriedhof). Nel decimo anniversario della sua morte venne tenuto un concerto alla Royal Albert Hall di Londra, condotto dal suo biografo Hans-Hubert Sch\u00f6nzeler. Furtw\u00e4ngler fu famoso per le sue direzioni di Beethoven, Brahms, Bruckner e Wagner. Tuttavia diresse anche musica moderna, come quella composta da Schoenberg e la prima mondiale del \"Concerto per pianoforte n. 5 in sol\" di Prokof'ev (con il compositore al pianoforte) il 31 ottobre 1932.\nSignificativo fu il rapporto con l'Italia, che gli permise di dirigere nuovamente in pubblico appena terminata la Seconda guerra mondiale: infatti il Teatro alla Scala di Milano mise in scena \"L'Anello del Nibelungo\" sotto la sua direzione. L'opera fu ripresa nel 1953 alla RAI di Roma. Storiche alcune collaborazioni con le orchestre della RAI della capitale e di Torino: il concerto per violino di Brahms con Gioconda De Vito, il quarto concerto per pianoforte di Beethoven con Pietro Scarpini, la terza, quinta e sesta sinfonia di Beethoven e perfino la quinta sinfonia di \u010cajkovskij con l'orchestra della RAI. Un po' meno riuscita, invece, l'esecuzione dell'\"Otello\" di Giuseppe Verdi a Salisburgo, che rappresenta anche il suo unico approccio con il melodramma italiano, riletto in chiave troppo wagneriana.\nNel Teatro alla Scala dirige la ripresa di \"Il crepuscolo degli dei\" di Richard Wagner nel 1950, \"Parsifal\" di Wagner ed \"Orfeo ed Euridice\" di Christoph Willibald Gluck con Fedora Barbieri nel 1951, \"I maestri cantori di Norimberga\" di Wagner nel 1952 e un concerto con la Orchestra filarmonica di Berlino nel 1954.\nNel 1953 diresse il \"Fidelio\" di Beethoven al Wiener Staatsoper.\nVita privata.\nFurtw\u00e4ngler \u00e8 stato sposato due volte. Nel 1923 spos\u00f2 la danese Zitla Lund. In quel momento aveva altri quattro figli nati fuori dal matrimonio. Dall'unione con Zitla Lund non nacquero figli e la coppia si separ\u00f2 nel 1931. Il divorzio, tuttavia, arriv\u00f2 solo nel 1943. Nello stesso anno spos\u00f2 Elisabeth Ackermann, la quale aveva gi\u00e0 quattro figli nati dal precedente marito Hans Ackermann, morto durante la seconda guerra mondiale. Da questo matrimonio nacque l'unico figlio riconosciuto, Andreas Furtw\u00e4ngler (nato a Zurigo il giorno 11 novembre 1944).\nFurtw\u00e4ngler \u00e8 il suocero dell'attrice Kathrin Ackermann e il nonno dell'attrice Maria Furtw\u00e4ngler. Sulla lapide della sua tomba nel cimitero di Heidelberg, sulla quale ancora oggi vengono portati fiori, sono incise le parole: \"Mi restano la fede, l'amore, la speranza, queste tre. Ma l'amore \u00e8 pi\u00f9 grande fra di loro\". Accanto a lui sono sepolte la madre a la sorella, M\u00e4rit Furtw\u00e4ngler, moglie di Max Scheler.\nIl rapporto con il regime nazista.\nIl rapporto di Furtw\u00e4ngler con il regime nazista \u00e8 tuttora controverso. Nel 1934, quando gli fu proibita la direzione della prima mondiale dell'opera \"Mathis der Maler\" di Paul Hindemith, considerato dal regime un \"musicista degenerato\", Furtw\u00e4ngler per protesta diede le dimissioni da direttore dell'Opera di Berlino. Nel 1936 sembrava possibile che Furtw\u00e4ngler potesse seguire le orme di Erich Kleiber in esilio quando gli venne offerto il posto di direttore presso la New York Philharmonic Orchestra.\nTuttavia Furtw\u00e4ngler, mediante un comunicato all'Associated Press, fece sapere che riprendeva il suo posto all'Opera di Berlino, e ci\u00f2 lo fece apparire agli occhi degli americani come un sostenitore del regime. Tuttavia Furtw\u00e4ngler non ader\u00ec mai al partito e si rifiut\u00f2 sempre di fare il saluto nazista.\nFurtw\u00e4ngler venne sempre trattato bene dai nazisti, i quali lo consideravano quasi come il \"direttore ufficiale del regime\". Nel settembre 1944 venne inserito da Joseph Goebbels nella \"Gottbegnadeten-Liste\", un elenco degli artisti considerati fondamentali per la cultura tedesca.\nFurtw\u00e4ngler, a sua volta, diresse vari concerti a diretto vantaggio del regime: nel febbraio 1938 diresse la Filarmonica di Berlino in un concerto organizzato per la Giovent\u00f9 hitleriana, e, nello stesso anno, diresse l'opera \"I maestri cantori di Norimberga\" di Richard Wagner per il compleanno di Adolf Hitler. I suoi concerti erano spesso trasmessi alla radio per sollevare il morale delle truppe.\nInoltre diresse concerti a Praga nel maggio e nel novembre del 1940, e ancora nel marzo del 1944 per il quinto anniversario dell'occupazione tedesca. Nel 1942 diresse la nona di Beethoven in occasione del compleanno di Hitler. Dopo la guerra si giustific\u00f2 dicendo che aveva cercato di proteggere la cultura tedesca.\nNel 1942 diresse Fidelio al Wiener Staatsoper.\nTuttavia \u00e8 pur vero che Furtw\u00e4ngler, dopo l'avvento del nazismo, non emigr\u00f2 all'estero come fecero tanti altri nomi della cultura tedesca, ma rest\u00f2 in Germania facendosi nominare vicepresidente della \"Reichmusikkammer\", forse pi\u00f9 per incapacit\u00e0 di vivere in un mondo non tedesco che per vera fede politica.\nAnche il suo atteggiamento verso gli ebrei resta controverso. Da un lato Furtw\u00e4ngler elogi\u00f2 musicisti ebrei come Artur Schnabel, e, pare, salv\u00f2 alcuni ebrei membri della Filarmonica di Berlino dai campi di concentramento; dall'altro sostenne il boicottaggio degli ebrei e fu critico riguardo alla presenza ebraica negli organi di stampa.\nAlbert Speer dichiar\u00f2 che, nel dicembre del 1944, Furtw\u00e4ngler gli chiese se la Germania avesse ancora qualche possibilit\u00e0 di vincere la guerra. Speer rispose negativamente e consigli\u00f2 al direttore d'orchestra di fuggire in Svizzera. Furtw\u00e4ngler diresse il suo ultimo concerto a Vienna il 28 gennaio 1945, eseguendo la seconda sinfonia di Brahms, e poi si trasfer\u00ec a Zurigo.\nDopo il termine del conflitto venne accusato dagli americani di aver sostenuto il regime e di aver fatto propaganda antisemita contro il direttore Victor de Sabata. Furtw\u00e4ngler venne sottoposto ad un processo, al termine del quale, tuttavia, venne ritenuto innocente. Durante il processo dichiar\u00f2:\nNel 1947 diresse il primo concerto postbellico nella Alte Philharmonie Saal di Berlino.\nNel 1949 Furtw\u00e4ngler accett\u00f2 la posizione di direttore della Chicago Symphony Orchestra. Tuttavia l'orchestra ritir\u00f2 l'offerta dopo manifestazioni di disapprovazione da parte di diversi musicisti ebrei, fra i quali Vladimir Horowitz e Artur Rubinstein. Rubinstein scrisse che: \"Se Furtw\u00e4ngler fosse stato davvero convinto delle proprie idee democratiche avrebbe potuto lasciare la Germania.\"\nIl violinista Yehudi Menuhin, invece, fu tra le persone della comunit\u00e0 ebraica americana ad avere un'opinione positiva di Furtw\u00e4ngler. Nel 1933 Menuhin rifiut\u00f2 di suonare sotto la sua direzione, ma, alla fine degli anni quaranta, dopo una ricerca personale sul passato di Furtw\u00e4ngler, suon\u00f2 con lui.\nI nastri dei concerti diretti a Berlino da Wilhelm Furtw\u00e4ngler fra il 1942 ed il 1944, sequestrati dai sovietici al termine della seconda guerra mondiale e trasportati successivamente a Mosca, sono stati restituiti alla Germania Ovest il 15 ottobre 1987 e sono stati pubblicati dalla Deutsche Grammophon in un cofanetto di dieci CD.\nLo stile.\nFurtw\u00e4ngler aveva una tecnica di conduzione unica. Egli vedeva la musica sinfonica come una creazione della natura: per questo compositori come Beethoven, Brahms, Bruckner e Wagner erano cos\u00ec centrali nel suo repertorio, in quanto li considerava come grandi forze della natura.\nNon gradiva l'approccio di Arturo Toscanini al repertorio tedesco, tanto da abbandonare la sala durante un suo concerto, definendo Toscanini un mero \"battitore di tempo\". Furtw\u00e4ngler dirigeva quasi in uno stato di trance: i suoi gesti sembravano avere poca attinenza al ritmo della musica, mentre i movimenti del suo corpo vennero descritti da alcuni suoi orchestrali come quelli di \"un burattino mosso da fili\". In un filmato in particolare, ossia l'esecuzione della nona sinfonia di Beethoven il 19 aprile 1942, in occasione del compleanno di Hitler, durante la parte finale della sinfonia Furtw\u00e4ngler accentua di molto questi suoi caratteristici movimenti meccanici, nonostante, o forse a causa dei quali, i musicisti restavano incantati dal suo carisma.\nUomo di pochissime parole, Furtw\u00e4ngler era famoso per la sua profonda incapacit\u00e0 di dare spiegazioni: il suo allievo Sergiu Celibidache ricorda che la frase pi\u00f9 esplicativa che riusciva a dire era: \"Bisogna solo ascoltare\". Carl Brinitzer, della BBC, cerc\u00f2 di intervistarlo e pens\u00f2 di avere di fronte a s\u00e9 un imbecille. Una registrazione dal vivo di una prova con un'orchestra di Stoccolma documenta che Furtw\u00e4ngler non spiegava nulla, ma si limitava a mormorii senza significato apparente. Furtw\u00e4ngler fu molto rispettato fra i musicisti. Arturo Toscanini, che considerava Furtw\u00e4ngler la sua completa antitesi, disse una volta ironizzando, quando gli fu chiesto il nome del pi\u00f9 grande direttore d'orchestra: \"Furtw\u00e4ngler!\" ovviamente alludeva al peggiore.\nCitazioni e omaggi.\nNel 2001 il regista ungherese Istv\u00e1n Szab\u00f3 realizz\u00f2 il film \"A torto o a ragione\", tratto dalla sceneggiatura \"La torre d'avorio\" (\"Taking Sides\") del commediografo Ronald Harwood, nel quale narra la controversa vicenda di Wilhelm Furtw\u00e4ngler (interpretato da Stellan Skarsg\u00e5rd) come \"direttore d'orchestra ufficiale del regime nazista\". Szab\u00f3, alla fine del film, \"assolve\" Furtw\u00e4ngler, anche mostrando un filmato d'epoca nel quale si vede il direttore dirigere un concerto alla presenza, fra gli altri, di Joseph Goebbels. Al termine dell'esecuzione Furtw\u00e4ngler non risponde al saluto nazista della platea e, dopo che Goebbels gli ha stretto la mano per complimentarsi, Furtw\u00e4ngler usa il fazzoletto per fare un gesto nel quale \u00e8 possibile cogliere l'intenzione di pulirsi la mano che aveva appena stretto. Come si pu\u00f2 verificare dal filmato d'epoca, in realt\u00e0, il pubblico delle autorit\u00e0 tedesche presenti applaudono entusiasticamente il direttore al termine del concerto, ma non salutano col braccio, dunque Furtw\u00e4ngler non rispose al saluto nazista perch\u00e9 nessuno si rivolse a lui in quel modo, neanche Goebbels. Inoltre, sempre dal filmato, si evince un marcato spazio temporale tra il momento della stretta di mano col ministro nazista e l'atto di passare da una mano all'altra il fazzoletto, spazio che il regista del film ha artatamente abbreviato nella sua pellicola.\nDalla stessa sceneggiatura Luca Zingaretti diresse, dal 2012, lo spettacolo teatrale \"La torre d'avorio\", con Luca Zingaretti nella parte del Maggiore Steve Arnold e Massimo De Francovich nella parte di Wilhelm Furtw\u00e4ngler.\nRegistrazioni degne di nota.\nFurtw\u00e4ngler lasci\u00f2 un gran numero di fondamentali incisioni discografiche (leggendaria la nona sinfonia di Beethoven diretta a Bayreuth il 29 luglio 1951 a cui allude il celebre film di Stanley Kubrick, Arancia Meccanica). Di seguito un elenco delle registrazioni degne di particolare nota:"}
{"id": "492562", "revid": "124259453", "url": "https://it.wikipedia.org/wiki?curid=492562", "title": "Coro Monte Cauriol", "text": "Storia.\nIl Coro Monte Cauriol nasce a Genova ad opera di alcuni studenti della Facolt\u00e0 di Ingegneria che, appassionati di montagna e di canti alpini, nell'anno accademico 1949/1950 si riunivano a cantare le canzoni gi\u00e0 rese note dal Coro della SAT di Trento, capostipite di questo genere musicale. Nel 1950 inizia l'attivit\u00e0 ufficiale con il primo concerto.\nIl Coro prende nome dal Monte Cauriol, che si trova in Trentino, in Val di Fiemme, appartiene alla catena dei Lagorai, ed \u00e8 conosciuto non tanto per la sua rilevanza alpinistica quanto per la sua importanza strategica durante la prima guerra mondiale e per la canzone che ispir\u00f2 agli Alpini che ivi combatterono.\nCol passare degli anni, grazie ad un metodico lavoro di ricerca, il Coro, diretto con stile inconfondibile da Armando Corso, \u00e8 andato formandosi un repertorio autonomo inizialmente costituito da canti di montagna e degli Alpini, progressivamente ampliato fino a comprendere, ad oggi, oltre 240 pezzi. Questo patrimonio musicale si \u00e8 costituito sulla base di armonizzazioni per la massima parte dovute allo stesso Armando Corso, ma anche al Maestro Agostino Dodero, e pi\u00f9 recentemente al figlio di Armando, Massimo Corso, direttore del Coro dal 2013. Hanno collaborato alla direzione in veste di vice maestri, Marco Oldrini e Stefano Tortora. Attualmente sono vice maestri Oreste Durand e Gianni Andreoli.\nNel 1960 il Coro si aggiudica il \u201cCampano d'argento\u201d, il massimo riconoscimento dell'epoca nel settore e viene invitato dalla RCA Italiana ad incidere il proprio repertorio. Nascono cos\u00ec 8 LP a carattere monotematico.\nTra il 1990 e il 2003 il Coro incide 6 nuovi CD, tra cui si segnalano \u201cPer terre assai lontane \u2013 canti di emigrazione\u201d, pubblicato in occasione di \u201cGenova Capitale europea della Cultura per il 2004\u201d , \u201cDaghela avanti un passo... - canti del Risorgimento\u201d pubblicato nel 2007 in occasione delle celebrazioni Garibaldine e Risorgimentali svoltesi a Genova e nel 2011 \"Coro Monte Cauriol in Concerto\" - Disco dal vivo registrato al Teatro Carlo Felice di Genova in occasione del tradizionale Concerto tenuto annualmente dal Coro.\nIl repertorio del Coro Monte Cauriol, con testi e armonizzazioni, \u00e8 raccolto nel \u201cCanzoniere\u201d, definito dalla critica \u201csicuro punto di riferimento per la coralit\u00e0 nazionale\u201d e giunto nel 2009 alla terza edizione.\nTourn\u00e9e.\nIl coro si \u00e8 esibito in tutta Italia e all'estero, ed ha all'attivo oltre 1200 concerti.\nNote.\nIl Coro Monte Cauriol si pone come principale obiettivo la ricerca, la conservazione e la divulgazione del canto di montagna e popolare, in riferimento alla tradizione stilistica del \u201ccanto di montagna\u201d inteso come canto corale armonizzato per voci virili (tenori primi, tenori secondi, baritoni e bassi) derivato dalle antiche forme di espressione musicale diffuse nelle regioni alpine.\nIl repertorio \u00e8 prevalentemente costituito da brani musicali e testi di autore anonimo, le cui origini, spesso di difficile e incerta determinazione e datazione, sono da ricercarsi nella tradizione musicale italiana ed europea. Tali brani, tramandati con adattamenti e variazioni dalla trasmissione orale, e poi trascritti, registrati o ricostruiti grazie all'impegno di musicisti e studiosi, sono presentati dal coro in vesti armoniche rispettose della linea melodica riconosciuta come originale. Accanto a questi sono stati accolti altri canti di origine popolare provenienti da aree geografiche pi\u00f9 lontane ed alcuni brani d'autore ormai entrati nella tradizione esecutiva che, secondo la sensibilit\u00e0 ed il gusto del coro, hanno mantenuto la genuinit\u00e0 e la freschezza del canto popolare.\nIl materiale cos\u00ec scelto viene proposto in esecuzioni che si rifanno al canto corale spontaneo: l'uso di costruzioni armoniche pi\u00f9 complesse e di ricercatezze vocali pi\u00f9 sofisticate, \u00e8 unicamente finalizzato a valorizzare con coerenza interpretativa il contenuto delle melodie e dei testi originari."}
{"id": "492566", "revid": "634034", "url": "https://it.wikipedia.org/wiki?curid=492566", "title": "Zooerastia", "text": ""}
{"id": "492568", "revid": "499531", "url": "https://it.wikipedia.org/wiki?curid=492568", "title": "Cani da montagna", "text": "I cani da montagna sono una delle principali tipologie di molossoidi, probabilmente la pi\u00f9 antica. Si tratta di un vastissimo gruppo di razze canine, la FCI ne riconosce una ventina nella sezione 2.2 del gruppo 2 (molossoidi tipo cane da montagna, appunto), anche se andrebbero inserite tra di loro anche una decina di razze attualmente catalogate nel gruppo 1 (cani da pastore); se si considerano le innumerevoli varianti locali, e quelle ancora non riconosciute ufficialmente, si raggiunge agevolmente un numero vicino al centinaio di razze.\nCaratteristiche.\nIl compito principale di questi cani \u00e8 sempre stato quello di difendere le propriet\u00e0, e principalmente quello di custodire il gregge dai predatori (e dai ladri di bestiame). Per svolgere questo lavoro serve una struttura fisica imponente e robusta, una folta pelliccia che protegga dalle intemperie (e, almeno in parte, dagli attacchi dei nemici), ma soprattutto un carattere fiero, indipendente, territoriale ed un forte attaccamento ai beni da proteggere. Le razze adibite a questo tipo di lavoro costituiscono il gruppo dei \"Pastori-custodi\" (vedi Cane da pastore).\nQueste caratteristiche (pi\u00f9 o meno accentuate dalle condizioni geografiche, ambientali, climatiche e culturali della zona in cui si \u00e8 sviluppata la razza) le ritroviamo con una impressionante continuit\u00e0 in una serie di razze distribuite su un territorio che si estende dal Portogallo (citiamo solo una delle razze di pastori-custodi locali, il Rafeiro do Alentejo), fino agli altopiani del Tibet (Mastino tibetano).\nFanno parte della categoria dei cani da montagna anche alcune razze, per lo pi\u00f9 derivate da selezione o incroci con antichi custodi del gregge, che sono nate in tempi relativamente recenti per scopi diversi dalla guardia (soccorso, compagnia): ad esempio il Cane di San Bernardo (disceso dall'antico mastino alpino), il Cane di Terranova, il Leonberger."}
{"id": "492570", "revid": "834", "url": "https://it.wikipedia.org/wiki?curid=492570", "title": "We live", "text": ""}
{"id": "492574", "revid": "2119098", "url": "https://it.wikipedia.org/wiki?curid=492574", "title": "I piccoli musici di Casazza", "text": "I Piccoli musici di Casazza \u00e8 un coro polifonico di voci bianche con sede a Casazza, fondato dal maestro Mario Mora nel 1986 ed espressione della Scuola di Musica omonima.\nStoria.\nNella sua attivit\u00e0 artistica il coro \u00e8 stato invitato a tenere concerti nell'ambito di importanti festival corali internazionali: il \"Festival Europ\u00e9en de Chorales d'Enfants\", il \"Festival des Ch\u0153urs Laur\u00e9ats\", il \"Festival d'Ambronay\" in Francia, nonch\u00e9 nei festival di Basilea, di Montreux, di Legnano, di Aquilea, di Cagliari; il Festival Internazionale di Musiche Polifoniche \"Voci d'Europa\" di Porto Torres, la Rassegna Internazionale di Loreto, la \"Semana de Musica Religiosa\" di Cuenca, la Sagra Musicale Umbra.\nHa partecipato a concerti trasmessi da RAI, Mediaset e Radiotelevisione Svizzera (\"Natale in Vaticano\", \"Un Papa di nome Giovanni\", \"Note di Natale\", \"Natale nel Duomo di Milano\", \"Christmas Time\"). Nel 2007, nel 2008 e nel 2010 ha eseguito con l'orchestra sinfonica nazionale della RAI il Concerto di Natale trasmesso in eurovisione dalla Basilica di Assisi. Ha preso parte agli allestimenti di \"Carmen\", \"Boh\u00e8me\", \"Turandot\", \"Hansel e Gretel\", \"Mefistofele\", \"Rappresentatione di Anima et di Corpo\", \"Carmina Burana\", Sinfonia N.3 di Mahler, \"Il Piccolo Spazzacamino\", \"Costruiamo una citt\u00e0\", \"L'Arca di No\u00e8\", \"Suor Angelica\", \"Il Piccolo Cantore\", \"Brundibar\", \"Passione secondo Matteo\", \"L'enfant et les sortileges\", \"War Requiem\", \"Elias\". Ha collaborato con: Ensemble Elyma nella Victoria Hall di Ginevra, Ensemble Delitiae Musicae di Verona, Orchestra Sinfonica del Conservatorio di Parigi e collabora con l'Orchestra Stabile di Bergamo, Orchestra e Coro Sinfonico G. Verdi di Milano e con l'Orchestra Sinfonica Nazionale della RAI.\nPer l'ONU ha cantato a Ginevra alla presenza dei rappresentanti di 186 Nazioni in occasione del 10\u00ba Anniversario della \nConvenzione sui diritti dei fanciulli e a Milano in occasione della Giornata Nazionale della pace.\nI Piccoli Musici di Casazza hanno partecipato Al Concerto di Natale 2007 trasmesso dalla RAI, in Eurovisione, (come avviene da diversi anni), dalla Basilica Superiore di ASSISI. Dal 2007 \u00e8 stato ospite regolare per il Concerto di Natale da Assisi, esibendosi sia con brani propri che affiancando artisti di alto livello e fama mondiale. \nNel 2008 gli \u00e8 stato conferito dalla Fondazione \"Guido d'Arezzo\" il premio alla carriera \"Guidoneum Award\".\nIl coro \"I Piccoli Musici\" \u00e8 Ambasciatore Culturale dell'Europa per la\nFederazione dei Cori dell'Unione.\nDiscografia.\nHa inciso opere di Mendelssohn e Britten e una raccolta di canti e melodie internazionali, dal titolo \"Around the World\" per le Edizioni Carrara di Bergamo, i Vespri di Natale di Willaert e una raccolta di canti natalizi per la Stradivarius di Milano, giudicato dalla rivista francese \"Repertoire\" il miglior disco di Natale dell'anno 2000, per la Feniarco una raccolta di canti per bambini e ragazzi dal titolo \"Giro Giro Canto 3\". Infine, nel mese di Giugno del 2010 ha inciso il nuovo cd \" Nativitas. A Christmas Festival\", una raccolta dei brani pi\u00f9 famosi natalizi."}
{"id": "492578", "revid": "986213", "url": "https://it.wikipedia.org/wiki?curid=492578", "title": "Giovanni Urbani (cardinale)", "text": "Biografia.\nNacque a Venezia il 26 marzo 1900 ed era figlio di Angelo ed Elisabetta Borghi. Venne battezzato l'8 aprile nella chiesa di San Pantalon.\nFormazione e ministero sacerdotale.\nDopo gli studi iniziali nella scuola elementare \"Sant'Agnese\" dell'Istituto dei Padri Cavanis entr\u00f2 nel seminario patriarcale di Santa Maria della Salute il 16 ottobre 1913.\nDurante la prima guerra mondiale ha operato come caporale nel distretto militare di Cornegliano dal marzo al 20 ottobre 1918.\nIl 31 ottobre 1918 ricevette in seminario gli abiti ecclesiastici mentre il 20 dicembre successivo ricevette la tonsura ecclesiastica. Il 18 dicembre 1920 ricevette i primi due ordini minori dell'ostiariato e del lettorato. Il 17 dicembre dell'anno successivo ricevette gli altri due, l'esorcistato e l'accolitato. Fu ordinato suddiacono il 1\u00ba aprile 1922 e diacono il 10 giugno successivo.\nIl 24 settembre 1922 fu ordinato presbitero per il patriarcato di Venezia nel duomo di Murano dal cardinale Pietro La Fontaine.\nDal 1922 al 1927 fu coadiutore presso la parrocchia del duomo di Murano; per nove mesi nel 1924, fu cappellano nell'isola di Sant'Erasmo. Tra il 1925 e il 1926 complet\u00f2 gli studi di diritto canonico presso la Facolt\u00e0 di diritto canonico di Venezia. In seguito insegn\u00f2 scienze bibliche e teologia pastorale nel seminario patriarcale. Dal 1926 insegn\u00f2 religione in diverse scuole pubbliche e private. Il 15 luglio 1926 divenne notaio ecclesiastico. Il 31 ottobre 1927 divenne rettore della parrocchia di San Samuele. Il 7 novembre 1936 divenne vicepresidente della giunta diocesana di Azione Cattolica e presidente, come delegato patriarcale, dell'ufficio diocesano per la direzione della Azione Cattolica, il 29 settembre 1939. Il 12 novembre 1936 venne nominato ciambellano privato di Sua Santit\u00e0. Il 28 ottobre 1940 divenne promotore di giustizia nel tribunale regionale per le cause matrimoniali. Il 5 giugno 1943 fu promosso a prelato domestico di Sua Santit\u00e0 mentre il 22 dello stesso mese venne nominato cancelliere patriarcale. Il 28 febbraio 1944 divenne promotore della fede nel processo di beatificazione di papa Pio X. Il 1\u00ba gennaio 1945 papa Pio XII lo nomin\u00f2 segretario della Commissione episcopale per lo studio dello statuto dell'Azione Cattolica e della Commissione per il coordinamento delle opere cattoliche. Fece parte della commissione per la ricostruzione e la riparazione degli edifici ecclesiastici danneggiati durante la seconda guerra mondiale. Dal 19 marzo 1945 fece parte del comitato per l'erezione della casa diocesana di esercizi spirituali.\nMinistero episcopale e cardinalato.\nIl 26 ottobre 1946 papa Pio XII lo nomin\u00f2 assistente ecclesiastico generale dell'Azione Cattolica e vescovo titolare di Assume. Ricevette l'ordinazione episcopale l'8 dicembre dello stesso anno dal patriarca di Venezia Adeodato Piazza, coconsacranti il vescovo ausiliare del patriarcato Giovanni Jeremich e il vescovo di Vicenza Carlo Zinato. Il 27 novembre 1948 venne elevato ad arcivescovo e gli venne assegnata la sede titolare di Sardi.\nDal 1952 al 1953 \u00e8 stato il primo segretario della Conferenza episcopale italiana.\nIl 14 aprile 1955 fu nominato arcivescovo, titolo personale, di Verona.\nFu nominato patriarca di Venezia l'11 novembre 1958 dal suo predecessore sulla cattedra di San Marco, il cardinale Angelo Giuseppe Roncalli, divenuto papa con il nome di Giovanni XXIII: da lui venne anche elevato cardinale nel concistoro del 15 dicembre 1958, inizialmente del titolo di Santa Prisca e successivamente di San Marco (che tradizionalmente viene assegnato ai patriarchi di Venezia), nel marzo 1962, essendo divenuto vacante per la morte del cardinale Elia Dalla Costa, avvenuta nel dicembre 1961.\nPartecip\u00f2 al Concilio Vaticano II dal 1962 fino alla sua chiusura nel 1965; prese parte inoltre al conclave che nel 1963 elesse Paolo VI, essendo peraltro accreditato da molti tra i papabili.\nTra il 1965 e il 1966 e tra il 1966 e il 1969 fu presidente della Conferenza Episcopale Italiana. Nel primo anno, fu affiancato nel ruolo dai cardinali Giovanni Colombo, arcivescovo di Milano, e Ermenegildo Florit, arcivescovo di Firenze.\nPartecip\u00f2 alla prima assemblea generale ordinaria del Sinodo dei vescovi tenutasi nella Citt\u00e0 del Vaticano dal 29 settembre al 29 ottobre 1967.\nAssistito dalla madre novantunenne, mor\u00ec a Venezia il 17 settembre 1969 per un attacco di cuore e venne sepolto nella cripta della basilica di San Marco. La sua posizione quale patriarca di Venezia fu singolare, per il fatto che sia il suo predecessore che il suo successore ascesero al soglio di Pietro.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "492585", "revid": "104458", "url": "https://it.wikipedia.org/wiki?curid=492585", "title": "Lech", "text": ""}
{"id": "492587", "revid": "538762", "url": "https://it.wikipedia.org/wiki?curid=492587", "title": "I figli del divorzio (film 1980)", "text": "I figli del divorzio \u00e8 un film per la televisione che descrive i diversi drammi vissuti dai figli di genitori separati o divorziati. Rispecchia la situazione americana degli anni settanta e ottanta, in cui l'elevatissima e crescente percentuale di divorzi aument\u00f2 nell'opinione pubblica la consapevolezza che la separazione dei genitori avesse un effetto altamente nocivo sui figli.\nNel film, in ogni famiglia distrutta dal divorzio, i vari ragazzi reagiscono in modo differente: un bambino ingrassa smodatamente, un altro peggiora il proprio rendimento a scuola, una ragazza ginnasta cade, giovanissima, nel vizio dell'alcool e un giovane decide di avere rapporti sessuali prematrimoniali con la propria fidanzata.\nIl film \u00e8 stato trasmesso dalle TV locali italiane nella prima met\u00e0 degli anni ottanta.\nGli attori interpreti sono volti pi\u00f9 o meno noti della televisione americana, protagonisti di telefilm drammatici o sit-com realizzate negli anni settanta e ottanta."}
{"id": "492594", "revid": "1543377", "url": "https://it.wikipedia.org/wiki?curid=492594", "title": "Pisanosaurus mertii", "text": "Pisanosaurus \u00e8 un genere estinto di dinosauromorfo primitivo vissuto nel Triassico superiore, circa 228-216 milioni di anni fa (Carnico-Norico), in quello che oggi \u00e8 il Sud America. Il genere contiene una singola specie, ossia \"P. mertii\". Era un erbivoro di piccole dimensioni, esile di costituzione, che poteva raggiungere una lunghezza di 1 metro (3,3 piedi). L'unica specie conosciuta si basa su un singolo scheletro parziale scoperto nella Formazione Ischigualasto, in Argentina.\nL'esatta classificazione di \"Pisanosaurus\" \u00e8 stata oggetto di dibattito da parte degli scienziati per oltre 40 anni; fino al 2017, il consenso generale era che il \"Pisanosaurus\" fosse il pi\u00f9 antico ornithischio conosciuto, parte di un gruppo eterogeneo di dinosauri che visse durante quasi l'intero arco dell'era mesozoica, ma recentemente alcuni hanno iniziato a considerarlo un silesauride non-dinosauro.\nDescrizione.\nSulla base degli elementi fossili conosciuti provenienti da uno scheletro parziale, \"Pisanosaurus\" era un dinosauriforme di piccole dimensioni, dalla corporatura leggera, lungo circa 1 metro. Il suo peso si aggirava tra 2.27-9.1 kg (5-20 libbre). Queste stime variano a causa dell'incompletezza dell'olotipo PVL 2577. L'orientamento del pube \u00e8 incerto, con alcune ricostruzioni scheletriche che lo proiettano in avanti e verso il basso (la condizione propubica) simile a quella della maggior parte dei dinosauri saurischi.\nSecondo la ridescrizione di Jos\u00e9 Bonaparte del 1976, \"Pisanosaurus\" possiede alcune caratteristiche distintive. L'acetabolo, l'articolazione dell'anca, \u00e8 aperto. I pedicelli dell'osso ileo sono brevi, con un conseguente acetabolo basso e assialmente lungo. La regione superiore dell'ischio \u00e8 ampia, pi\u00f9 grande di quella dell'osso pubico. I metacarpi della mano sono apparentemente allungati, misurano circa 15 millimetri.\nClassificazione.\n\"Pisanosaurus\" \u00e8 il genere tipo di Pisanosauridae, una famiglia eretta da Casamiquela nella stessa carta che in cui descrisse \"Pisanosaurus\". La famiglia Pisanosauridae \u00e8 caduta in disuso, poich\u00e9 uno studio del 1976 considerava il gruppo un sinonimo dei gi\u00e0 nomi Heterodontosauridae.\n\"Pisanosaurus\" \u00e8 tradizionalmente classificato come ad uno stadio molto primitivo all'interno di Ornithischia; il postcrania sembra mancare di una buona sinapomorfia ornithischiana, tanto che anche Paul Sereno, nel 1991, sugger\u00ec che il fossile fosse una chimera. Tuttavia, studi recenti suggeriscono che i fossili appartengono ad un singolo esemplare.\nNel corso degli anni, il \"Pisanosaurus\" \u00e8 stato classificato come heterodontosauro, fabrosauride, e come hypsilophodontide, venendo spesso etichettato come il pi\u00f9 antico ornithischio conosciuto. Uno studio del 2008 ha colloc\u00f2 il \"Pisanosaurus\" al di fuori di (e pi\u00f9 basale di) Heterodontosauridae. In questo studio, il \"Pisanosaurus\" \u00e8 il pi\u00f9 antico e primitivo ornithischio noto. Tale ipotesi fu supportata anche da Norman \"et al.\" (2004), Langer \"et al.\" (2009) e Baron, Norman &amp; Barrett (2017). Altri ornithischi primitivi includono \"Eocursor\", \"Trimucrodon\" e possibilmente anche \"Fabrosaurus\".\nAl contrario, un'analisi filogenetica condotta da Agnolin (2015) ha recuperato \"Pisanosaurus\" come possibile membro non-dinosauro dei Dinosauriformes, relativo ai silesauridi. Nel 2017, \u00e8 stato nuovamente suggerito che il \"Pisanosaurus\" possa essere un silesauride.\nStoria della scoperta.\nIl \"Pisanosaurus\" \u00e8 conosciuto da un unico scheletro frammentato scoperto nel 1962 da Galileo Juan Scaglia nella localit\u00e0 di Agua de Las Catas nella Formazione Ischigualasto, a La Rioja, Argentina. Questa scheletro parziale rappresenta l'olotipo PVL 2577, e consiste in un cranio parziale con una mascella destra frammentaria munita di denti e un ramo mandibolare destro incompleto (mandibola), sei vertebre cervicali incomplete, sette vertebre dorsali incomplete, l'impressione nella roccia di cinque vertebre sacrali, una costola completa pi\u00f9 diversi frammenti di costole, una scapola destra frammentaria, un coracoide, l'impressione nella roccia di un frammento di ileo, un ischio e un osso pubico, un'impressione nella roccia di tre metacarpi, un femore completo, la tibia destra, il perone destro, con un astragalo articolato e calcagno, un elemento tarsale con metatarsale, metatarsi III e IV, tre falangi dal terzo dito e cinque falangi, tra cui l'unguale, dal quarto dito, e un frammento indeterminato di un osso lungo.\nIl nome del genere \"Pisanosaurus\" significa \"lucertola di Pisano\" e combina il nome \"Pisano\" in onore del paleontologo argentino Juan Arnaldo Pisano del Museo de La Plata, con un \"saurus\" dal greco (\u03c3\u03b1\u03cd\u03c1\u03b1) che significa \"lucertola\". Il \"Pisanosaurus\" venne descritto e nominato dal paleontologo argentino Rodolfo Casamiquela, nel 1967. L'unica specie ascritta al genere otre che specie tipo \u00e8 \"Pisanosaurus mertii\", il cui nome specifico, \"mertii\", onora il defunto naturalista araucano Carlos Merti.\nPaleoecologia.\nProvenienza.\nI fossili di \"Pisanosaurus\" sono stati scoperti nella localit\u00e0 \"Agua de las Catas\", della Formazione Ischigualasto, a La Rioja, Argentina. Originariamente datata al Triassico medio, questa formazione \u00e8 oggi stata datata allo stadio Triassico superiore (Carnico), depositatasi circa 228-216,5 milioni di anni fa. Questo esemplare fu raccolto da Jos\u00e9 Fernando Bonaparte, Rafael Herbst e dai preparatori Mart\u00edn Vince e Scaglia, nel 1962, ed \u00e8 ospitato nella collezione del Laboratorio di Paleontologia di Vertebrados, Istituto \"Miguel Lillo\", a San Miguel de Tucum\u00e1n, Argentina.\nFauna e habitat.\nAll'epoca del \"Pisanosaurus\", la Formazione Ischigualasto era una pianura alluvionale vulcanicamente attiva coperta da foreste, con un clima caldo e umido, [19] sebbene soggetta a variazioni stagionali, incluse forti piogge. La vegetazione consisteva in felci, equiseti e conifere giganti, che formavano foreste di altopiani lungo le rive dei fiumi. I resti di \"Herrerasaurus\" sembrano essere i pi\u00f9 comuni tra i carnivori della Formazione Ischigualasto. Sereno (1993) osserv\u00f2 che \"Pisanosaurus\" venne ritrovato in \"stretta associazione\" con terapsidi, rauisuchiani, archosauri, \"Saurosuchus\" e i dinosauri \"Herrerasaurus\" ed \"Eoraptor\", tutti vissuti nel suo paleoambiente. Bonaparte (1976) ipotizz\u00f2 che \"Pisanosaurus\" avesse un ruolo in una fauna dominata dai terapsidi. Il grande carnivoro \"Herrerasaurus\" potrebbe essersi nutrito frequentemente di \"Pisanosaurus\". Gli erbivori erano rappresentati dai rynchosauri come \"Hyperodapedon\" (un rettile erbivoro dotato di becco); aetosauri (rettili corazzati spinosi); dicynodonti kannemeyeriidi (animali quadrupedi dal becco grosso e dalla corporatura robusta) come \"Ischigualastia\"; e traversodontidi (un po' simili in generale ai dicinodonti, ma privi di becchi) come \"Exaeretodon\". Questi erbivori non-dinosauri erano molto pi\u00f9 abbondanti dei primi dinosauri."}
{"id": "492597", "revid": "339392", "url": "https://it.wikipedia.org/wiki?curid=492597", "title": "Sparatutto in soggettiva", "text": ""}
{"id": "492600", "revid": "22356", "url": "https://it.wikipedia.org/wiki?curid=492600", "title": "Pisanosaurus", "text": ""}
{"id": "492601", "revid": "1543377", "url": "https://it.wikipedia.org/wiki?curid=492601", "title": "Crystal (informatica)", "text": "Crystal \u00e8 una famiglia di metodologie agili creata da Alistair Cockburn che lavora sul concetto di metologia a partire dagli anni '90 del ventesimo secolo quando gli fu dato questo incarico dall'IBM Consulting Group. Cockburn ha creato una famiglia di metodologie perch\u00e9 ritiene che i progetti si dividano in diverse tipologie e che sarebbe sbagliato adottare un'unica strategia di approccio al problema che prescindesse da queste differenze.\nCrystal \u00e8 orientato alle persone, come tutte le metodologie agili, e parte dall'osservazione che seguire delle regole rigide \u00e8 difficile per le persone. Sceglie quindi tra le modalit\u00e0 lavorative non fortemente organizzate quelle pi\u00f9 funzionali. In questo modo si paga uno scotto in termini di efficienza guadagnandoci in semplicit\u00e0.\nFormalizzazione.\nAlistair Cockburn individua e formalizza i tre punti critici di un progetto sviluppato con una metodologia agile:\nQuindi suggerisce la soluzione in sole tre norme:"}
{"id": "492603", "revid": "3637989", "url": "https://it.wikipedia.org/wiki?curid=492603", "title": "Id software", "text": ""}
{"id": "492604", "revid": "110157", "url": "https://it.wikipedia.org/wiki?curid=492604", "title": "Vogts Villa", "text": "Vogts Villa \u00e8 il terzo album in studio del cantante norvegese Morten Harket, il secondo in lingua norvegese, pubblicato nel 1996 dalla BMG Norsk Plateproduksjon.\nL'ultima traccia, \"Vuggevise\", \u00e8 la trasposizione/traduzione del brano \"Lay Me Down Tonight\" (fra quelli ancora portati in tour da Morten) tratto dal precedente album da solista, \"Wild Seed\". Il titolo dell'album altri non \u00e8 che il nome della villa norvegese dove \u00e8 stato registrato."}
{"id": "492609", "revid": "69043673", "url": "https://it.wikipedia.org/wiki?curid=492609", "title": "Conferenza episcopale italiana", "text": ""}
{"id": "492613", "revid": "767487", "url": "https://it.wikipedia.org/wiki?curid=492613", "title": "Thriller (film)", "text": "Thriller (\"Thriller - en grym film\") \u00e8 un film del 1974, diretto da Alex Fridolinski, nome d'arte di Bo Arne Vibenius. Secondo lo slogan il film fu il primo a essere totalmente bandito dal mercato svedese, ma non \u00e8 cos\u00ec: nel 1912, il film \"Tr\u00e4dg\u00e5rdsm\u00e4staren\" era stato vietato nei cinema dell'epoca per la violenza e la crudezza di alcune immagini. Il film dura 104 minuti, ma in alcuni paesi come l'Inghilterra e gli Stati Uniti \u00e8 stato notevolmente censurato: nella prima il film ha raggiunto una lunghezza di 72 minuti, mentre negli USA il film dura 82 minuti.\nIl film, che \u00e8 nello stile \"rape and revenge\", \u00e8 stato omaggiato da Tarantino nei due volumi di \"\" con il personaggio di Elle Driver che, indossando una benda sull'occhio, ricalca quello di Frigga.\nEsso appartiene al filone della \"shoxploitation\".\nIn Italia il film \u00e8 uscito intorno alla fine degli anni '70, ma la versione doppiata in Italiano non \u00e8 mai uscita per l'home video e molto probabilmente non esiste pi\u00f9.\nTrama.\nUna bambina, Frigga/Madeleine (Christina Lindberg), viene violentata in un parco da un pedofilo: il trauma la fa divenire muta. La ragazza cresce nella fattoria dei genitori, ma un giorno viene rapita da un uomo, Tony, che la fa divenire un'eroinomane, per poi diventare il suo magnaccia. Dopo aver ferito uno dei suoi clienti per rifiuto, Tony le cava un occhio con un bisturi per punizione. La ragazza decide cos\u00ec di risparmiare del denaro per comprare armi, imparare a guidare e alla fine avere la sua vendetta.\nHome video.\nNel 2004 e nel 2005 la Synapse Film ha realizzato due edizioni di \"Thriller\" in DVD.\nThriller: They Call Her One-Eye.\nQuest'edizione, realizzata il 30 agosto 2005 contiene tutte le scene di violenza che erano state tagliate nella vecchia edizione per i cinema. Nessuna delle scene di sesso hardcore sono per\u00f2 visibili in questa edizione, che dura a differenza della precedente 104 minuti.\nThriller: A Cruel Picture.\nQuesta edizione di \"Thriller\", realizzata il 28 settembre 2004 contiene il film nella sua integrezza, includendo le scene di sesso hardcore (praticato da una controfigura della protagonista) e l'ultraviolenza; sono inclusi inoltre tra i contenuti speciali anche due trailers e il documentario \"Thriller: a cruel lab mistake\", che documenta come un errore sia costato al regista quaranta minuti di film. Questa edizione dura 107 minuti."}
{"id": "492615", "revid": "339392", "url": "https://it.wikipedia.org/wiki?curid=492615", "title": "Thriller - a cruel picture", "text": ""}
{"id": "492621", "revid": "2215945", "url": "https://it.wikipedia.org/wiki?curid=492621", "title": "Thomas Muster", "text": "Nella sua carriera ha vinto un titolo del Grande Slam, il Roland Garros 1995, 44 tornei ATP in singolare, di cui 8 della \"Master Series\" ed uno in doppio. \u00c8 stato numero 1 del mondo in due occasioni: la prima, per appena una settimana, dal 12 al 18 febbraio 1996 e la seconda, dopo un intervallo di tre settimane di Pete Sampras, per cinque settimane, dall'11 marzo al 14 aprile 1996. \nDetiene il record assoluto di titoli in singolare della categoria ATP International Series/ATP Tour 250 con 26 titoli.\nDati i suoi numerosi successi sulla terra rossa, era soprannominato \"The King of Clay\" (il re della terra rossa)\".\"\nCarriera.\nGiocatore specialista della terra rossa, la sua carriera fu segnata da uno sfortunato evento: nel marzo 1989 arriv\u00f2 in finale a Miami contro Ivan Lendl, ma la sera prima della finale, mentre prendeva la sua attrezzatura dalla macchina, venne investito da un guidatore in stato di ebbrezza. Il suo ginocchio fu seriamente compromesso e secondo alcuni dottori non avrebbe pi\u00f9 potuto giocare a tennis a livelli agonistici. Nonostante questo, dopo cinque mesi e mezzo, torn\u00f2 a giocare. Per velocizzare il recupero incaric\u00f2 un falegname austriaco di costruire una speciale sedia che gli consentisse di giocare a tennis da seduto, senza quindi che la gamba toccasse terra, per poter allenare almeno il busto durante la riabilitazione. \nNel 1995 ha conquistato 12 tornei su 14 finali giocate e ha vinto 40 match consecutivi sulla terra battuta. \nA Monte Carlo \u00e8 stato costretto al ricovero in ospedale dopo il successo in semifinale su Andrea Gaudenzi, ma \u00e8 riuscito il giorno successivo a vincere, in rimonta, la finale contro Boris Becker. Il tedesco ha accusato in conferenza stampa l'uso di doping da parte di Muster, affermazioni che gli sono costate una sanzione da parte dell'ATP.\nCapitano della nazionale austriaca in Coppa Davis, \u00e8 ritornato a giocare nel 2003 nel campionato \"Seniores\". \nNel 2010, a 43 anni, \u00e8 tornato a giocare nel circuito challenger ottenendo tuttavia scarsi risultati. Ha ottenuto infatti una sola vittoria, contro lo sloveno Borut Pic nel challenger di Lubiana, a fronte di otto sconfitte. \nNel 2011 gioca ancora nel circuito ottenendo di nuovo una sola vittoria, nel challenger di Todi contro Leonardo Mayer, a fronte di ben quattordici sconfitte. Al termine dell'anno decide di chiudere definitivamente la sua carriera."}
{"id": "492629", "revid": "115416705", "url": "https://it.wikipedia.org/wiki?curid=492629", "title": "Dipartimento di Cundinamarca", "text": "Il dipartimento di Cundinamarca \u00e8 uno dei 32 dipartimenti della Colombia. Il capoluogo del dipartimento \u00e8 Bogot\u00e0, che per\u00f2 non ne fa parte, costituendo essa il cosiddetto \"Distrito Nacional\", interamente circondato dal dipartimento stesso.\nEtimologia.\nIl nome attuale \u00e8 una deformazione del quechua Kuntur marqa (\"Nido del condor\"). I conquistadores spagnoli, quando arrivarono in queste terre, lo interpretarono come Cundirumarca, Cuntinamarca e infine Cundinamarca, che in spagnolo significherebbe \"regione o provincia del condor\". \"Namarca\" \u00e8 una deformazione della parola \"comarca\" o \"marca\", che erano nomi anticamente usati per nominare alcuni territori in Europa.\nGeografia fisica.\nIl dipartimento di Cundinamarca confina a nord e ad est con il dipartimento di Boyac\u00e1, a sud con i dipartimenti di Meta, Huila e Tolima. Ad ovest il fiume Magdalena lo separa dai dipartimenti di Tolima e Caldas.\nIl territorio di Cundinamarca \u00e8 prevalentemente montuoso. Fatta eccezione della pianura in corrispondenza della riva destra del Magdalena il territorio nella parte centrale e orientale \u00e8 attraversato da nord a sud dalla catena andina della Cordigliera Orientale.Tra la catena montuosa si apre la valle del fiume Bogot\u00e1 che a sud della capitale colombiana forma le imponenti cascate del Salto del Tequendama. Nell'estremo est il dipartimento di Cundinamarca digrada nella regione del Llanos.\nStoria.\nCundinamarca \u00e8 stato uno dei nove stati originari degli Stati Uniti di Colombia.\nProvince.\nIl dipartimento era suddiviso in 15 province:\nCon l'ultima riforma costituzionale, le province sono state abolite quali entit\u00e0 amministrative e mantengono un valore puramente statistico.\nSuddivisione amministrativa.\nIl dipartimento di Cundinamarca si compone di 116 comuni:"}
{"id": "492638", "revid": "767487", "url": "https://it.wikipedia.org/wiki?curid=492638", "title": "Hermetic", "text": "L'album Hermetic di Magne Furuholmen \u00e8 un album quasi interamente strumentale e fa da colonna sonora al film horror norvegese \"1732 H\u00f8tten\". \nIl brano \"Solve Et Coagula 10\" fa anche parte della colonna sonora del film \"Hawaii, Oslo\"."}
{"id": "492640", "revid": "74801", "url": "https://it.wikipedia.org/wiki?curid=492640", "title": "Hajd\u00fan\u00e1n\u00e1s", "text": "Hajd\u00fan\u00e1n\u00e1s \u00e8 una citt\u00e0 ( abitanti) dell'Ungheria, situata nella provincia di Hajd\u00fa-Bihar, a circa 40 chilometri a nord-nordovest da Debrecen.\nAmministrazione.\nGemellaggi.\nHajd\u00fan\u00e1n\u00e1s \u00e8 gemellata con:"}
{"id": "492646", "revid": "838137", "url": "https://it.wikipedia.org/wiki?curid=492646", "title": "Partito Democratico Civico (Repubblica Ceca)", "text": "Il Partito Democratico Civico, anche noto come Partito Civico Democratico, (in ceco: \"Ob\u010dansk\u00e1 Demokratick\u00e1 Strana\" - ODS) \u00e8 un partito politico ceco di orientamento liberal-conservatore fondato nel 1991 da V\u00e1clav Klaus, contestualmente alla dissoluzione di Forum Civico.\n\u00c8 membro dell'Unione Democratica Internazionale; in sede europea aderisce al Gruppo dei Conservatori e dei Riformisti Europei.\nStoria.\nLe elezioni parlamentari del 1990, svoltesi all'indomani della rivoluzione di velluto, avevano visto la vittoria di Forum Civico, formazione liberale e centrista guidata da V\u00e1clav Havel. Successivamente, nel 1991, le divergenze emerse all'interno del partito ne determinarono la dissoluzione: fu cos\u00ec che la componente conservatrice di V\u00e1clav Klaus costitu\u00ec il Partito Civico Democratico, mentre quella social-liberale di Ji\u0159\u00ed Dienstbier dette vita al Movimento Civico; altri esponenti di estrazione liberal-conservatrice si unirono invece all'Alleanza Democratica Civica.\nAlle parlamentari del 1992, tali forze politiche si presentarono con proprie liste. L'ODS, concorrendo insieme al Partito Cristiano Democratico, si attest\u00f2 come il primo partito del Paese, raggiungendo il 29,7% dei voti; Klaus divenne quindi Primo ministro.\nLe parlamentari del 1996 videro l'ODS confermare i propri consensi (29,6%), anche se perse 8 seggi, mentre alle parlamentari del 1998 registr\u00f2 una flessione, ricevendo il 27,7% dei voti e venendo superato dal Partito Socialdemocratico Ceco. L'ODS sostenne il nuovo governo a guida socialdemocratica.\nLe parlamentari del 2002 segnarono un ulteriore calo dell'ODS, che scese al 24,5% dei voti ed ottenne 58 seggi. Per la prima volta dalla sua fondazione l'ODS pass\u00f2 all'opposizione di un governo composto da Socialdemocratici, Unione Cristiana e Democratica - Partito Popolare Cecoslovacco e Unione della Libert\u00e0 - Unione Democratica.\nAlle elezioni europee del 2004, l'ODS ottenne il 30% dei voti, tornando ad essere il primo partito.\nAlle parlamentari del 2006, il partito ha conseguito il 35,4% dei voti, eleggendo 81 deputati, tornando al governo con Mirek Topol\u00e1nek.\nDal 2010 la leadership del partito \u00e8 passata da Mirek Topol\u00e1nek a Petr Ne\u010das."}
{"id": "492652", "revid": "26891", "url": "https://it.wikipedia.org/wiki?curid=492652", "title": "F-101 Voodoo", "text": ""}
{"id": "492653", "revid": "1848372", "url": "https://it.wikipedia.org/wiki?curid=492653", "title": "Cattedrale di Santa Maria (Cagliari)", "text": "Il duomo di Cagliari, ufficialmente cattedrale di Santa Maria Assunta e di Santa Cecilia, \u00e8 il principale luogo di culto di Cagliari, chiesa madre dell'omonima arcidiocesi metropolitana e parrocchiale del quartiere storico Castello.\nLa chiesa si presenta come un connubio di diversi stili artistici e custodisce sette secoli di memorie storiche della citt\u00e0 di Cagliari. Costruita nel corso del duecento, in stile romanico pisano, venne elevata al rango di cattedrale nel 1258. Quando Cagliari fu capitale del regno di Sardegna, al suo interno prestavano giuramento i rappresentanti dei tre stamenti (bracci del parlamento sardo). Nel corso del seicento e del settecento il tempio fu rinnovato secondo i canoni dello stile barocco. Negli anni trenta del novecento venne innalzata l'attuale facciata in stile neoromanico, ispirata al prospetto del duomo di Pisa.\nLa cattedrale, oltre ad essere un importante luogo di culto cattolico, in cui si svolgono le principali celebrazioni dell'anno liturgico presiedute dall'arcivescovo, \u00e8 uno dei pi\u00f9 noti e visitati monumenti di Cagliari.\nStoria.\nIl primo impianto della chiesa si deve ai pisani, che la costruirono entro le mura della loro roccaforte, il Castel di Castro.\nFondata probabilmente gi\u00e0 nel 1217 (quando i pisani si insediarono nel colle di Castello), la prima menzione che attesta l'esistenza della chiesa di Sancte Marie de Castello risale al 1254. In forme romaniche, questa chiesa originaria aveva pianta rettangolare, divisa in tre navate da colonne, con volta a crociera sulle due navate laterali e copertura in legno della navata centrale ed era dedicata, come la cattedrale di Pisa, a santa Maria Assunta.\nNel 1258, dopo la distruzione da parte dei pisani della capitale giudicale Santa Igia e della cattedrale di Santa Cecilia, la chiesa di Santa Maria di Castello fu elevata al rango di cattedrale della diocesi cagliaritana, affiancando il culto a santa Cecilia nell'intitolazione. \nAgli inizi del XIV secolo venne realizzato il transetto, che rese la pianta della chiesa a forma di croce latina, e le relative due porte laterali. Sulla facciata venne inoltre aperta una bifora gotica e vennero eseguiti interventi sul campanile. Al primo ventennio del XIV secolo si fa risalire la costruzione della prima cappella, in stile gotico italiano, innestata nel braccio sinistro del transetto.\nCon la conquista di Cagliari da parte degli aragonesi venne completato il transetto destro ed edificate altre cappelle, delle quali solo quella della \"Sacra Spina\" (detta anche \"Cappella Aragonese\") \u00e8 rimasta intatta.\nNel 1618 si conclusero i lavori con i quali l'arcivescovo Francisco Desquivel fece rialzare il presbiterio per costruire il santuario dei Martiri.\nIl 22 novembre 1669 (giorno della festa di santa Cecilia) un altro vescovo, Pietro Vico, ordin\u00f2 di rifare gli interni e la facciata in stile Barocco, affidando la direzione dei lavori a Domenico Spotorno.\nLa ristrutturazione, che dur\u00f2 fino al 1704, cancell\u00f2 quasi completamente la primitiva chiesa romanica: nel 1702 la facciata fu rifatta dall'architetto Pietro Fossati in stile barocco, il pavimento venne sostituito con tarsie marmoree, pilastri calcarei presero il posto delle colonne romaniche, all'incrocio tra la navata centrale ed il transetto venne edificata la cupola e le cappelle gotiche del transetto vennero murate. Al loro posto vennero edificati i monumenti funebri degli arcivescovi Machin e La Cabra.\nNei primi anni del Novecento, , la facciata barocca fu demolita al termine di una disputa che vide protagonista l'allora soprintendente ai monumenti Dionigi Scano il quale confidava nella speranza di ritrovarvi sotto l'antica facciata romanica. La cattedrale rimase circa venti anni priva di facciata, finch\u00e9, nel 1930 venne edificata l'attuale facciata neoromanica in stile pisano utilizzando la \"pietra forte\", una pietra calcare del colle di Bonaria e frammenti scultorei della chiesa originaria. Il progetto venne attuato su disegno dell'architetto Francesco Giarrizzo.\nNel 1999 \u00e8 stato effettuato un restauro della cupola, del tetto e del campanile.\nIl quartiere.\nLa cattedrale di Cagliari \u00e8 situata nel quartiere medioevale del Castello, nel cuore fortificato del centro storico della citt\u00e0 sarda.Il Castello fu, dal XIII secolo alla fine del XIX, il quartiere in cui, oltre alle massime autorit\u00e0 civili, militari e religiose, avevano le loro residenze i nobili cagliaritani. Coloro che si recavano nel Castello, come gli artigiani che lavoravano nelle botteghe del quartiere, a differenza dei nobili, la notte erano obbligati a tornare nelle proprie case negli altri quartieri cittadini, ovvero Stampace, Marina e Villanova, prima che le porte di Castello venissero chiuse.\nIl Castello sta ora lentamente risorgendo dopo un lungo periodo di incuria e abbandono, attraverso numerosi interventi di recupero, restauro e abbellimento degli antichi palazzi, delle chiese, delle vie e delle piazze.La cattedrale sorge sulla vasta piazza Palazzo, dove si affacciano anche il Palazzo Reale, che oggi ospita uffici della Prefettura e della Citt\u00e0 metropolitana di Cagliari e il vecchio palazzo comunale.\nDescrizione.\nEsterno.\nL'edificio sacro si annuncia da lontano grazie all'alta cupola ottagonale che, insieme al profilo della torre trecentesca di San Pancrazio e della torre dell'Elefante, rende inconfondibile lo skyline di Castello.\nIl prospetto principale (1933), come detto sopra in stile neoromanico, \u00e8 a salienti. Nella parte bassa della facciata, scandita da lesene e archetti pensili, si aprono tre portali, architravati e sormontati da archi a tutto sesto. L'architrave del portale mediano \u00e8 l'originale della fabbrica romanica, decorato con motivi floreali, mentre sulla lunetta soprastante si trova un mosaico raffigurante la \"Theot\u00f3kos\".\nNelle lunette sopra i portali laterali sono rappresentati, sempre in mosaico, a sinistra san Saturnino martire, patrono di Cagliari, raffigurato con una palma in mano, a destra santa Cecilia martire, compatrona della Cattedrale, raffigurata col suo simbolo, l'organo.\nNella parte superiore la facciata si sviluppa su tre livelli, decorati con finte logge, costituite da archetti romanici sostenuti da sottili colonnine. Sopra la loggia intermedia si legge l'iscrizione dedicatoria in latino: \"Sanctae Mariae Reginae Sardorum\" (a santa Maria regina dei sardi).\nAffianca il prospetto l'imponente torre campanaria, originaria della fabbrica duecentesca romanico pisana, a canna quadra, decorata alla sommit\u00e0 da archetti pensili.\nAlla fase costruttiva del primo ventennio del XIV secolo appartengono i prospetti laterali dei due bracci del transetto con i rispettivi portali, nei quali si nota chiaramente il passaggio dall'originario stile romanico - pisano al nuovo gusto gotico; infatti si presenta in stile tipicamente romanico il portale sul braccio settentrionale, mentre \u00e8 gi\u00e0 gotico e pi\u00f9 elaborato quello del braccio meridionale, impreziosito fra l'altro da un frammento di sarcofago romano e da una scultura della \"Madonna col Bambino\" (XIV secolo) di scuola toscana.\nInterno.\nL'interno della chiesa, con pianta a croce latina, \u00e8 a tre navate con transetto e cappelle laterali; di queste, tre si aprono su ciascuna delle due navate laterali, quattro si aprono sul transetto.\nAll'ingresso sono poste due acquasantiere del XVII secolo.Il pavimento, rifatto nel 1956 ripetendo il disegno originale del Seicento, \u00e8 in tarsie marmoree policrome.\nSulla volta della navata centrale sono rappresentate \"l'Esaltazione della croce\", \"le Storie della diffusione della fede in Sardegna\" e \"la Piet\u00e0\", di Filippo Figari (1885-1975).\nPergamo di maestro Guglielmo.\nAi lati del portale centrale vi sono due pulpiti derivati da un unico ambone (commissionato nel 1158 e terminato nel 1162), opera di Guglielmo eseguito per il Duomo di Pisa.Nel 1312 l'ambone viene sistemato nella cattedrale di Cagliari. Originariamente si trovava a destra della navata centrale vicina alla terza colonna.\nDurante la ristrutturazione del 1669 il pergamo fu rimosso e diviso ed i due pulpiti vennero trasportati nella loro posizione attuale. \nPrima della divisione il pergamo doveva essere sostenuto da sette colonne di cui quattro poggiavano sui quattro leoni che ora sono collocati ai piedi del presbiterio.\nCappelle della navata destra.\nDedicata a santa Cecilia, patrona della cattedrale, \u00e8 in stile barocco-piemontese. Al centro vi \u00e8 un dipinto raffigurante \"Le nozze mistiche di santa Cecilia con san Valeriano\", opera di Pietro Angeletti. Sul tabernacolo in argento sbalzato \u00e8 raffigurata \"La cena di Emmaus\", attribuita a Lorenzo Lavy.\n\u00c8 chiamata anche cappella della Madonna Nera per la presenza di una statua della Madonna che si vuole tradizionalmente gemella di quella del Santuario di Oropa, poich\u00e9 portata da sant'Eusebio, sardo e vescovo di Vercelli, al ritorno dal suo esilio in Palestina nel 362 (la terza della serie \u00e8 Crea). In realt\u00e0 la Madonna non \u00e8 nera, ma in legno dipinto e dorato, e viene ritenuta una probabile opera veneta della seconda met\u00e0 del Trecento.\nSull'altare marmoreo, tra due coppie di colonne tortili, si trova la scultura che rappresenta \"San Michele mentre scaccia gli angeli ribelli\", opera settecentesca di Giuseppe Maria Mazzetti. Ai lati le due statue rappresentano \"San Giovanni Evangelista\" e il \"Profeta Isaia\". \u00c8 stata restaurata nel 1939.\nCappelle della navata sinistra.\nFu costruita da Domenico Spotorno (che per farlo demol\u00ec due lati del campanile) e venne ristrutturata da Francesco Cucchiari in stile neoclassico nel 1824. Dell'originale secentesco rimane il vascone marmoreo che serviva a conservare l'acqua benedetta.\nVenne costruita per volere di monsignor Raulo Costanzo Falletti, vicer\u00e9 di Sardegna e arcivescovo di Cagliari. La cappella presenta al centro un dipinto raffigurante \"Santa Barbara rifiuta di adorare gli idoli pagani\", attribuito da alcuni a Corrado Giacquinto, da altri ad uno dei fratelli Carracci, e ai lati i monumenti a Raulo Costanzo Falletti e a suo fratello Gerolamo, anch'egli vicer\u00e9.\nFu fatta erigere da Bernardo di Cari\u00f1ena, arcivescovo che apparteneva all'Ordine di Santa Maria della Mercede. Al centro, \"Madonna e santi dell'Ordine Mercedario\", dipinto di Giacomo Altomonte. Sotto la tela, statua della \"Vergine del Pilar\" e statua dell'arcivescovo Cari\u00f1ena. Ai lati: monumento di don Luigi Amat Malliano dei baroni di Sorso, cavaliere dell'Annunziata, e dell'arcivescovo mons. Paolo Maria Serci Serra, grande ufficiale dell'Ordine dei Santi Maurizio e Lazzaro.\nTransetto.\nBraccio destro.\nNella parete destra si trova il \"Mausoleo dell'arcivescovo Bernardo de La Cabra\", monumento funebre in stile barocco che ricorda monsignor Bernardo de La Cabra, arcivescovo di Cagliari e prima vittima in citt\u00e0 della peste del 1655.\nAlla parete di fondo \u00e8 collocato l'imponente \"Altare di Sant'Isidoro\", fatto erigere dall'arcivescovo e vicer\u00e9 della Sardegna Diego Fernandez De Angulo nel 1683 per celebrare la canonizzazione di sant'Isidoro agricoltore, la cui statua \u00e8 alla sommit\u00e0 dell'altare. Al centro, la tela raffigurante la \"Madonna Immacolata col Bambino\".\nIl quadro \u00e8 detto anche \"Madonna degli Stamenti Sardi\" perch\u00e9 davanti ad esso, il 7 marzo 1632, il Parlamento sardo giurava, a nome di tutto il regno di Sardegna, di difendere e insegnare la purissima Concezione di Maria.\nSotto la mensa dell'altare \u00e8 il monumento a Diego Fernandez De Angulo; ai lati sono le statue di santa Barbara di Nicomedia, san Bonaventura di Bagnoreggio, san Francesco d'Assisi, san Diego D'Alcal\u00e0, san Saturnino (quest'ultima, in legni policromi, scolpita da Antonio Lonis nel 1759) e di due angeli.\nNella parete sinistra, sopra la porta di accesso alla sacrestia, si trova il \"Polittico della Crocifissione\", dipinto tra il 1528 e il 1530 e attribuito a Michele o a Pietro Cavaro. Il dipinto comprende la Madonna col Bambino, la crocifissione di Ges\u00f9, l'Annunciazione, san Gerolamo, san Matteo e san Bartolomeo.\nPoco oltre si apre la cappella Aragonese o della Sacra Spina, edificata intorno al 1328, anno in cui gli Aragonesi presero possesso del Castello di Cagliari. La cappella infatti, a pianta semiottagonale, \u00e8 uno dei primi esempi di architettura in stile gotico - aragonese edificati in Sardegna. Sui capitelli che reggono l'arco ogivale e sulla chiave della volta ombrelliforme e costolonata vi \u00e8 lo stemma della Casa d'Aragona; viene chiamata \"della Sacra Spina\" perch\u00e9 vi si conserva, in una nicchia sul lato destro, una spina che la tradizione vuole provenga dalla corona di Cristo. Dalla volta pende la lanterna in argento risalente al XVII secolo.\nNell'ambiente successivo, la cappella del Sacro Cuore di Maria, si conserva un organo positivo del 1758 costruito dal napoletano Carlo Mancini, proveniente dalla vicina chiesa della Purissima. Sopra l'altare vi \u00e8 la statua della Madonna delle Grazie. Una volta questa cappella era dedicata a san Saturnino, patrono di Cagliari. Nella cappella \u00e8 sepolto l'arcivescovo di Cagliari mons. Ernesto Maria Piovella, le cui spoglie vennero qui traslate dal cimitero di Bonaria nel 1965.\nSulla volta del braccio destro del transetto sono raffigurate \"La potenza di Maria e la sua protezione sui sardi\" e \"Santa Cecilia\", sempre di Filippo Figari.\nAll'esterno nell'arco trilobato \u00e8 incassato un frammento di sarcofago romano in cui, sul tondo centrale, attorniato da putti, si trova il ritratto del defunto.\nBraccio sinistro.\nNella parete destra del braccio sinistro del transetto si aprono due cappelle, simmetriche a quelle del Sacro Cuore di Maria e della Sacra Spina.\nLa prima, quella pi\u00f9 prossima al presbiterio, \u00e8 la cappella del Crocifisso, settecentesca, interamente ricoperta di marmo nero venato, che ospita nell'altare un crocifisso ligneo del XVI - XVIII secolo e le due statue secentesche in legno di san Sebastiano e san Rocco.\nLa successiva cappella, destinata alle celebrazioni nei giorni feriali, detta \"cappella Pisana\" (in passato chiamata anche del Sacro Cuore di Ges\u00f9 o del SS. Sacramento), a pianta quadrata, con volta a crociera, in stile gotico toscano, \u00e8 la cappella pi\u00f9 antica della Cattedrale: risale infatti al primo ventennio XIV secolo.\nSotto la mensa vi \u00e8 un frammento di leggio d'ambone del XIII secolo. \nNella parete di fondo si innalza il \"Mausoleo di Martino il Giovane\", imponente monumento funebre a Martino I di Sicilia (1374-1409), Infante di Aragona, morto durante la conquista della Sardegna nel 1409.\nIl suo nome \u00e8 legato alla vittoria nella battaglia di Sanluri del 30 giugno 1409 contro il Regno di Arborea e alla ferocia dei suoi soldati, tanto che ancora oggi il luogo della battaglia si chiama \"S'ocidroxu\" (il mattatoio).\nL'autore del mausoleo, ispirato al barocco ligure-piemontese, \u00e8 Giulio Aprile, che vi lavor\u00f2 dal 1676 al 1680, anno in cui venne inaugurato il mausoleo (ma la salma di Martino vi fu collocata solo nel 1689).In basso vi sono 4 statue di guerrieri e due angeli che sostengono uno scudo, al centro lo stemma dei re d'Aragona e un'iscrizione che riporta la data della sua morte, in alto, tra due statue di leoni, l'urna contenente il corpo di Martino e la statua del re, della Morte, della Giustizia e della Fede.\nNella parete sinistra \u00e8 posto il \"Monumento a Mons. Ambrogio Mach\u00ecn\", arcivescovo di Cagliari e maestro generale dell'Ordine Mercedario, opera di Domenico Martini. Al di sopra si nota la cosiddetta \"Galleria Reale\", una loggia in legno da cui la famiglia reale assisteva alla messa durante il periodo di esilio a Cagliari (1799 - 1814). \nSulla volta sono raffigurati \"Cristo Re\" e \"San Saturnino\", del Figari.\nPresbiterio.\nIl presbiterio del duomo \u00e8 rialzato di circa un metro e mezzo dal pavimento della chiesa e cinto da una balaustra marmorea arricchita da pregevoli intarsi. Questa sistemazione si deve alla volont\u00e0 dell'arcivescovo Francisco de Esquivel, il quale volle che sotto il presbiterio trovasse posto, nel 1614, il santuario dei Martiri.\nAi piedi della balaustra si trovano i quattro leoni stilofori, risalenti alla met\u00e0 del XII secolo, in origine collocati alla base delle colonne che sostenevano il pulpito di maestro Guglielmo, quando era ancora integro.\nSul lato destro si trova una elegante credenza in marmo a forma di altare, fatta costruire dal canonico Pietro Sanna nel 1702, in cui \u00e8 collocato in alto un bassorilievo con l'immagine di santa Cecilia, raffigurata con la palma del martirio e l'organo.\nAl centro del presbiterio si trova l'altare maggiore, una semplice mensa marmorea sostenuta da cinque colonnine dello stesso materiale. Si tratta dell'originario altare dell'antica chiesa romanica, che nel corso dei secoli, particolarmente nel Seicento, venne ricoperto di numerosi ornamenti. Il paliotto che ricopre l'altare, in lamina d'argento lavorata a sbalzo e a cesello, fu realizzato a Madrid a met\u00e0 del 1600, e vi cui sono raffigurati san Lucifero, santa Cecilia, san Saturnino, san Giorgio, sant'Efisio e san Sebastiano. Dietro l'altare, tra esso e il coro ligneo, \u00e8 collocato un prezioso tabernacolo d'argento, risalente al 1610, opera dell'artigiano cagliaritano Giovanni Mameli. Si devono a mons. Giuseppe Mani i lavori dell'adeguamento liturgico postconciliare.\nDietro l'altare si trova il coro ligneo del XVII secolo, al centro del quale \u00e8 posta la cattedra vescovile, ornata dallo stemma dell'arcivescovo Pietro Vico. Nella parete di fondo trova posto, in una preziosa nicchia, la statua marmorea della \"Madonna di Monserrato\". \nNelle vele della cupola sono rappresentati \"I quattro evangelisti\", sempre di Filippo Figari, mentre nella volta sopra il coro il quadro raffigurante la \"Gloria di santa Cecilia\" \u00e8 opera di Antonio Caboni.\nOrgano a canne.\nNella cattedrale si trova l'organo a canne Mascioni \"opus 712\", costruito nel 1955. A trasmissione elettrica, \u00e8 stato ampliato nel 2007 dalla stessa ditta organaria e il suo materiale fonico \u00e8 situato nelle due tribune ai lati del presbiterio, mentre la consolle \u00e8 posta nel braccio sinistro del transetto. Ha 46 registri disposti su tre manuali e pedale.\nCripta della cattedrale.\nSotto i pavimenti marmorei del duomo esistono diversi ambienti sotterranei, la maggior parte non visitabile, destinati nel corso dei secoli alle sepolture di diversi personaggi, tra cui arcivescovi, nobili e vicer\u00e9.\nSantuario dei Martiri.\nLa parte pi\u00f9 nota dei sotterranei, l'unica attualmente visitabile, \u00e8 il santuario dei Martiri, costituito da tre ambienti, scavati sotto il presbiterio per volont\u00e0 dell'arcivescovo de Esquivel all'inizio del XVII secolo.\nLa \"Dormitio Virginis\".\nLa titolare del duomo di Cagliari \u00e8 la Vergine Assunta, colei alla quale i pisani dedicarono la chiesa romanica da loro eretta nel Castel di Castro. Nella cattedrale cagliaritana, come in diverse chiese dell'Isola, il culto dell'Assunta si fonde con quello strettamente connesso della Dormizione di Maria. Nei giorni immediatamente precedenti il 15 agosto, solennit\u00e0 dell'Assunzione di Maria, e per tutta l'ottava (la settimana successiva), il simulacro della \"Dormitio Virginis\" (la Vergine Maria raffigurata dormiente, in attesa della resurrezione e assunzione in cielo in anima e corpo) viene collocato, su di un catafalco preziosamente ornato da 10 angioletti dorati, nella navata centrale, per essere venerato dai fedeli. Il simulacro della Madonna dormiente, opera di scuola siciliana del XIX secolo, venne donato dalla futura regina Maria Cristina di Borbone, moglie di Carlo Felice di Savoia, durante il periodo di permanenza della corte sabauda a Cagliari (1799 \u2013 1814). Ancora oggi, in occasione della esposizione in duomo, il simulacro viene rivestito con sontuosi abiti dalle rappresentanti delle stesse famiglie nobili a cui appartenevano le dame di corte di Maria Cristina a Cagliari, ovvero le famiglie Amat, Manca di Villahermosa e Sanjust, in ossequio al privilegio loro concesso dalla stessa Maria Cristina per l'adempimento del singolare compito. La statua lignea della Madonna venne donata alla Municipalit\u00e0 di Cagliari e per questo era conservato inizialmente nel palazzo di Citt\u00e0, di fianco al duomo; quando, agli inizi del XX secolo, la municipalit\u00e0 si trasfer\u00ec nel nuovo palazzo in via Roma, il simulacro venne affidato al Capitolo Metropolitano e quindi conservato nella sacrestia della cattedrale.\nIl museo diocesano.\nNel braccio destro del duomo c'\u00e8 la Cappella Aragonese, che ospita il Museo diocesano di via Fossario, dove \nsono custodite diverse opere d'arte e una reliquia la \"Sacra Spina\", una spina donata alla cattedrale di Santa Maria da papa Clemente VII. \nLa Sacra Spina.\nLa Sacra Spina \u00e8 un oggetto di culto che i cattolici venerano come reliquia, in quanto si vuole appartenesse alla corona che cinse il capo di Ges\u00f9 Cristo durante la sua passione. Tramite antichi documenti custoditi nell'archivio del Capitolo Metropolitano di Cagliari, si conosce che la Spina, insieme ad altre reliquie e preziose opere d'arte, giunsero nel settembre del 1527 nelle mani dell'arcivescovo di Cagliari, tale Gerolamo di Villanova. Le reliquie e gli altri oggetti, trafugati da varie chiese di Roma e dallo stesso appartamento pontificio durante il sacco di Roma, erano parte del carico di una nave che da Gaeta doveva fare approdo a Cagliari. Poco prima di giungere in porto, la nave si imbatt\u00e9 in una tempesta; questo fatto indusse chi era a conoscenza della presenza del prezioso carico a confessare il fatto ad alcuni religiosi presenti sulla nave, forse spinti dalla convinzione che la tempesta fosse espressione della collera divina per i furti sacrileghi.\nUna volta giunti a Cagliari, i religiosi informarono dei fatti l'arcivescovo, il quale istru\u00ec un processo e si preoccup\u00f2 di informare il pontefice, papa Clemente VII, affinch\u00e9 potesse rientrare in possesso degli oggetti rubati. \nIl pontefice, appresi i fatti, decise, con breve pontificio del 23 luglio 1531, di lasciare in dono alla cattedrale di Cagliari alcune reliquie, tra cui la Sacra Spina, e un prezioso trittico fiammingo in segno di riconoscenza alla citt\u00e0, con obbligo di esporli durante la festa dell'Assunzione, tradizione che \u00e8 stata conservata fino ad oggi.\nAlla venerazione della Sacra Spina, durante l'esposizione di met\u00e0 agosto, \u00e8 legata la possibilit\u00e0 di ottenere l'indulgenza plenaria, previe le altre condizioni previste dalla Chiesa. L'indulgenza \u00e8 stata riconfermata nel 1992 da papa Giovanni Paolo II.\nOpere pittoriche.\nIl \"Trittico di Clemente VII\" risalente al XV secolo, attribuito al pittore fiammingo Rogier Van der Weyden, era propriet\u00e0 dello stesso Clemente VII, il quale lo aveva collocato nella sua camera da letto. Il trittico era stato trafugato nel 1527 dai Lanzichenecchi dell'imperatore Carlo V. \nL'opera si compone di tre scomparti modanati in legno dipinto che raffigurano la \"Piet\u00e0 con la Vergine addolorata e il Cristo incoronato di spine\", mentre a sinistra vi \u00e8 \"Sant'Anna, la Madonna ed il Bambino Ges\u00f9\", e a destra \"Santa Margherita e il drago\".\nAltra opera importante, di ambito sardo/iberico del XVI secolo (1527- 1550) \u00e8 il \"Retablo dei Beneficiati\" dove sono rappresentati Ges\u00f9 crocifisso e i due ladroni, l'arcangelo Gabriele, san Bartolomeo."}
{"id": "492654", "revid": "2116771", "url": "https://it.wikipedia.org/wiki?curid=492654", "title": "San Isidro de El General", "text": "San Isidro de El General (nota anche nelle forme \"San Isidro del General\" o semplicemente \"San Isidro\"), \u00e8 un distretto della Costa Rica, capoluogo del cantone di P\u00e9rez Zeled\u00f3n, nella provincia di San Jos\u00e9.\nIl nome \u00e8 composto da due parti: \"San Isidro\" \u00e8 in onore di Sant'Isidoro l'Agricoltore\u00a0(in spagnolo\u00a0San Isidro Labrador) e \"de El General\" riferito al fiume General.\nGeografia fisica.\nSan Isidro dista 136 chilometri (corrispondenti a 3 ore di guida) dalla capitale del paese, con la quale \u00e8 messa in collegamento dalla Panamericana, indicata come \"Carretera 2\" dalla denominazione costaricana, e circa 30\u00a0km dalla citt\u00e0 di Dominical, nella provincia di Puntarenas. Costituisce il centro principale della valle del R\u00edo General nonch\u00e9 punto di riferimento per la vasta regione circostante, ed \u00e8 - grazie alla sua posizione strategica - un nodo agricolo e commerciale di rilievo. Sorge sulle pendici delle montagne della Cordigliera di Talamanca, poco distante dal Cerro de la Muerte, uno dei valichi pi\u00f9 suggestivi ed elevati del Centroamerica, con un'altitudine di 3300 metri. Il nome poco incoraggiante deriva dalle avverse condizioni atmosferiche che caratterizzano l'area, che consistono in piogge torrenziali e nebbie particolarmente dense. Dalle cime pi\u00f9 alte, tuttavia, si pu\u00f2 godere di una vista unica sulle campagne di San Isidro e sulle valli che da l\u00ec si diramano.\nSan Isidro comprende 28 rioni (\"barrios\"):\nEconomia.\nTurismo.\nLa citt\u00e0 \u00e8 un importante punto d'appoggio per i turisti diretti a Quepos, Dominical, al Parco nazionale del Cerro Chirrip\u00f3 (che con i suoi 3820 metri \u00e8 la vetta pi\u00f9 alta della Costa Rica), al Parco nazionale di Manuel Ant\u00f3nio o a Panama. Anche la stessa San Isidro offre alcune attrazioni non trascurabili, soprattutto nel mese di febbraio, in cui si tiene la fiera del bestiame. Sempre nello stesso periodo, a Rey Curre, un villaggio sito una manciata di chilometri a sud, ha luogo la folkloristica \"Fiesta de los Diablos\", in occasione della quale si possono acquistare manufatti tradizionali degli indios Boruca.\nSan Isidro de El General \u00e8 posta al centro di una regione agricola ed \u00e8 un importante snodo per i trasporti e un centro commerciale di discreta importanza per il caff\u00e8, il bestiame e la frutta, coltivata sui pendii delle montagne circostanti. Le imprese principali, che assorbono una parte consistente della forza lavoro cittadina, sono la VolCaf\u00e9, la CoopeAgri e la Frutex. I problemi pi\u00f9 pesanti che la zona si trova ad affrontare sono la manutenzione della rete viaria, spesso compromessa, e l'immigrazione di cittadini panamensi.\nStoria.\nPrima del 1910 il villaggio corrispondente alla citt\u00e0 attuale era conosciuto con il nome di \"Quebrada de Los Chanchos\". Lo sviluppo del centro abitato e il conseguente incremento demografico presero le mosse attorno agli anni quaranta del Novecento: nel 1943 furono installati elettricit\u00e0 e acqua corrente, nel 1948 San Isidro fu raggiunta dalla rete telefonica. Il nome ufficiale odierno risale al 1954."}
{"id": "492656", "revid": "297059", "url": "https://it.wikipedia.org/wiki?curid=492656", "title": "Ubi lex voluit dixit, ubi noluit tacuit", "text": "Ubi lex voluit dixit, ubi noluit tacuit (LA) (trad. \"Dove la legge ha voluto ha detto, dove non ha voluto ha taciuto\") \u00e8 un brocardo latino evocato a proposito dell'interpretazione della legge: se, infatti, in un disposto normativo non \u00e8 stata prevista una fattispecie o non \u00e8 stato analizzato un determinato aspetto, si deve presupporre che il legislatore non lo abbia voluto normare (difetto di norma) e che pertanto non si debba procedere a interpretazioni estensive.\nIl brocardo richiama l'interprete ad attenersi al testo della norma, ossia a non dedurre conseguenze dal silenzio."}
{"id": "492658", "revid": "73125", "url": "https://it.wikipedia.org/wiki?curid=492658", "title": "Jim Christy", "text": ""}
{"id": "492660", "revid": "73125", "url": "https://it.wikipedia.org/wiki?curid=492660", "title": "James W. Christy", "text": ""}
{"id": "492665", "revid": "73125", "url": "https://it.wikipedia.org/wiki?curid=492665", "title": "James Walter Christy", "text": ""}
{"id": "492666", "revid": "1347902", "url": "https://it.wikipedia.org/wiki?curid=492666", "title": "Partito Social Democratico Ceco", "text": "Il Partito Socialdemocratico Ceco (in ceco: \"\u010cesk\u00e1 Strana Soci\u00e1ln\u011b Demokratick\u00e1\" - \u010cSSD) \u00e8 un partito politico ceco. \u00c8 membro dell'Internazionale socialista e del Partito Socialista Europeo.\nStoria.\nIl Partito Socialdemocratico Cecoslovacco.\nIl \u010cSSD \u00e8 stato fondato nel 1878, durante la dominazione Austriaca. \u00c8 il partito ceco pi\u00f9 antico. Con la nascita della Repubblica Cecoslovacca, nel 1918, il \u010cSSD prese parte a vari governi fino al 1938. Durante la Seconda guerra mondiale, molti membri del partito si impegnarono nella resistenza all'occupazione nazista. Nel 1945 il partito venne rifondato, ma nel 1948 fu costretto a fondersi con il Partito Comunista (oggi KS\u010cM). Per evitare le persecuzioni perpetrate dal regime comunista molti socialdemocratici fuggirono all'estero e rifondarono clandestinamente il partito a Londra. Nel 1968, durante la cosiddetta \"Primavera di Praga\", molti intellettuali, tra cui il futuro Presidente della Repubblica, il liberale V\u00e1clav Havel, chiesero la ricostituzione del partito. Nel 1989, durante la cosiddetta \"Rivoluzione di velluto\", che sanc\u00ec la fine della dittatura comunista, il partito venne rifondato a Praga e nel 1990 si svolse il primo congresso che decise di assumere il nome di \"Partito Socialdemocratico Cecoslovacco\", continuando la federazione tra cechi e Partito Socialdemocratico di Slovacchia.\nAlle prime elezioni democratiche del 1990, il \u010cSSD decise di presentarsi da solo e non con il \"Forum Civico\", guidato da Havel, che raccoglieva tutte le forze che si erano opposte al regime comunista. Il \u010cSSD ottenne il 4,1% e, non avendo superato lo sbarramento del 5%, non ottenne seggi. Ben presto, per\u00f2, a causa della scissione operata dai liberisti all'interno del Forum, che fondarono il Partito Democratico Civico (ODS), alcuni deputati del Forum passarono al \u010cSSD, costituendo un gruppo parlamentare socialdemocratico. Alle elezioni del 1992, il \u010cSSD ottenne il 6,5% dei voti ed elesse 16 deputati.\nDal 1993 ad oggi.\nNel 1993, dopo lo scioglimento della Cecoslovacchia, il partito assunse il nome attuale.\nAlle elezioni del 1996, il \u010cSSD quadruplic\u00f2 i suoi voti salendo al 26,4% e conquistando 61 seggi. Ci\u00f2 nonostante il partito rimase all'opposizione. Alle elezioni del 1998, i socialdemocratici ottennero il 32,3% dei voti, 74 seggi e guidarono un governo, con il sostegno esterno del Partito Democratico Civico (ODS). L'accordo tra socialdemocratici e conservatori, seppur criticato, assicur\u00f2 la stabilit\u00e0 del governo, sufficiente a far rientrare la Repubblica Ceca nei parametri necessari per l'ingresso nell'Unione europea.\nNel 2002, il \u010cSSD ottenne, alle elezioni politiche, il 30,2% dei voti e form\u00f2 un governo, con un solo seggio di vantaggio, insieme all'Unione Cristiana e Democratica - Partito Popolare Cecoslovacco e all'Unione della Libert\u00e0 - Unione Democratica. Per la prima volta dal 1990 i Democratici Civici (ODS) furono esclusi del tutto dal governo ed i Comunisti superarono il 18% dei voti.\nAlle elezioni parlamentari del 2006, il \u010cSSD, guidati dal nuovo leader Ji\u0159\u00ed Paroubek, vide incrementare i propri consensi, passando al 32,4% ed eleggendo 74 deputati. I liberali, per\u00f2, non superarono lo sbarramento del 5% ed i democristiani dimezzarono i propri consensi scendendo al 7,4% dei voti. L'ODS conquist\u00f2, invece, 81 seggi, ben 23 in pi\u00f9, tornando al governo con Mirek Topol\u00e1nek.\nNonostante \u010cSSD si sia attestato come il maggiore partito del paese alle elezioni del 2010, ottenendo il 22,1%, l'alleanza fra l'ODS e i due partiti emergenti TOP 09 e Affari Pubblici lo ha relegato all'opposizione. A seguito del deludente risultato elettorale, la leadership del partito \u00e8 passata temporaneamente a Bohuslav Sobotka.\nElezioni Parlamentari del 2017: il grande declino.\nAlle elezioni parlamentari del 2013 il \u010cSSD vinse le elezioni ottenendo il 20,45%. Alle elezioni parlamentari del 2017, anche a causa della crescita di popolarit\u00e0 di partiti e movimenti come ANO, il \u010cSSD \u00e8 crollato al 7,27%."}
{"id": "492674", "revid": "438678", "url": "https://it.wikipedia.org/wiki?curid=492674", "title": "Ufficiale e gentiluomo", "text": "Ufficiale e gentiluomo (\"An Officer and a Gentleman\") \u00e8 un film drammatico/romantico del 1982 diretto da Taylor Hackford. Scritto da Douglas Day Stewart, fu interpretato da Richard Gere, Debra Winger, David Keith, Robert Loggia e Louis Gossett Jr., a cui and\u00f2 l'Oscar come miglior attore non protagonista nella parte del sergente Foley. Un altro premio fu assegnato alla canzone portante della colonna sonora, \"Up Where We Belong\" (di Jack Nitzsche e Buffy Sainte-Marie) cantata da Joe Cocker e Jennifer Warnes.\nTrama.\nZack Mayo, un adolescente orfano di madre morta suicida, non essendosi adattato alla disciplina del collegio nel quale vive raggiunge il padre Byron, un sergente maggiore della Marina statunitense che passa la vita tra imbarchi, sbronze e frequentazioni di prostitute in un ambiente malsano. Ottenuto il diploma Zack decide di diventare un pilota della Marina e, dopo avere raccolto lo scetticismo e l'ironia del padre sulle sue possibilit\u00e0 di farcela, parte per il corso di addestramento: giunto alla base insieme agli altri candidati fa la conoscenza dell'inflessibile e spietato sergente Foley, che li avverte subito che user\u00e0 tutti i mezzi possibili per portare allo scoperto le loro debolezze cos\u00ec da selezionare solo i migliori; durante il corso Zack fa amicizia con Sid, un giovane dell'Oklahoma che lo aiuter\u00e0 con l'esame di aerodinamica in cambio della fornitura gratuita di scarpe e fibbie per cintura lucidate, attivit\u00e0 che Zack svolge clandestinamente.\nIl corso prosegue e i due conoscono Paula e Lynette, due ragazze del posto con le quali iniziano una relazione che, nonostante questa sembri del tutto disimpegnata, provoca alcuni incidenti: in un bar Zack si scontra con dei giovani del luogo ostili agli allievi ufficiali e ne nasce una zuffa. Paula presenta Zack alla sua famiglia, ma il pranzo si volge in un'atmosfera tesa dovuta al passato della madre rimasta incinta di un allievo ufficiale che era partito senza sposarla; Lynette non nasconde poi la propria volont\u00e0 di \"incastrare\" Sid per poter sposare un pilota della marina.\nNel frattempo un compagno di stanza di Sid e Zack, Daniels, lascia il corso dopo essersi fatto prendere dal panico durante una prova con il Dilbert Dunker e subito dopo Foley scopre l'attivit\u00e0 clandestina di Zack e pretende il suo ritiro dal corso ma questi, deciso a resistere, viene sottoposto per tutto il fine settimana a una durissima punizione che lo cambier\u00e0 profondamente. In seguito Zack aiuter\u00e0 anche Seeger, una compagna di corso, a superare il muro del percorso di guerra rinunciando alla possibilit\u00e0 di stabilire il record del percorso e riscattandosi dall'accusa del sergente Foley di non essere un commilitone interessato alla sorte degli altri compagni.\nQuando il corso entra nelle ultime tre settimane Zack decide di interrompere, anche se con rammarico, il suo rapporto con Paula mentre Sid sembra sempre pi\u00f9 attratto da Lynette, la quale, a differenza dell'amica che scopre di essere innamorata, lo induce a sposarla sostenendo di essere incinta: questo fatto provoca una crisi nel giovane che, a causa della tensione, non supera la prova di altitudine e decide allora di ritirarsi dal corso per cambiare vita e diventare padre. Sid raggiunge Lynette e le chiede di sposarlo ma lei, dopo avergli rivelato di non essere incinta, lo caccia sostenendo che il suo unico desiderio \u00e8 quello di sposare un pilota della marina. Sconvolto e deluso, Sid si reca al motel dove i due si incontravano e, dopo avere inghiottito l'anello di fidanzamento resogli da Lynette, si impicca venendo ritrovato poi da Zack e Paula. Rientrato alla base Zack, ritenendo il sergente Foley responsabile morale del suicidio dell'amico, si confronta con quest'ultimo nelle arti marziali ma il sergente, seppure ammaccato, ne esce vincitore impartendo l'ultima lezione al giovane.\nTerminato il corso Zack ringrazia il sergente per averlo aiutato a crescere e lascia la base mentre Foley inizia ad addestrare un altro gruppo di candidati con i suoi soliti metodi; prima di partire per la sua nuova destinazione, Zack si reca alla cartiera dove lavora Paula e la prende in braccio e la porta via con s\u00e9 per iniziare una vita insieme.\nProduzione.\nCast.\nInizialmente per il ruolo di Zack Mayo vennero presi in considerazione il cantante John Denver, Jeff Bridges, Christopher Reeve e lo stesso Richard Gere. Alla fine per\u00f2, Richard Gere sorprese particolarmente il regista e prese la parte. Anche John Travolta rifiut\u00f2 il ruolo, proprio come aveva fatto due anni prima con American Gigol\u00f2 (interpretato anch'esso da Richard Gere).\nAnche per il ruolo di Paula furono originariamente considerate altre attrici, tra cui Sigourney Weaver, Anjelica Huston, Jennifer Jason Leigh. Anche le attrici Rebecca De Mornay, Meg Ryan e Geena Davis (tutte praticamente sconosciute al momento) fecero un provino per il ruolo di Paula.\nInfine anche per il ruolo del Sergente Foley fu inizialmente preso in considerazione un altro attore, ovvero Jack Nicholson. Dopo il rifiuto da parte di quest'ultimo, lo sceneggiatore Stewart diede la parte a Louis Gossett Jr..\nLocation.\nIl film fu girato nella ex base militare di Fort Worden a Port Townsend, Washington, poich\u00e9 la Marina Americana non permise di effettuare riprese nella vera base di Pensacola, Florida.\nVersioni del film.\nDel film esistono due versioni: L'originale, vietata negli USA ai minori di 17 anni non accompagnati, e la seconda, la cui visione era proibita solo ai minori di 13 anni, sono quasi identiche. La principale differenza \u00e8 che nella seconda il linguaggio volgare \u00e8 stato eliminato; inoltre, \u00e8 stata tagliata sia la scena di sesso fra Zack e Paula che quella del ritrovamento del corpo di Sid.\nScena finale.\nLa scena finale del film in cui Zack arriva alla fabbrica di Paula indossando la divisa militare bianca della marina e la prende in braccio non fu inizialmente appoggiata da Richard Gere, poich\u00e9 pens\u00f2 che il pubblico avrebbe ritenuto la scena troppo sentimentale. Il regista Taylor Hackford concord\u00f2 con Gere fino a quando, durante una prova, le comparse che recitavano nel ruolo degli operai cominciarono a tifare e a piangere dalla commozione. Quando Gere rivide la scena pi\u00f9 tardi, con la canzone \"Up Where We Belong\" al tempo giusto, rimangi\u00f2 quello che disse in precedenza affermando di aver avuto i brividi. La celebre scena finale del film \u00e8 stata poi parodiata numerosissime volte da serie tv come \"Friends\", \"Sabrina, vita da strega\", \"I Simpson\", \"Scrubs - Medici ai primi ferri\" e \"South Park\".\nColonna sonora.\nLa colonna sonora originale fu composta da Jack Nitzsche e fu il suo secondo lavoro importante dopo \"Qualcuno vol\u00f2 sul nido del cuculo\" (1975) di Milo\u0161 Forman. Con Buffy Sainte-Marie scrisse anche la canzone \"Up Where We Belong\", che venne interpretata da Joe Cocker e Jennifer Warnes arrivando a vincere l'Oscar come miglior canzone.\nTracce:\nAccoglienza.\nIl film fu un enorme successo al botteghino, tanto da incassare negli USA la somma di 129.795.554 dollari, risultando il terzo incasso della stagione 1982. Nel 2014, la somma sarebbe di circa 300 milioni di dollari.\nIl film ebbe anche recensioni molto positive da parte della critica, che elogi\u00f2 in modo particolare la grande interpretazione di Louis Gossett Jr. Il critico Roger Ebert gli assegn\u00f2 quattro stelle su quattro."}
