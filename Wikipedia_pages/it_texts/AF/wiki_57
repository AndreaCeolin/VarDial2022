{"id": "477352", "revid": "640277", "url": "https://it.wikipedia.org/wiki?curid=477352", "title": "Stella strana", "text": "Una stella strana, o stella strange, \u00e8 una stella di quark composta anche da quark strange (o \"strani\"), e quindi di materia di quark strana, detta semplicemente materia strana; questo tipo di stelle forma quindi un sottogruppo delle stelle di quark.\nAll'agosto 2021, questi oggetti astronomici sono soltanto ipotetici e non \u00e8 mai stata trovata alcuna prova della loro reale esistenza, la quale si basa strettamente sulla validit\u00e0 della cosiddetta ipotesi di stabilit\u00e0 di Bodmer-Witten, secondo cui la fase pi\u00f9 stabile della materia sarebbe una miscela formata per un terzo di quark up, per un terzo di quark down e per un terzo di quark strani.\nIl motivo per cui la materia ordinaria non decade in questo stato pi\u00f9 stabile \u00e8 che il processo richiede molte transizioni deboli simultanee e ha quindi una scala temporale molto superiore all'et\u00e0 dell'universo. Ci\u00f2 comporta che i quark strani di fatto non siano presenti nella materia ordinaria, tuttavia in questo caso si sarebbero formati a partire dalla materia di quark composta solo da quark up e down presente nel centro delle stelle di neutroni, dove l'elevatissima pressione le consentirebbe di essere stabile nonostante la sua altissima energia di Fermi, dando origine, come detto, alla pi\u00f9 stabile materia strana.\nTali stelle avrebbero quindi uno strato crostale di neutronio composto da materia strana il cui spessore dipenderebbe dalle condizioni fisiche dell'intera stella nonch\u00e9 dalle propriet\u00e0 della materia strana in generale, e un nucleo pi\u00f9 interno che potrebbe essere composto sempre da materia strana o da materia di quark non strana (o \"materia di quark ordinaria\").\n\u00c8 stata inoltre ipotizzata l'esistenza di stelle solo parzialmente composte da materia di quark, inclusa la materia strana, che in letteratura sono talvolta chiamate \"stelle ibride\".\nL'esistenza della sopraccitata simile crosta di materia strana \u00e8 stata proposta come possibile spiegazione per i lampi radio veloci (dall'inglese \"fast radio burst\", abbreviato in \"FRB\"), fenomeni astrofisici ad alta energia che si manifestano come un impulso radio di breve durata, intorno a pochi millisecondi. Sebbene il tutto sia ancora a livello teorico, ci sono buoni indizi del fatto che il collasso di una siffatta crosta potrebbe innescare la generazione di un FRB.\nCaratteristiche.\nUna ricerca teorica del 2006 eseguita dal gruppo di Jaikumar, Reddy e Steine, ha scoperto i meccanismi con cui le stelle di quark recanti in superficie degli strangelet, ossia particelle ipotetiche costituenti uno stato legato contenente dei quark di tipo strange, particolarmente grandi (definiti \"pepite di quark strange\"), potrebbero avere campi elettrici e densit\u00e0 inferiori rispetto ai valori ipotizzati dalle precedenti ricerche teoriche, facendo apparire tali stelle quasi indistinguibili dalle normali stelle di neutroni. Ci\u00f2 suggerirebbe addirittura che molte delle stelle di neutroni conosciute, se non addirittura tutte, potrebbero essere delle stelle strane. Va precisato che gli autori hanno basato il loro lavoro su alcune assunzioni fondamentali del tutto ipotetiche che hanno introdotto nei loro risultati incertezze tali da non renderli sufficientemente significativi a risolvere la questione.\nAltri studi teorici, sempre del 2006, sostengono che un confine netto tra una siffatta materia di quark e il vuoto dello spazio avrebbe propriet\u00e0 molto diverse da quelle mostrate dalla superficie di una stella di neutroni.\nTenendo conto di parametri chiave come la tensione superficiale e le forze elettriche che sono stati trascurati nel menzionato studio di Jaikumar, Reddy e Steiner, un team di ricerca guidato da K. Rajagopal ha condotto uno studio i cui risultati hanno mostrato l'esistenza di un valore critico della tensione superficiale al di sotto del quale strangelet di dimensione troppo elevata sarebbero instabili e soggetti a frammentazione, e le superfici delle stelle strane si presenterebbero disgregate in una crosta cristallina fatta di strangelet carichi immersi in un gas di elettroni.\nIn definitiva \u00e8 quindi evidente come siano necessarie ulteriori ricerche sia teoriche che osservative, per dimostrare la possibile esistenza delle stelle strane. \nCollasso della crosta.\nAffinch\u00e9 la crosta di una stella strana collassi, essa deve in qualche modo accumulare materia dall'ambiente che la circonda.\nIl conseguente rilascio di una seppur piccola quantit\u00e0 di materia potrebbe poi causare un effetto a cascata sulle crosta della stella che, si ritiene, potrebbe tradursi \u2013 nelle fasi iniziali del collasso \u2013 in un massiccio rilascio di energia magnetica e di coppie di elettroni e positroni. Un simile rilascio di particelle ad alta energia e di energia magnetica in un cos\u00ec breve intervallo di tempo farebbe dirigere le coppie elettrone/positrone appena emesse verso i poli della stella strana a causa dell'aumento dell'energia magnetica creato all'iniziale espulsione di materia dalla stella strana. Una volta che queste coppie elettrone/positrone si fossero dirette ai poli della stella, verrebbero poi espulse a velocit\u00e0 relativistiche, il che si propone di essere una delle cause dei FRB.\nStelle strane primordiali.\nStudi teorici hanno portato alla luce il fatto che le stelle di quark potrebbero essere state prodotte non solo a partire da stelle di neutroni o potenti supernove, ma che potrebbero anche esser state create all'inizio dell'era degli adroni, ossia circa venti microsecondi dopo il Big Bang, quando l'energia termica divenne sufficientemente bassa da consentire il legame fra i quark mediante l'interazione forte.\nSe queste stelle di quark primordiali avessero potuto trasformarsi in stelle di materia strana prima che le condizioni di temperatura e pressione esterne dell'universo primordiale le rendesse instabili, allora avrebbero potuto diventare stabili, sempre che sia vera la gi\u00e0 citata congettura di Bodmer-Witten, e avrebbero anche potuto sopravvivere fino ai nostri giorni.\nCandidate.\nCome detto, a tutto agosto 2021 non ci sono state osservazioni di stelle strane; tuttavia, secondo alcuni studi, un buon candidato a stella strana \u00e8 l'oggetto che si \u00e8 fuso con un buco nero dando originale al segnale di onda gravitazionale GW190814, registrato nell'agosto 2019. Il segnale proveniva dalla fusione di un oggetto con una massa pari a circa 2,6 volte quella del Sole, con un buco nero di circa 23 masse solari.\nDate le sue dimensioni, tale oggetto poteva essere o il buco nero pi\u00f9 leggero di sempre o la stella di neutroni pi\u00f9 massiccia mai scoperta, ma il problema maggiore era che una stella di neutroni di massa pari a 2,5-2,6 quella solare violerebbe alcuni limiti della fisica nucleare o alcune precedenti osservazioni astrofisiche.\nPer supportare masse cos\u00ec grandi la materia nucleare dovrebbe essere estremamente rigida, ma ci\u00f2 escluderebbe la possibilit\u00e0 di avere raggi significativamente inferiori a circa per stelle di neutroni di massa intorno a 1,4-1,5 masse solari come invece suggerito da alcune analisi osservative. L'ipotesi dell'esistenza di stelle strane, e quindi di una coesistenza di stelle di neutroni, che possono avere raggi anche molto inferiori a , e di stelle strane, che possono raggiungere valori di massa maggiore (la materia costituita esclusivamente da quark deconfinati non \u00e8 affatto soffice), potrebbe consentire quindi di aggirare i sopraccitati problemi."}
{"id": "477356", "revid": "2197994", "url": "https://it.wikipedia.org/wiki?curid=477356", "title": "\u00c9mile Bernard", "text": "Biografia.\n\u00c9mile Bernard nacque a Lilla, ma la famiglia, nel 1878 quando era ancora giovanissimo, si trasfer\u00ec a Parigi, andando ad abitare nel sobborgo di Asni\u00e8res.\nNel 1884 cominci\u00f2 a frequentare l'atelier di Fernand Cormon, esperienza che si rivel\u00f2 felicissima per il suo lavoro, perch\u00e9 l\u00ec incontr\u00f2 Henri de Toulouse-Lautrec e Vincent van Gogh, coi quali strinse una duratura e sincera amicizia; ma soprattutto, grazie a Camille Pissarro, conobbe Paul Gauguin, destinato ad avere un ruolo importante nella sua vita. Con loro, che esponevano nel Caf\u00e9 du Tambourin, Bernard costitu\u00ec il gruppo dei \"Pittori del Petit-Boulevard\", nato per distinguersi dal gruppo dei \"Pittori del Grand-Boulevard\" che esponevano nella galleria di Theo Van Gogh, fratello di Vincent.\nMa la permanenza nello studio di Cormon dur\u00f2 solo due anni: nel 1886 Bernard fu escluso dall'atelier. Pens\u00f2 allora di recarsi in Bretagna e in Normandia, compiendo il viaggio a piedi.\nPoco tempo dopo, mentre Van Gogh partiva per Arles, Bernard decise di stabilirsi in Bretagna nel villaggio di Pont-Aven. L\u00ec ritrov\u00f2 Paul Gauguin, e conobbe \u00c9mile Schuffenecker, Paul S\u00e9rusier, Meijer de Haan, Charles Laval e altri, dando vita alla cosiddetta Scuola di Pont-Aven, le cui ideazioni, in netto distacco dall'Impressionismo, furono alla base del Cloisonnisme e del Sintetismo.\nLa loro non era pi\u00f9 una pittura fondata sulla visione reale, ma una pittura \"di memoria\", basata sui ricordi e le impressioni suscitate, con i soggetti racchiusi da una linea scura, come nelle vetrate delle cattedrali gotiche. Fonti d'ispirazione, oltre all'arte medievale, furono sicuramente l'arte giapponese e gli oggetti primitivi, provenienti perlopi\u00f9 dalle colonie francesi dell'Oceania.\nBernard e Gauguin, nonostante la grande differenza d'et\u00e0 (20 anni), furono l'anima del gruppo, influenzandosi a vicenda nella produzione non solo di quadri, ma dei pi\u00f9 svariati oggetti artistici: ceramiche, vasi scolpiti, legni dipinti, affreschi, arazzi..., e le loro ricerche formali trainarono il gruppo verso il primo, importante traguardo: la mostra al \"Caf\u00e9 Volpini\" a Parigi, durante l'Esposizione universale del 1889 che, se fu quasi un insuccesso per le vendite, serv\u00ec loro perlomeno a farsi un nome.\nBen presto, per\u00f2, i rapporti con Gauguin e col gruppo cominciarono a logorarsi: se da un lato vari ex-compagni avevano intrapreso la loro strada (giungendo a fondare il movimento Nabis), dall'altro entrambi gli artisti si attribuirono la paternit\u00e0 del nuovo movimento Sintesista, accusandosi reciprocamente di plagio. E inoltre lo stesso Gauguin, dopo un secondo soggiorno in Bretagna, aveva cominciato a riscuotere molti consensi e veniva ritenuto dalla stampa il solo e unico fondatore del movimento. Riusc\u00ec poi ad ottenere il permesso del governo di partire per Tahiti: ce n'era abbastanza perch\u00e9 Bernard, sentendosi messo da parte, giungesse alla rottura con lui nell'aprile del 1891, riservandogli, da allora fino alla sua morte, atteggiamenti ostili.\nDopo la rottura con Gauguin e la morte di Van Gogh (1890) (al cui funerale egli fu presente, e del quale organizz\u00f2 nel 1892 una mostra postuma corredata da alcuni scritti dedicati all'amico), Bernard ader\u00ec al movimento dei Rosacroce fondati da Jos\u00e9phin P\u00e9ladan, una sorta di \"confraternita artistica\" esoterica con la quale s'intendeva far ritornare l'arte ad una forma realistico-religiosa come ai tempi del Medioevo. In seguito comp\u00ec numerosi viaggi (soprattutto in Italia) che gli furono estremamente utili sotto il profilo artistico.\nNel 1893 accompagn\u00f2 la sorella Madeleine, malata di tubercolosi, al Cairo e decise di stabilirsi in Egitto, dove rimase per 10 anni dipingendo opere \"orientaliste\" e dove spos\u00f2 una libanese da cui ebbe cinque figli. All'inizio del XX secolo, per\u00f2, a causa di un tradimento di cui la moglie venne a conoscenza, fu costretto a lasciare la famiglia e a ritornare a Parigi, dove si rispos\u00f2 e continu\u00f2 la produzione artistica, sempre imperniata sui principi sintetisti e \"cloisonnisti\", ma senza raggiungere mai una posizione di primissimo livello.\nIn un breve soggiorno ad Aix-en-Provence conobbe C\u00e9zanne. Rientrato lo stesso anno a Parigi, Bernard abbandon\u00f2 progressivamente lo spirito di avanguardia e di sperimentazione dei primi tempi e parve rifugiarsi nell' \u00ab \"arte della tradizione, nella grande pittura\" \u00bb, in breve in una forma di classicismo moderno, come testimoniano quadri come \"\"Sulle sponde della Marna\" del 1932 e \"Nudo con le ciliegie\"\" del 1933. Visse circondato dai vecchi amici e legato in particolare a Louis Anquetin che ritrasse poco prima della morte, nel 1932.\nNel 1933 realizz\u00f2 una serie di affreschi nella chiesa di Saint-Malo-de-Phily sulla storia delle reliquie conservate nella chiesa stessa.\nBernard pubblic\u00f2 diversi libri, fra cui un romanzo e un libro di poesie, con lo pseudonimo di Jean Dorsal, che Guillaume Apollinaire non manc\u00f2 di apprezzare e di elogiare.\nMor\u00ec nel 1941 nel suo atelier di Parigi che occupava sin dal 1926.\nOggi riposa nel Cimitero parigino di Pantin."}
{"id": "477358", "revid": "110157", "url": "https://it.wikipedia.org/wiki?curid=477358", "title": "Direct Digital Synthesis", "text": "Con Direct Digital Synthesis (DDS) si indica un metodo per generare, usando elettronica digitale, una arbitraria forma d'onda periodica partendo da un singolo oscillatore di riferimento.\nLa sintesi digitale elimina tutti i tempi d'assestamento, i ringing, gli errori dei PLL ed altri sistemi di sintesi ed il solo errore generato \u00e8 dovuto all'oscillatore di riferimento.\nPrincipi di funzionamento.\nUn circuito di base per la DDS consiste in un controllore elettronico, una RAM, un riferimento di frequenza (di solito un oscillatore a cristallo), un contatore e un convertitore digitale-analogico (DAC). Il circuito deve essere dapprima \"programmato\" e quindi pu\u00f2 generare la forma d'onda desiderata.\nProgrammazione.\nDurante questa procedura, il controllore elettronico riempie la RAM di dati. Ogni dato \u00e8 una parola digitale che rappresenta l'ampiezza della forma d'onda all'istante corrispondente all'indirizzo della RAM in cui si trova il dato. L'insieme dei dati in RAM costituisce quindi il vettore delle ampiezze della forma d'onda da generare. Se, per esempio, la prima met\u00e0 della RAM \u00e8 costituita da zeri e la seconda parte da parole a tutti 1, la RAM rappresenta un'onda quadra con \"duty cycle\" al 50%. \u00c8 possibile comunque creare altri tipi di forma d'onda.\nGenerazione.\nPer l'effettiva generazione, il contatore (pi\u00f9 propriamente chiamato \"accumulatore di fase\") viene fatto avanzare di un certo incremento ad ogni colpo di clock dell'oscillatore di riferimento. Il valore del contatore (la \"fase\") \u00e8 usato come indirizzo di lettura del dato residente nella RAM. Infine, il DAC converte ogni singolo codice in uscita dalla RAM, in un livello di tensione, generando cos\u00ec una forma d'onda analogica.\nPer generare una forma d'onda periodica, il circuito \u00e8 programmato in modo che la RAM sia scandita in un periodo pari al periodo desiderato della forma d'onda. Per esempio, se la frequenza di riferimento \u00e8 1\u00a0MHz, se la RAM contiene 1000 dati e se si usano incrementi di fase di 1, una scansione completa della RAM \u00e8 effettuata in 1000 / 1\u00a0MHz = 1 ms, e la frequenza dell'onda generata sar\u00e0 1 / 1 ms = 1\u00a0kHz.\nQuesto sistema pu\u00f2 generare frequenze pi\u00f9 elevate semplicemente aumentando l'incremento di fase, di modo che il contatore scandisca la RAM pi\u00f9 rapidamente, per esempio leggendo un dato si e uno no. Riprendendo l'esempio precedente, l'incremento di fase era 1, si pu\u00f2 quindi portare a 2, ottenendo una frequenza di uscita doppia. Aumentando l'incremento di fase si ha un controllo meno fine della frequenza. Per esempio, passando da un incremento di fase di 10 a uno di 11 o di 9, la frequenza varia del 10%. Maggiore \u00e8 la precisione richiesta per la frequenza, pi\u00f9 bit sono necessari nel contatore e nel DAC.\nDettagli realizzativi.\nLe realizzazioni pratiche di solito hanno una dimensione della RAM pari a una potenza di 2 e lavorano con accumulatori di fase a 32 bit (di conseguenza anche l'incremento di fase \u00e8 a 32 bit). In genere la RAM ha 256 o 1024 locazioni e quindi solo 8 o 10 bit dell'accumulatore di fase costituiscono l'indirizzo vero e proprio della RAM. I rimanenti bit sono usati come parametro per una interpolazione tra due elementi adiacenti in RAM. Spesso \u00e8 sufficiente una interpolazione lineare. \nL'oscillatore di riferimento ha una frequenza generalmente compresa tra 1\u00a0MHz e qualche centinaio di MHz.\nLa frequenza massima ottenibile \u00e8 inferiore alla frequenza dell'oscillatore di riferimento e rischia di essere tanto pi\u00f9 distorta quanto pi\u00f9 vi si avvicina. Infatti, l'incremento di fase dev'essere molto elevato e la RAM viene scandita in pochi colpi di clock, producendo una forma d'onda con pochi punti.\nEsistono anche realizzazioni software della DDS, limitate generalmente alle frequenze audio.\nTra le applicazioni della DDS ci sono: generatori di funzione, miscelatori, modulatori e sintetizzatori di suono. Viene anche utilizzata nei sistemi di guerra elettronica, insieme alla sua evoluzione la Digital Radio Frequency Memory.\nLe piastre sonore hanno il generatore di frequenze del sintetizzatore basate su DDS\nDDS integrati moderni.\nComponenti come l'AD9850/51 della Analog Devices non possiedono RAM di tabella della forma d'onda e la sostituiscono con una mask ROM in cui \u00e8 scritta una tabella sinusoidale elimimando la necessit\u00e0 di programmazione"}
{"id": "477359", "revid": "1516566", "url": "https://it.wikipedia.org/wiki?curid=477359", "title": "Giogo (araldica)", "text": "In araldica il giogo \u00e8 simbolo di \"unione coniugale\", \"concordia\", \"devozione\", \"pazienza\" e \"sottomissione al principe\".\nPosizione araldica ordinaria.\nIl giogo si rappresenta, di norma, posto in fascia."}
{"id": "477360", "revid": "290948", "url": "https://it.wikipedia.org/wiki?curid=477360", "title": "Fluimetro", "text": ""}
{"id": "477361", "revid": "125824279", "url": "https://it.wikipedia.org/wiki?curid=477361", "title": "Grundig", "text": "La Grundig AG \u00e8 un'azienda tedesca di elettronica di consumo, controllata dalla holding turca Ko\u00e7 Holding.\nStoria.\nFondata nel 1945 a Norimberga da Max Grundig, la societ\u00e0 \u00e8 stata sempre nel gotha del panorama elettronico mondiale. \u00c8 stato il pi\u00f9 importante produttore europeo di radio e televisori, assieme a Philips. Negli anni 2000 ha perso numerose quote di mercato, a causa della concorrenza asiatica e degli alti costi di produzione, fino alla cessazione formale dell'attivit\u00e0 nel 2004 della Grundig AG. In seguito dopo essere stata smembrata in varie societ\u00e0 ed aver cambiato la propria ragione sociale in Grundig Intermedia GmbH \u00e8 diventata di propriet\u00e0 della turca Ko\u00e7 Holding, inizialmente in partecipazione paritetica con l'inglese Alba plc. Nel 2007 la Ko\u00e7 ha rilevato il 100% della Grundig Multimedia BV, azienda tedesca che ha sede nei Paesi Bassi solo per comodit\u00e0 e che detiene a sua volta la Grundig Intermedia GmbH.\nGrundig &amp; Wurzer.\nLa storia dell'azienda comincia nel 1930, con il negozio di radio F\u00fcrth, Grundig &amp; Wurzer (RVF). Dopo la seconda guerra mondiale, Max Grundig cap\u00ec le potenzialit\u00e0 del mercato tedesco delle radio, e nel 1947 ne produsse un kit, mentre furono aperti uno stabilimento e un centro operativo a F\u00fcrth. Nel 1951 furono fabbricati i primi televisori, e in seguito furono aperte nuove divisioni a Norimberga, Francoforte e Karlsruhe. Nel 1960 a Belfast, nell'Irlanda del Nord, la Grundig costru\u00ec i primi registratori a nastri di qualit\u00e0 professionale.\nDopo la trasformazione dell'azienda da societ\u00e0 a responsabilit\u00e0 limitata (GmbH) in societ\u00e0 per azioni (AG), avvenuta nel 1972, la Philips inizi\u00f2 a rilevarne le quote, fino a controllarla nel 1993. Cinque anni dopo, la Grundig fu venduta ad un consorzio bavarese, a causa degli scarsi profitti sotto la Philips.\nIl consorzio era la BEB, Bayerische Elektronik-Beteiligungs GmbH &amp; Co. KG, con azionisti Kathrein, Bayerische Landesbank Girozentrale, Bayerischer Sparkassen- und Giroverband, Hypovereinsbank e la Bayerischen Landesbank f\u00fcr Aufbaufinanzierung.\nNel giugno 2000 la societ\u00e0 trasfer\u00ec il proprio quartier generale a Norimberga, e un anno dopo registr\u00f2 una perdita di 1,281 miliardi di euro. Nell'autunno 2002 le banche smisero di erogare prestiti alla Grundig, che cos\u00ec l'anno successivo dichiar\u00f2 bancarotta e vendette la divisione degli impianti satellitari alla Thomson. Nel 2004 la britannica Alba plc e la turca Beko, societ\u00e0 della Ko\u00e7 Holding rilevarono la Grundig Home InterMedia System, la divisione dell'elettronica di consumo.\nNel 2007 l'Alba vendette la propria quota alla Beko, ma continua a produrre radio e tv con marchio Grundig per i mercati inglese ed australiano (fino al 2012).\nNegli Stati Uniti i prodotti Grundig sono costruiti su licenza dalla Eton Corporation (gi\u00e0 Lextronix), con base a Palo Alto. In Spagna la Grupo Vitelcom produce invece telefoni cellulari sotto il marchio Grundig mobile, mentre la Delphi produce con lo stesso marchio alcune autoradio.\nProdotti.\nI prodotti Grundig sono da sempre radioapparecchi e elettronica di consumo: Radio, Televisori, Registratori audio, Videoregistratori, HiFi, Autoradio ma anche sistemi di sicurezza, di misura, ricevitori satellitari."}
{"id": "477362", "revid": "2139969", "url": "https://it.wikipedia.org/wiki?curid=477362", "title": "Sovrasterzo", "text": "Con sovrasterzo si indica il comportamento di un autoveicolo che durante la percorrenza di una curva tende a percorrere una traiettoria pi\u00f9 stretta di quella voluta dal guidatore. Se si verifica una repentina perdita di aderenza dell'asse posteriore, si ha il fenomeno del testacoda o sbandata.\nIl sovrasterzo pu\u00f2 causare ribaltamento, dipendentemente da, in ordine di importanza: altezza del baricentro (i veicoli pi\u00f9 alti sono meno stabili in curva), peso, velocit\u00e0 al momento in cui si perde l'aderenza dell'asse posteriore, angolo di sovrasterzo (pi\u00f9 l'angolo \u00e8 stretto pi\u00f9 \u00e8 probabile che si ribalti) e aderenza delle gomme sull'asfalto. Da ci\u00f2 si evince che i veicoli pi\u00f9 alti e pesanti come camion e bus sono pi\u00f9 facilmente soggetti a ribaltamento anche a velocit\u00e0 relativamente moderate, ma in caso di velocit\u00e0 molto elevate possono ribaltarsi anche auto sportive, nonostante presentino altezza del baricentro e peso decisamente minori rispetto ai primi.\nCause.\nIl fenomeno \u00e8 pi\u00f9 frequente per le auto sportive e quelle a trazione posteriore quando erroneamente viene imposta all'auto una brusca accelerazione scaricando a terra la potenza del veicolo (sovrasterzo di potenza); in queste condizioni le ruote posteriori perdono aderenza causando una rotazione del veicolo attorno al proprio asse e conseguentemente una curva pi\u00f9 stretta del previsto (se non previsto). Il sovrasterzo si verifica altrettanto anche in caso di brusca decelerazione o brusca sterzata nella percorrenza della curva, indipendentemente dal tipo di trazione del mezzo. Nel caso di una brusca decelerazione la perdita di aderenza non \u00e8 dovuta all'eccessiva forza motrice, bens\u00ec allo spostamento della forza peso verso le ruote anteriori che alleggerendo il retrotreno riduce l'aderenza delle ruote posteriori; nel caso di una brusca sterzata, l'energia cinetica accumulata dal veicolo non risulta cos\u00ec elevata da impedire che si accenni la sterzata ma risulta sufficiente affinch\u00e9 la parte posteriore del veicolo (facilitata dal fatto che \u00e8 pi\u00f9 leggera di quella anteriore) slitti in maniera pi\u00f9 o meno incontrollata. Ovviamente gli effetti si sommano in caso di brusche frenata e sterzata contemporaneamente, ma solo se quest'ultima avviene verso l'interno della curva, altrimenti va a bilanciare l'effetto della prima, riducendo il sovrasterzo.\nIl sovrasterzo si riscontra altres\u00ec, pur mantenendo traiettoria e velocit\u00e0 regolari, nelle curve o peggio se queste presentano pendenza, dipendentemente dal coefficiente di aderenza della strada e dalla velocit\u00e0 del mezzo, proprio per il fatto che l'auto tende a seguire una traiettoria rettilinea durante la curva. Nelle strade in pendenza la forza-peso si sposta sulle ruote anteriori o posteriori, diminuendo quindi l'aderenza delle une o delle altre opposte, fattore determinante nella tenuta di strada tanto che le gomme con un'impronta maggiore sopportano velocit\u00e0 superiori prima di andare in sovrasterzo.\nTecniche correttive.\nLa correzione avviene mediante la tecnica del controsterzo, cio\u00e8 bilanciando la tendenza dell'auto a sbandare indirizzando le ruote anteriori in senso opposto a quello della curva e sfruttando il gas in maniera diversa a seconda della trazione: con una trazione anteriore si tender\u00e0 ad accelerare per aiutare il muso a seguire la traiettoria voluta, mentre con una trazione posteriore sar\u00e0 necessario alleggerire la pressione in maniera da permettere alle ruote posteriori di recuperare l'aderenza. Anche frenare aiuta, purch\u00e9 si mantenga la rotazione degli pneumatici (quindi evitando di premere a fondo il pedale del freno in veicoli sprovvisti di ABS) e si continui a bilanciare il sovrasterzo col controsterzo; la frenata causa perdita di aderenza ma risulta pi\u00f9 efficace in caso di velocit\u00e0 non troppo elevate e se la tecnica correttiva necessita di essere effettuata in brevi spazi (ad esempio per evitare di uscire dalla strada o eventuali urti).\nQueste sono manovre che necessitano particolare perizia e allenamento poich\u00e9 vanno effettuate in maniera molto rapida sullo sterzo ed estremamente precisa sull'acceleratore o sul freno (per evitare di sbilanciare ulteriormente la vettura) e dipendono da velocit\u00e0, aderenza e peso del mezzo: oltre una determinata velocit\u00e0 o sotto una certa soglia di aderenza gli effetti del sovrasterzo non possono essere corretti.\nAusili.\nNella produzione delle autovetture attuali viene tenuto in debita considerazione questo problema di stabilit\u00e0 e sono sempre pi\u00f9 all'ordine del giorno i dispositivi elettronici studiati per contrastare il fenomeno, quali ad esempio il controllo elettronico della stabilit\u00e0."}
{"id": "477372", "revid": "1543377", "url": "https://it.wikipedia.org/wiki?curid=477372", "title": "Carmen (opera)", "text": "Carmen \u00e8 un'op\u00e9ra-comique di Georges Bizet composta di quattro atti (o quadri, come vengono chiamati dal compositore), su libretto di Henri Meilhac e Ludovic Hal\u00e9vy.\nTratta dalla novella omonima di Prosper M\u00e9rim\u00e9e (1845), vi apporta delle modifiche salienti tra cui l'introduzione dei personaggi di Escamillo e Micaela, e il carattere di Don Jos\u00e9, che nel romanzo viene descritto come un bandito rozzo e brutale.\nBizet stesso collabor\u00f2 al libretto, scrivendo anche le parole della celebre habanera \"L'amour est un oiseau rebelle\".\nLa sua prima rappresentazione avvenne all'Op\u00e9ra-Comique di Parigi il 3 marzo 1875. Inizialmente l'opera non ebbe grande successo, cos\u00ec che Bizet, morto tre mesi dopo la prima rappresentazione, non pot\u00e9 vederne la fortuna.\nOrigini.\nL'opera lirica nacque dall'incarico dato a Bizet da parte dell'Op\u00e9ra-Comique, basato sullo scrivere un'opera che fosse tratta dal romanzo di M\u00e9rim\u00e9e e che dovesse debuttare alla fine dell'anno. Tuttavia, le difficolt\u00e0 nel trovare una protagonista femminile ritardarono le prove fino ad agosto 1874.\nBizet compr\u00f2 una casa a Bougival, sulla Senna, dove termin\u00f2 la partitura per pianoforte durante l'estate del 1874 e l'orchestrazione completa dopo due mesi.\nDopo aver contattato le cantanti Zulma Bouffar e Marie Roze, che rifiutarono la parte, l'impresario Camille du Locle avvicin\u00f2 il famoso mezzosoprano C\u00e9lestine Galli-Mari\u00e9. In seguito ad una trattativa economica, quest'ultima accett\u00f2 nel dicembre del 1873 per 2.500 franchi al mese per quattro mesi.\nDurante le prove, l'assistente di Du Locle, Adolphe de Leuven, espresse il suo malcontento per la trama dell'opera, e fece pressione su Bizet e sui librettisti per modificare il finale tragico. Per Leuven sarebbe stato uno shock per le famiglie vedere un'opera cos\u00ec \"dissoluta\" sul palcoscenico dell'Op\u00e9ra-Comique, un teatro con la reputazione di essere adatto ad un pubblico di famiglie. I librettisti accettarono di cambiare il finale ma Bizet rifiut\u00f2 e consegn\u00f2 direttamente le sue dimissioni a Leuven agli inizi del 1874. I librettisti quindi attenuarono alcuni degli elementi pi\u00f9 forti della novella di M\u00e9rim\u00e9e.\nLe prove finalmente iniziarono nell'ottobre del 1874. I membri dell'orchestra dell'Op\u00e9ra-Comique dichiararono la partitura non eseguibile, e il cast si trov\u00f2 in difficolt\u00e0 a seguire le indicazioni di Bizet. Tuttavia, l'opposizione pi\u00f9 forte venne da Du Locle, a cui piaceva Bizet personalmente, ma ne odiava l'opera. Le difficolt\u00e0 finanziarie dell'Op\u00e9ra-Comique portarono Du Locle a convincersi che l'opera avrebbe fatto fallire l'azienda, non riuscendo pi\u00f9 a produrre un vero successo dal Faust di Charles Gounod.\nI librettisti, per i quali la \"Carmen\" ebbe \"poca importanza\" (in quel periodo andarono in scena altre quattro opere a Parigi), cercarono segretamente di indurre i cantanti a un eccesso di drammatizzazione in modo da ridurre l'impatto dell'opera. Tuttavia, con grande gioia di Bizet, le prove finali sembrarono convincere la maggioranza della compagnia della genialit\u00e0 dell'opera.\nRappresentazioni.\nLa prima rappresentazione ebbe luogo il 3 marzo 1875 a Parigi, il giorno stesso in cui Bizet fu premiato con la L\u00e9gion d'honneur. Tra il pubblico furono presenti non solo grandi compositori come Charles Gounod, Charles Lecocq e Jacques Offenbach, ma anche i cantanti Hortense Schneider, Zulma Bouffar, Anna Judic, Jean-Baptiste Faure e altre importanti personalit\u00e0 in campo letterario e musicale come Jules Pasdeloup, Alphonse Daudet e Alexandre Dumas figlio.\nSecondo il diario di Hal\u00e9vy, la prima non and\u00f2 bene. Anche se ci furono delle chiamate alla ribalta dopo il primo atto, nell'intermezzo del secondo atto e il canto di Escamillo fu applaudito, gli atti 3 e 4 furono accolti dal silenzio, con l'eccezione dell'aria di Micaela nel terzo atto. I critici furono graffianti, sostenendo che il libretto fosse inadeguato per la Comique. Bizet fu condannato da entrambi i lati del dibattito wagneriano: Ernest Reyer e Adolphe Jullien lo criticarono per non aver sufficientemente abbracciato lo stile di Wagner, mentre gli altri lo condannarono per aver dato all'orchestra pi\u00f9 importanza che alle voci.\nTuttavia, alcuni critici, come Jonci\u00e8res e il poeta Th\u00e9odore de Banville, elogiarono l'opera per la sua innovazione. Banville in particolare lod\u00f2 i librettisti per la rappresentazione di personaggi pi\u00f9 realistici rispetto a quelli normalmente rappresentati all'Op\u00e9ra-Comique. Tuttavia, a causa delle recensioni negative, l'opera fatic\u00f2 a rappresentare i 48 spettacoli della prima produzione e chiuse il gennaio successivo. Verso la fine delle rappresentazioni, la produzione inizi\u00f2 a vendere biglietti all'ingrosso nel vano tentativo di riempire i posti a sedere.\nBizet non visse abbastanza per vedere il successo della sua opera: mor\u00ec il 3 giugno, subito dopo la trentesima rappresentazione. Il giorno prima della sua morte firm\u00f2 un contratto per una produzione viennese della Carmen.\nIn poco tempo tre fra i maggiori compositori in Europa diventarono suoi ammiratori: Richard Wagner, Johannes Brahms e P\u00ebtr Il'i\u010d \u010cajkovskij. Friedrich Nietzsche (in \"Il caso Wagner\") esalt\u00f2 Bizet, gli elementi esotici della sua partitura e la sua chiarezza strutturale: \"costruisce, organizza, termina\".\nAl Wiener Staatsoper la prima esecuzione avvenne il 23 ottobre 1875 con i dialoghi recitati - caratteristici del genere dell'op\u00e9ra-comique - sostituiti da recitativi all'italiana musicati da Ernest Guiraud.\nNel corso del secolo successivo \u00e8 rimasta nel repertorio operistico.\nIl ruolo di Carmen fu scritto per un mezzosoprano, ma la partitura pubblicata nel 1877 introdusse una versione alternativa del ruolo, trascrivendola un tono sopra per voce di soprano. Cos\u00ec alcuni soprani iniziarono a eseguire e registrare la parte, occasionalmente anche dei contralti hanno ritratto Carmen (per esempio Ewa Podl\u00e9s). La cantante non solo deve avere una buona estensione vocale, ma anche mostrare delle notevoli capacit\u00e0 drammatiche al fine di ritrarre il carattere complesso di Carmen, oltre a essere in grado di muoversi in maniera convincente sul palco.\nUn'altra riscrittura molto discussa ha riguardato, nel 2018, il finale dell'opera; nell'ambito del Maggio Musicale Fiorentino and\u00f2 in scena una versione in cui, in nome della lotta al femminicidio \u00e8 la gitana a uccidere Don Jos\u00e9 anzich\u00e9 il contrario, come previsto dal libretto dell'opera.\nAlcuni brani di quest'opera sono diventati popolari al di fuori dell'ambiente teatrale: \u00e8 il caso della canzone del Toreador (\"Votre toast, je peux vous le rendre... Toreador\") e dell'habanera (\"L'amour est un oiseau rebelle\") cantata da Carmen. Due suite per orchestra furono arrangiate da Fritz Hofmann.\nDal 1880 \u00e8 stata una delle opere pi\u00f9 eseguite al mondo e un classico del repertorio operistico. Carmen appare al secondo posto sulla lista di Operabase delle opere pi\u00f9 rappresentate nel mondo.\nTrama.\nAtto I.\nSiviglia, 1820. Il sergente cerca di attaccare discorso con Micaela, che sta cercando Don Jos\u00e9, ma l'azione vera e propria inizia con una marcia che annuncia il cambio della guardia: alcuni bambini imitano le mosse dei soldati. Il sergente Jos\u00e9 dice al tenente Zuniga che, per quanto graziose siano le sigaraie della fabbrica, egli non ha occhi che per Micaela, una giovane orfana cresciuta da sua madre come una figlia.\nSuona una campana: la folla di uomini anticipa l'arrivo delle operaie, che escono. L'elettricit\u00e0 della musica segnala l'uscita della zingara Carmen, bella sigaraia sospettata di contrabbando che diventa centro dell'attenzione generale. Canta una torbida Habanera (\"L'amour est un oiseau rebelle\", L'amore \u00e8 un uccello ribelle). Una citazione del motivo del fato la porta faccia a faccia con Don Jos\u00e9, che pare non notarla. Carmen gli lancia un fiore e corre in fabbrica, lasciandolo a raccoglierlo proprio mentre torna Micaela; quest'ultima porta a Jos\u00e9 soldi e notizie di sua madre (\"Parle-moi de ma m\u00e8re\", Parlami di lei) e assieme cantano un duetto ricco di incanto ma povero di passione.\nUrla dalla fabbrica. Qualcuno \u00e8 stato accoltellato: da Carmen, si grida da una parte. Zuniga cerca di capire cosa sia successo, quindi invia Jos\u00e9 all'interno, che ne esce portando con s\u00e9 Carmen; Zuniga ne dispone l'arresto. Rinchiusa in cella e legata, Carmen esorta Jos\u00e9 a lasciarla andare, perch\u00e9, dice, egli \u00e8 innamorato di lei (\"Pr\u00e8s des remparts de S\u00e9ville\", Presso il bastion di Siviglia). Jos\u00e9 \u00e8 indotto ad allentare i nodi e permette che la zingara si liberi dandogli una spinta e correndo via, aiutata dalla folla che trattiene i soldati.\nAtto II.\nSiamo nell'osteria di Lillas Pastia, \u00e8 trascorso un mese. L\u00ec Carmen danza e canta con le amiche Mercedes e Frasquita (\"Les tringles des sistres tintaient\", All'udir del sistro il suon).\nEntra Zuniga, che cerca di sedurre Carmen, ma viene interrotto dall'arrivo del torero Escamillo (\"Votre toast, je peux vous le rendre\", Il vostro brindisi, posso rendervelo). Anche il torero si fa sedurre da Carmen, che per\u00f2 lo respinge.\nConfidandosi con le amiche, Carmen confessa di essersi innamorata di Don Jos\u00e9, che arriva subito dopo, appena rilasciato dalla prigione dove era stato portato per averla aiutata a fuggire. L\u00ec Jos\u00e8 le confessa il suo amore (\"La fleur que tu m'avais jet\u00e9e\", Il fior che avevi a me tu dato), ma vengono interrotti da Zuniga, che esorta il giovane a tornare a rientrare in caserma per l'appello. Jos\u00e8 si ribella e si prepara al duello ma Carmen chiama in aiuto i contrabbandieri che li separano. Capendo che non pu\u00f2 fare altro, Jos\u00e9 si unisce a Carmen e ai fuorilegge fuggendo dall'osteria (\"L\u00e0-bas dans la montagne\", Vieni lass\u00f9 sulla montagna).\nAtto III.\nL'atto terzo si apre sulle montagne dove si trova il covo dei contrabbandieri. Carmen e Jos\u00e9 ormai litigano frequentemente e la loro relazione \u00e8 agli sgoccioli. Le carte predicono a Carmen una morte vicina e a Jos\u00e8 lo stesso destino, poco dopo lei.\nSubito dopo, non vista, entra Micaela alla ricerca di don Jos\u00e9. Arriva anche Escamillo e Jos\u00e9, geloso del rivale, lo sfida a duello ma vengono divisi da Carmen che ormai \u00e8 conquistata dal torero.\nMicaela viene trovata nascosta tra le rocce e annuncia a Jos\u00e9 che la madre \u00e8 in punto di morte: egli la segue, ma giura vendetta a Carmen (\"Ah! Je te tiens, fille damn\u00e9e\", Mia tu sei alma dannata).\nAtto IV.\nPlaza de toros a Siviglia, \u00e8 il giorno della corrida e la folla attende Escamillo che entra trionfante nell'arena. Carmen \u00e8 ormai pazza tanto da concedersi ad Escamillo. Inoltre non si cura degli avvertimenti di Mercedes e Frasquita: Don Jos\u00e9 \u00e8 nei paraggi. Ignorando i consigli delle amiche, Carmen lo incontra e Jos\u00e9 supplica Carmen di tornare con lui. Agli sprezzanti rifiuti di lei, Jos\u00e9 la minaccia ma lei gli getta addosso l'anello che le aveva donato mesi prima ('C'est toi?? C'est moi!!', Sei tu?? Son io!!). La folla applaude Escamillo vittorioso mentre Jos\u00e9, accecato dall'ira, uccide Carmen con una pugnalata e si consegna ai gendarmi.\nOrganico orchestrale.\nLa partitura di Bizet prevede l'utilizzo di:\nDa suonare internamente:\nIn un'annotazione della partitura Bizet scrive: \nEdizioni.\nDella Carmen esistono diverse edizioni, che variano soprattutto in occasione dei recitativi e del duello fra Jos\u00e9 ed Escamillo. Questo perch\u00e9 la genesi dell'opera \u00e8 stata piuttosto tormentata: Bizet, dopo il fallimento della prima edizione come Opera Comique, tagli\u00f2 molti recitativi e modific\u00f2 diverse parti, cos\u00ec oggi le esecuzioni sono diverse fra di loro.\nAdattamenti.\nFilm.\nLista di film basati sull'opera, sul racconto o su entrambi.\nCuriosit\u00e0.\nL\"'overture\" dell'opera viene suonata per la cerimonia del podio nei Gran Premi di Formula 1."}
{"id": "477375", "revid": "110157", "url": "https://it.wikipedia.org/wiki?curid=477375", "title": "Wireshark", "text": "In informatica e telecomunicazioni Wireshark (precedentemente chiamato Ethereal) \u00e8 un software per analisi di protocollo o \"packet sniffer\" (letteralmente \"annusa-pacchetti\") utilizzato per la soluzione di problemi di rete, per l'analisi (\"troubleshooting\") e lo sviluppo di protocolli o di software di comunicazione e per la didattica, possedendo tutte le caratteristiche di un analizzatore di protocollo standard.\nDescrizione.\nLe funzionalit\u00e0 sono molto simili a quelle di tcpdump, ma con un'interfaccia grafica e maggiori funzionalit\u00e0 di ordinamento e filtraggio. Permette all'utente di osservare tutto il traffico presente sulla rete utilizzando la modalit\u00e0 \"promiscua\" dell'adattatore di rete. Tipicamente si riferisce alle reti Ethernet, ma \u00e8 possibile analizzare altri tipi di rete fisica.\n\u00c8 distribuito sotto una licenza Open Source; gira sulla maggior parte dei sistemi Unix e compatibili (inclusi GNU/Linux, Sun Solaris, FreeBSD, NetBSD, OpenBSD e macOS) e sui sistemi Microsoft Windows appoggiandosi al toolkit di grafica multipiattaforma Qt. Riesce a \"comprendere\" la struttura di diversi protocolli di rete, \u00e8 in grado di individuare eventuali incapsulamenti, riconosce i singoli campi e permette di interpretarne il significato. Per la cattura dei pacchetti Wireshark non dispone di proprio codice, ma utilizza libpcap/WinPcap, quindi pu\u00f2 funzionare solo su reti supportate da libpcap o WinPcap.\nSicurezza.\nSu molte piattaforme catturare traffico a livello base da un'interfaccia di rete richiede adeguati permessi di amministrazione: per questa ragione Wireshark viene spesso eseguito da root anche su piattaforme che non lo richiedono. Durante la cattura di traffico di rete in tempo reale vengono utilizzate le routine di un gran numero di scompositori di protocollo: in caso di bug anche su singole routine si possono presentare seri problemi di sicurezza, con la possibilit\u00e0 di esecuzione di codice da remoto. A causa del gran numero di vulnerabilit\u00e0 verificatesi in passato e dei dubbi sui possibili miglioramenti futuri, OpenBSD ha rimosso Ethereal dai suoi port alla versione 3.6.\nFork.\nNel giugno 2006 il software \u00e8 stato rinominato da \"Ethereal\" a \"Wireshark\" quando l'ideatore e principale sviluppatore Gerald Combs ha cambiato citt\u00e0 di residenza e datore di lavoro: i diritti sul nome \"Ethereal\" appartenevano al suo precedente datore di lavoro e i due non hanno trovato un accordo sul suo utilizzo. Combs deteneva il copyright su gran parte del codice (il resto era ridistribuibile sotto GNU GPL), quindi ha utilizzato la Subversion repository di Ethereal come base per il successivo sviluppo di Wireshark. Dato che Ethereal non \u00e8 pi\u00f9 sviluppato n\u00e9 mantenuto, si raccomanda il passaggio a Wireshark.\nAutori.\nNecessitando di uno strumento per catturare ed analizzare pacchetti di rete, Gerald Combs (laureato in informatica all'Universit\u00e0 del Missouri - Kansas City) inizi\u00f2 a scrivere il codice di Ethereal per uso proprio. Sin dalla prima distribuzione pubblica, avvenuto nel 1998, si verific\u00f2 una rapida diffusione tra gli addetti ai lavori. Nel tempo hanno contribuito al programma circa 500 sviluppatori, mentre Gerald Combs continua a coordinare il progetto mantenendo il codice complessivo e stabilendo le nuove distribuzioni. La lista completa degli autori \u00e8 disponibile sul sito."}
{"id": "477377", "revid": "1318658", "url": "https://it.wikipedia.org/wiki?curid=477377", "title": "Ethereal", "text": ""}
{"id": "477380", "revid": "712828", "url": "https://it.wikipedia.org/wiki?curid=477380", "title": "Tenel Ka", "text": ""}
{"id": "477398", "revid": "599013", "url": "https://it.wikipedia.org/wiki?curid=477398", "title": "Csu", "text": ""}
{"id": "477414", "revid": "712828", "url": "https://it.wikipedia.org/wiki?curid=477414", "title": "Kol Skywalker", "text": ""}
{"id": "477416", "revid": "647919", "url": "https://it.wikipedia.org/wiki?curid=477416", "title": "Gran terremoto del Cile", "text": ""}
{"id": "477417", "revid": "3475960", "url": "https://it.wikipedia.org/wiki?curid=477417", "title": "Cristiano-Sociali", "text": ""}
{"id": "477419", "revid": "3475986", "url": "https://it.wikipedia.org/wiki?curid=477419", "title": "Matthew J. Holman", "text": ""}
{"id": "477421", "revid": "3476011", "url": "https://it.wikipedia.org/wiki?curid=477421", "title": "Karl Jansky", "text": ""}
{"id": "477425", "revid": "1993636", "url": "https://it.wikipedia.org/wiki?curid=477425", "title": "Partito della Virt\u00f9", "text": "Il Partito della Virt\u00f9 () \u00e8 stato un partito islamista fondato nel dicembre 1997 in Turchia. I fondatori del Partito della Virt\u00f9 erano stati in larga misura membri dei precedentemente disciolti Partito dell'Ordine Nazionale (1970-1971), Partito della Salvezza Nazionale (1972-1981) e del Partito del Benessere (1983-1998).\nIl partito fu dichiarato incostituzionale dalla Corte Costituzionale turca e sciolto nel giugno 2001 sotto l'accusa di violare gli articoli della Costituzione che sanciscono la laicit\u00e0 dello Stato. In seguito allo scioglimento, i parlamentari del partito della Virt\u00f9 hanno dato vita a due diversi partiti: il riformista Partito della Giustizia e dello Sviluppo e il tradizionalista Partito della Felicit\u00e0.\nStoria.\nIl Partito della Virt\u00f9 venne fondato dopo lo scioglimento del Partito del Benessere in seguito al memorandum pronunciato dall'esercito turco nel 1997. Il nuovo soggetto politico venne costituito da confidenti di Necmettin Erbakan, esiliato dalla politica dopo il memorandum, e vi confluirono gran parte dei membri e degli organi del Partito del Benessere.\nMalgrado Erbakan fosse stato bandito dalla vita politica, egli manteneva una forte influenza nelle decisioni e nelle dinamiche interne del partito, in particolare attraverso la figura di Recai Kutan, suo stretto confidente e segretario. Gli organi del nuovo soggetto politico convergevano sulla necessit\u00e0 di rinnovare l'immagine del movimento, favorendone una pi\u00f9 moderata e compatibile con i principi secolari dello stato turco e con la democrazia. La precedente enfatizzazione dell'interventismo statale venne notevolmente ridimensionata in favore delle privatizzazioni e del liberismo economico, mentre i riferimenti alla religione islamica, seppur presenti nella retorica del partito, venivano affiancati all'impegno per una societ\u00e0 pi\u00f9 pluralistica.\nMalgrado a dirigere il partito fosse Recai Kutan, una delle principali figure di riferimento, specie tra i giovani membri di classe media, divenne Recep Tayyip Erdo\u011fan, gi\u00e0 sindaco di Istanbul. La polarizzazione rafforz\u00f2 la formazione di due correnti: la fazione tradizionalista rimaneva maggiormente fedele alla retorica islamista e agli ideali del Mill\u00ee G\u00f6r\u00fc\u015f di Necmettin Erbakan, mentre la corrente riformista, guidata da Abdullah G\u00fcl e da Recep Tayyip Erdo\u011fan, era fortemente critica verso la struttura centralizzata del partito, e coltivava uno sguardo favorevole all'adesione della Turchia all'Unione europea e al liberismo economico, oltre a ridurre l'enfasi sull'identit\u00e0 islamica che aveva contraddistinto il Partito del Benessere. Abdullah G\u00fcl sfid\u00f2 Recai Kutan per conquistare la direzione del partito, fatto che evidenzi\u00f2 le divisioni interne; nel primo congresso, tenutosi il 14 maggio 2000, Kutan vinse con 633 voti, mentre G\u00fcl ne ottenne 521.\nEsponente del Partito della Virt\u00f9 fu Merve Kavak\u00e7\u0131, parlamentare donna espulsa per aver indossato il velo islamico nella Grande Assemblea Nazionale, il parlamento monocamerale turco, in violazione del disposto legale kemalista.\nIl partito fu dichiarato incostituzionale dalla Corte Costituzionale turca e sciolto nel giugno 2001 sotto l'accusa di violare gli articoli della Costituzione che sancivano la laicit\u00e0 dello Stato. In seguito allo scioglimento, la corrente tradizionalista, guidata da Necmettin Erbakan e da Recai Kutan, diede vita al Partito della Felicit\u00e0, mentre la fazione riformista conflu\u00ec nel Partito della Giustizia e dello Sviluppo."}
{"id": "477426", "revid": "3476035", "url": "https://it.wikipedia.org/wiki?curid=477426", "title": "David C. Jewitt", "text": ""}
{"id": "477429", "revid": "3476110", "url": "https://it.wikipedia.org/wiki?curid=477429", "title": "Willem J. Luyten", "text": ""}
{"id": "477430", "revid": "26630", "url": "https://it.wikipedia.org/wiki?curid=477430", "title": "Deutsche Telekom", "text": "Deutsche Telekom \u00e8 la pi\u00f9 grande azienda di telecomunicazioni della Germania e d'Europa.\nStoria.\n\u00c8 nata nel 1996 dalla divisione e privatizzazione dell'ex monopolio statale delle poste federali tedesche \"Deutsche Bundespost\", che gestiva anche le comunicazioni telegrafiche e telefoniche. Nel 2005 il 15,7% delle azioni appartenevano allo Stato; la quota si \u00e8 ridotta al 14,87% nel 2007, e lo Stato ad oggi detiene la maggioranza relativa e il pacchetto di controllo. A questa quota si possono sommare i voti portati dalla Kfw, una sorta di Cassa Depositi e Prestiti, che detiene il 16,87%.\nAltra partecipazione significativa \u00e8 quella del Blackstone Group (4,5% delle azioni).\nLa sede centrale \u00e8 a Bonn.\nLa capitalizzazione di Borsa sfiora i 56 miliardi di euro.\nTutte le societ\u00e0 controllate hanno il nome che inizia per T-, esse sono:\nLa Deutsche Telekom possiede anche le quote di maggioranza di altre compagnie telefoniche di paesi dell'Europa centrale, tra le quali Slovak Telekom (Slovacchia), Magyar Telekom (Ungheria) e T-Hrvatski Telekom (Croazia). Dtelecom ha inoltre il 40% dell'ex monopolista greco Hellenic Telecom (Ote), dopo che nel 2012 aveva espresso la volont\u00e0 di vendere le proprie quote."}
{"id": "477431", "revid": "3476127", "url": "https://it.wikipedia.org/wiki?curid=477431", "title": "Willem Luyten", "text": ""}
{"id": "477433", "revid": "3476135", "url": "https://it.wikipedia.org/wiki?curid=477433", "title": "James Craig Watson Medal", "text": ""}
{"id": "477434", "revid": "287204", "url": "https://it.wikipedia.org/wiki?curid=477434", "title": "Cappelletto", "text": ""}
{"id": "477435", "revid": "1543377", "url": "https://it.wikipedia.org/wiki?curid=477435", "title": "Talbot Tagora", "text": "La Tagora \u00e8 un'autovettura prodotta tra il 1981 ed il 1983 dalla casa automobilistica francese Talbot.\nStoria.\nIl progetto \"C9\" per la realizzazione di un'ammiraglia, erede della poco fortunata Simca 160/180/2 litres, part\u00ec nel 1976, quando la \"Chrysler Europe\" era ancora la divisione europea (con sedi in Inghilterra e Francia) della Chrysler.\nLo sviluppo, com'era gi\u00e0 accaduto per altri modelli, era diviso in due parti. In Inghilterra (nell'ex gruppo Rootes) veniva disegnata la carrozzeria, mentre in Francia (nell'ex SIMCA) veniva progettata la meccanica. Del resto la Chrysler Europe, a livello motoristico, era in alto mare, dal momento che era intenzionata ad affiancare al 2 litri SIMCA da 110\u00a0CV della 2 Litres, un 6 cilindri in linea Mitsubishi, soluzioni entrambe inadatte alla massa della vettura e, quindi, abbandonate.\nQuando nel 1978 la Peugeot, che copriva gi\u00e0 il settore delle berline di alta gamma coi modelli 604 e Citro\u00ebn CX, acquis\u00ec il gruppo \"Chrysler Europe\", il progetto era gi\u00e0 in fase troppo avanzata per cancellarlo. Venne cos\u00ec portato avanti senza convinzione, rimarchiando la vettura col resuscitato nome Talbot. \nL'estetica della vettura, una tre volumi piuttosto squadrata e anonima, di gusto pi\u00f9 giapponese che europeo, non venne toccata (rispetto alle linee tracciate originariamente dalla Chrysler), ma la meccanica venne modificata per adottare pi\u00f9 componenti Peugeot possibili (come le sospensioni ed i motori). Vennero, per\u00f2, conservate le altre caratteristiche tecniche. La trazione era posteriore, le sospensioni a 4 ruote indipendenti, i freni a disco su tutte le ruote e la trasmissione manuale a 5 marce o automatica a 3.\nPer quanto riguarda i motori, accanto al 4 cilindri in linea con albero a camme in testa di origine SIMCA di 2155 cm\u00b3 da 115 CV, vennero montati il V6 PRV di 2664\u00a0cm\u00b3 in versione a triplo carburatore da 165\u00a0CV ed il turbodiesel Peugeot di 2304\u00a0cm\u00b3 da 80\u00a0CV.\nLa nuova berlina venne lanciata al Salone dell'automobile di Parigi del 1980.\nLa gamma e l'evoluzione.\nAl momento del debutto era disponibile nelle versioni \"2.2 GLS\", \"2.3 DT GLS\" e \"2.7 V6 SX\" (quest'ultima anche con cambio automatico).\nLa carrozzeria moderna ma anonima, il livello di finitura non eccelso (neppure sulla versione top \"SX\") e la plancia spoglia e rivestita in plastica rigida, lasciarono freddo il pubblico. \nNonostante le buone prestazioni (la \"V6\" aveva 165\u00a0CV, contro i 136 della 604 SL e i 144 della 604 Ti a iniezione, e fu all'epoca la pi\u00f9 potente berlina francese), lo spazio interno abbondante ed il buon comportamento stradale, era difficile trovare una buona ragione per acquistarla, soprattutto a causa della sua linea alquanto anonima.\nPer cercare di ovviare all'insuccesso del modello nel 1982 venne lanciata la versione pi\u00f9 economica \"2.2 GL\", con meccanica identica alla 2.2 GLS e allestimento semplificato.\nLa Talbot sperava probabilmente di fare della Tagora la nuova auto blu francese, ragion per cui allest\u00ec una versione molto ricca e accessoriata del modello (la \"Presidence\"). Alcuni esemplari furono effettivamente acquistati dalle autorit\u00e0, ma nel 1983 la Renault presentava l'altrettanto spaziosa e pi\u00f9 accattivante Renault 25, che nel giro di pochi mesi sarebbe diventata l'auto di rappresentanza dell'era di Fran\u00e7ois Mitterrand. Per la Tagora fu probabilmente il colpo di grazia: nell'autunno del 1983 il modello scomparve dai listini, dopo 19.389 esemplari prodotti (contro un piano iniziale di 30\u00a0000 unit\u00e0 annue).\nLa produzione:"}
{"id": "477436", "revid": "3476157", "url": "https://it.wikipedia.org/wiki?curid=477436", "title": "William Wilson Morgan", "text": ""}
{"id": "477437", "revid": "277947", "url": "https://it.wikipedia.org/wiki?curid=477437", "title": "Anna di Bretagna", "text": "Era la figlia di Francesco II (1435-1488), duca di Bretagna, e della sua seconda sposa Margherita di Foix (v. 1449-1486), principessa di Navarra.\nFu una figura centrale nelle lotte d'influenza che scoppiarono dopo la sua morte in occasione dell'unione della Bretagna alla Francia. Ebbe, e ancora ha un posto a parte nell'immaginario collettivo bretone come colei che difese il ducato dalle mire dei vicini.\nBiografia.\nEducazione.\nAnna di Bretagna nacque il (o il , secondo il calendario giuliano) al castello dei duchi di Bretagna a Nantes.\nDell'educazione di Anna di Bretagna si conservano poche tracce. \u00c8 probabile che ricevette l'educazione di una giovane nobile del suo tempo: apprese a leggere in francese, forse anche un poco di latino. Contrariamente a ci\u00f2 si ritrova talvolta, \u00e8 poco probabile che abbia appreso il greco o l'arabo e non ha mai parlato n\u00e9 compreso il bretone, lingua che a Nantes, dove crebbe, era straniera. Fu cresciuta da una governante: Fran\u00e7oise de Didan, contessa consorte di Laval. Aveva molti precettori, quali il suo cameriere da camera, il poeta di corte Jean Meschinot (dal 1488 alla morte di quest'ultimo nel 1491), che, forse, le insegn\u00f2 anche la danza, il canto e la musica.\nErede della Bretagna.\nIn questo periodo la legge dinastica era imprecisa, stabilita principalmente dal primo trattato di Gu\u00e9rande, nel 1365, di Giovanni IV. Lui progettava la successione di maschio in maschio, prima dalla famiglia dei Montefort, poi da quella di Penthi\u00e8vre. In effetti, dal lato Montefort, non restava che Anna (poi Isabeau) e dal lato Blois-Penthi\u00e8vre, Nicola di Penthi\u00e8vre. Ora, nel 1480, Luigi XI compr\u00f2 i diritti della famiglia di Penthi\u00e8vre per 50.000 scudi. Anna di Beaujeu conferm\u00f2 questa vendita nel 1485 alla morte di Jean de Brosse, marito di Nicole de Penthi\u00e8vre.\nPer la successione del duca Francesco II, la mancanza di un erede maschio minacciava di far piombare la Bretagna in una crisi dinastica che poteva far passare il ducato direttamente nel dominio reale. Francesco II resisteva alla pretese del re di Francia e decise di far riconoscere erede sua figlia dagli Stati di Bretagna malgrado il trattato di Gu\u00e9rande. Questo ebbe luogo nel 1486 e accrebbe le opposizioni al duca nel Ducato, la concorrenza dei pretendenti al matrimonio con Anna di Bretagna e minacci\u00f2 l\"entourage\" del re di Francia.\nFidanzamenti.\nFacendo sposare sua figlia, Francesco II contava di rafforzare la propria posizione contro il re di Francia. La prospettiva di unire il ducato al regno francese gli permise successivamente di ottenere l'alleanza di diversi principi europei:\nMatrimoni.\nNel 1488, la sconfitta delle armate di Francesco II a Saint-Aubin-du-Cormier, che concluse al momento la guerra franco-bretone, lo costrinse ad accettare il trattato di Verger, una delle cui clausole dichiarava che le figlie di Francesco II non potevano sposarsi senza l'assenso del re di Francia.\nAlla morte di Francesco II, si apr\u00ec un nuovo periodo di crisi che port\u00f2 a una seconda guerra franco-bretone. A Rennes, il 19 dicembre 1490, Anna, divenuta duchessa sovrana, spos\u00f2 in prime nozze per procura il futuro imperatore Massimiliano I, che portava al tempo gi\u00e0 il titolo di re dei Romani. Facendo ci\u00f2, Anna divenne regina. Ma il matrimonio, pur valido, non venne mai consumato.\nInfatti, nonostante i rinforzi inglesi e castigliani venuti a sostenere le truppe ducali, la primavera del 1491 vide un altro successo di Louis de la Tr\u00e9moille, gi\u00e0 vincitore la prima volta, e Carlo VIII pose l'assedio a Rennes, dove si trovava Anna, per impadronirsi dell'ereditiera stessa e costringerla a sposarlo.\nDopo un lungo assedio, senza aiuti e senza pi\u00f9 alcuna speranza di resistenza, la citt\u00e0 si arrese. Il fidanzamento ufficiale di Anna con Carlo VIII fu stipulato quasi immediatamente nella cappella dei Giacobini di Rennes. In seguito, ella fu scortata fino a Langeais per le nozze dei due fidanzati. Gli Asburgo s'impegnarono subito in una battaglia diplomatica davanti al Papa, sostenendo che la duchessa vinta era stata rapita dal re di Francia e che la loro discendenza era dunque da considerarsi illegittima.\nIl 6 dicembre 1491, Anna spos\u00f2 quindi in seconde nozze, al castello di Langeais, il re di Francia Carlo VIII. Tale matrimonio fu concluso con urgenza, per paura di un attacco imperiale per liberare la duchessa, tre mesi prima che papa Innocenzo VIII (il 15 febbraio 1492) si decidesse a inviare alla corte di Francia l'atto di annullamento antedatato del primo matrimonio di Anna. Nel frattempo, ella fu considerata come bigama. Gli sposi si scambiarono, come da contratto, i loro diritti sulla Bretagna. In caso di assenza di un erede maschio, fu deciso che ella avrebbe dovuto sposare il successore di Carlo VIII. Da questa unione nacquero sei figli, tutti per\u00f2 morti in tenera et\u00e0.\nIn seguito alla morte di Carlo VIII nel 1498, Anna spos\u00f2 dunque in terze nozze Luigi XII di Francia, l'8 gennaio 1499 a Nantes. Anche in quel caso, l'atto di annullamento del matrimonio del re con Giovanna di Francia non era ancora pervenuto, quando il matrimonio ebbe luogo, ma la decisione del papa Alessandro VI, era questa volta certa.\nRegina di Francia.\nCon il matrimonio del 1491, Anna di Bretagna divenne regina di Francia. Il contratto matrimoniale precisava di essere stato concluso \u00abper assicurare la pace tra il ducato di Bretagna e il regno di Francia.\u00bb\nDa allora fu quasi perennemente incinta (un figlio ogni quattordici mesi in media). Al tempo delle guerre d'Italia, la reggenza fu attribuita ad Anna di Beaujeu, che aveva gi\u00e0 brillantemente tenuto lo stesso ruolo dal 1483 al 1491. Del resto, Anna di Bretagna era ancora giovane, e la cognata ne era oltretutto sospettosa.\nIl suo primo viaggio in Bretagna si comp\u00ec nell'ottobre del 1498, divenuta vedova: viaggi\u00f2 attraverso tutto il ducato visitando anche luoghi che da bambina non aveva frequentato. Il suo primo atto, alla morte di Carlo VIII, fu di riprendere la testa dell'amministrazione del ducato e di nominare alcuni uomini di fiducia affinch\u00e9 discutessero il suo matrimonio con il nuovo re Luigi XII.\nIl suo secondo contratto di matrimonio, nel 1499, quando la Bretagna era ormai saldamente legata alla Francia, la riconobbe come ereditiera del ducato (al contrario del primo), cosa che la obbligava a sostenere la politica dei re di Francia. Fu nuovamente investita del titolo di duchessa di Bretagna. D'altra parte, tutte le decisioni riguardanti la Bretagna erano prese a nome della duchessa e confermate dal re, che in tali occasioni prendeva il titolo di \"duca di Bretagna\".\nLa loro figlia maggiore, Claudia di Francia fu fidanzata a Carlo V nel 1501 per rafforzare l'alleanza spagnola. Tuttavia il fidanzamento fu annullato quando l'assenza di un delfino, che avrebbe ereditato la Bretagna, fece temere una situazione in cui il regno sarebbe stato completamente accerchiato dalle forze nemiche. Fu cos\u00ec che Claudia fu promessa al futuro Francesco I.\nLa loro secondogenita, Renata di Francia, di simpatie calviniste, spos\u00f2 nel 1528 Ercole II d'Este (1508-1559), duca di Ferrara, Modena e Reggio.\nFunerali.\nLa regina Anna di Bretagna fu inumata nella Basilica di Saint-Denis. I suoi funerali furono di una grandezza eccezionale: durarono quaranta giorni e ispirarono in seguito tutti i funerali reali fino al XVIII secolo.\nSecondo la sua volont\u00e0, il suo cuore fu conservato in un reliquiario in oro decorato da bassorilievi e trasportato quindi con grandi cerimonie a Nantes per essere deposto, il 19 marzo 1514, nella cappella dei Carmi, nella tomba che Anna aveva fatto costruire per i propri genitori. Fu trasferito pi\u00f9 tardi nella Cattedrale di Saint-Pierre di Nantes.\nSul reliquario del cuore della duchessa Anna di Bretagna vi sono inscrizioni in lettere d'oro decorate di verde, blu, rosso, alla gloria del cuore di Anna \u00abin Francia, due volte regina, duchessa dei Bretoni, reale e sovrana\u00bb. Fu eseguito da un orafo anonimo della corte di Blois, forse secondo un disegno di Jean Perr\u00e9al.\nNel 1792, per ordine della Convenzione Nazionale, il reliquario fu riesumato, vuotato e, in quanto metallo prezioso appartenente alle chiese, spedito alla zecca di Nantes per essere fuso. Trasferito alla zecca di Parigi come gioiello notevole, fu consegnato alla Biblioteca Nazionale. Fu riportato a Nantes nel 1819 dov'\u00e8 conservato dai Musei del dipartimento della Loira-Atlantica, attualmente appunto al Mus\u00e9e Dobr\u00e9e.\nDiscendenza.\nIl primo matrimonio con Massimiliano I d'Asburgo non venne mai consumato.\nDal secondo matrimonio con Carlo VIII, Anna di Bretagna ebbe quattro figli, morti tutti bambini:\nDegli otto figli nati dal suo terzo matrimonio con Luigi XII, sopravvissero solo due femmine:"}
{"id": "477439", "revid": "438", "url": "https://it.wikipedia.org/wiki?curid=477439", "title": "Raviolo", "text": ""}
{"id": "477440", "revid": "599013", "url": "https://it.wikipedia.org/wiki?curid=477440", "title": "Cemal G\u00fcrsel", "text": "Nel 1960 G\u00fcrsel fu messo a capo della giunta che con un colpo di Stato rovesci\u00f2 il governo del primo ministro Adnan Menderes.\nG\u00fcrsel assunse in seguito la carica di presidente della Repubblica fino al 1966 e brevemente anche quella di primo ministro e di ministro della difesa.\nCarriera militare.\nDopo aver frequentato la scuola militare di Kuleki a Istanbul, il 16 ottobre 1914 interruppe gli studi dell'ultimo anno per prendere parte alla prima guerra mondiale in qualit\u00e0 di ufficiale di artiglieria nel 4\u00ba Corpo d'armata prendendo parte alla battaglia dei Dardanelli e ottenendo la promozione a sottotenente il 12 luglio 1915 e raggiungendo il grado di tenente il 1\u00ba settembre 1915 con la 1\u00aa batteria del 12 \u00b0 Reggimento artiglieria. In seguito prese parte nel 1917 alla campagna in Sinai e Palestina al comando della 5\u00aa batteria obici del 41\u00ba Reggimento e ammalatosi di malaria venne catturato dagli inglesi il 19 settembre 1918 e dopo due anni di prigionia in Egitto rilasciato il 6 ottobre 1920.\nDopo il suo rilascio, Cemal G\u00fcrsel fece ritorno in Anatolia unendosi a Mustafa Kemal nella lotta per l'indipendenza turca e prendendo parte tra il 1920 e il 1923 a tutte le campagne sul fronte occidentale, distinguendosi nella seconda battaglia di \u0130n\u00f6n\u00fc, nella battaglia di Eski\u015fehir e nella battaglia del Sakarya, e successivamente \u00e8 stato insignito della Medaglia d'indipendenza da parte della Grande Assemblea Nazionale per il suo servizio nella offensiva finale.\nDopo essere stato promosso capitano il 1\u00ba settembre 1922, il 1\u00ba ottobre entr\u00f2 nall'Accademia Militare, dalla quale usc\u00ec nel 1929 come ufficiale di stato maggiore. Successivamente venne promosso maggiore nel 1931, tenente colonnello nel 1936 e colonnello nel 1940.\nNel 1946 venne promosso generale di brigata e nominato comandante della 65\u00aa Divisione. Nel 1948 viene promosso maggior generale e nominato capo di stato maggiore del 2\u00ba Corpo d'armata e nel 1950 viene nominato comandante della 12\u00aa Divisione. Nel 1953 venne promosso tenente generale e assegnato al comando della regione militare di Smirne e nel 1957 promosso generale a quattro stelle e comandante della IIIa Armata. Nel 1958 viene nominato Comandante in capo dell'Esercito Turco. Il 3 maggio 1960, quando sembrava dovesse assumere il comando delle forze armate turche venne posto a riposo.\nPresidenza della Repubblica.\nIl 27 maggio 1960 venne messo in atto un colpo di stato da parte di un gruppo di 37 giovani ufficiali di medio e basso rango che agirono al di fuori della catena di comando dello stato maggiore e orchestrato dal colonnello Alparslan T\u00fcrke\u015f contro il governo democraticamente eletto del primo ministro Adnan Menderes il 27 maggio 1960. Il colpo di Stato venne annunciat\u00f2 alle ore 4:36 del mattino del 27 maggio 1960 dal colonnello Alparslan T\u00fcrke\u015f che da radio Ankara comunic\u00f2 che le forze armate turche avevano preso il controllo dello stato per prevenire una guerra civile. Il comando effettivo delle operazioni durante il colpo di stato venne esercitato dal generale di brigata Cemal Madano\u011flu.\nGli autori del colpo di Stato costituirono una giunta militare denominata Comitato di unit\u00e0 nazionale (turco: \"Mill\u00ee Birlik Komitesi\", MBK) nominando il generale Cemal G\u00fcrsel, Comandante in capo dell'Esercito Turco, che non aveva avuto alcun ruolo nell'organizzazione e nella realizzazione del golpe, capo della giunta a causa della sua immensa popolarit\u00e0. G\u00fcrsel \u00e8 stato scelto dai rivoltosi come capo della giunta durante la notte in cui \u00e8 stato effettuato il colpo di Stato, prelevato a Smirne e scortato ad Ankara in un velivolo da trasporto C-47 da un capitano che era il pi\u00f9 giovane ufficiale del gruppo dei rivoltosi, quando gi\u00e0 i capi della rivolta avevano arrestato e inviato nell'isola di Yassiada, nel Mar di Marmara, il presidente Cel\u00e2l Bayar, il premier Adnan Menderes, il Capo di Stato Maggiore Generale R\u00fc\u015ft\u00fc Erdelhun e alcuni altri membri del Partito Democratico al governo, mentre il Ministro degli interni Nam\u0131k Gedik si suicid\u00f2 mentre era detenuto presso l'Accademia militare turca. Giunto ad Ankara alle 11:30 Cemal G\u00fcrsel incontr\u00f2 gli ufficiali autori del golpe e alle 16:00 come un leader del gruppo fece un discorso alla radio in cui veniva annunciata la revoca del coprifuoco; tra la popolazione di Ankara e Istanbul vi furono manifestazioni di grande giubilo, diversamente che nel resto della Turchia, in quanto durante il governo di Menderes le agitazioni erano essenzialmente limitate ad Ankara, Istanbul e parzialmente a Smirne, mentre nella maggior parte delle aree rurali Menderes aveva molti simpatizzanti, che guardavano la nuova giunta militare con sospetto.\nIl giorno dopo il colpo di Stato, Cemal G\u00fcrsel \u00e8 stato dichiarato Capo dello Stato e capo del governo e dal 30 maggio 1960 anche ministro della difesa, con poteri assoluti che nemmeno Kemal Atat\u00fcrk aveva mai avuto. G\u00fcrsel avrebbe lasciato la carica di primo ministro il 27 ottobre 1961 a Fahrettin \u00d6zdilek, mentre avrebbe lasciato la carica di ministro della difesa a H\u00fcseyin Ataman il 9 giugno 1960 appena alcuni giorni dopo il colpo di Stato.\nLo stesso giorno del suo insediamento ad Ankara, G\u00fcrsel liber\u00f2 duecento studenti e nove giornalisti, precedentemente arrestati nei giorni precedenti il colpo di Stato, autorizz\u00f2 14 giornalisti a poter nuovamente pubblicare, e convoc\u00f2 dieci professori di diritto delle universit\u00e0 di Istanbul e Ankara, Siddik Sami Onar, H\u0131fz\u0131 Veldet Velidedeo\u011flu, Rag\u0131p Sarica, Naci Sensoy, H\u00fcseyin Nail Kubal\u0131, Tar\u0131k Zafer Tunaya, \u0130smet Giritli, \u0130lhan Arsel, Bahri Savci e Muammer Aksoy, affiancati da Erdo\u011fan Tezi\u00e7, uno studente neolaureato, come loro assistente (attualmente Erdo\u011fan Tezi\u00e7 \u00e8 Professore ed ex presidente del Consiglio turco dell'istruzione superiore), per redigere una nuova costituzione. Il generale Rag\u0131p G\u00fcm\u00fc\u015fpala, comandante della Terza Armata, venne nominato nuovo Capo di Stato Maggiore Generale, ma venne sostituito, dopo il suo ritiro, avvenuto due mesi dopo, dal generale Cevdet Sunay.\nIl 14 ottobre 1960 ebbe inizio nell'isola di Yass\u0131ada processo, davanti a un tribunale speciale, nei confronti di 592 tra ex ministri, deputati e funzionari, del governo del primo ministro Adnan Menderes e del Partito Democratico tra cui lo stesso Menderes e il presidente Cel\u00e2l Bayar. Gli imputati furiono chiamati a rispondere di 19 diversi capi di imputazione. Le accuse andavano dalla corruzione, all'appropriazione indebita di fondi statali a quelle pi\u00f9 gravi di attentato alla costituzione e per alcuni degli imputati di aver causato il Pogrom di Istanbul. Il processo ebbe termine il 15 settembre 1961, dopo 872 sessioni e 202 giorni di udienza. La Corte emise le condanne a morte per 15 imputati, tra cui il presidente della Repubblica Cel\u00e2l Bayar il generale R\u00fc\u015ft\u00fc Erdelhun il primo ministro Adnan Menderes, il ministro delle finanze Hasan Polatkan il ministro degli esteri Fatin R\u00fc\u015ft\u00fc Zorlu. Il Comitato di unit\u00e0 nazionale conferm\u00f2 solo le condanne a morte di Menderes, Zorlu e Polatkan le cui sentenze vennero eseguite mediante impiccagione il 16 e 17 settembre 1961, nel carcere dell'isola di \u0130mral\u0131, nonostante gli inviti alla clemenza da parte di molti capi di Stato e di governo esteri e nonostante sia il presidente Cemal G\u00fcrsel sia \u0130smet \u0130n\u00f6n\u00fc, che era stato il principale oppositore di Menderes, fossero contrari all'esecuzione delle condanne a morte. Le restanti condanne a morte vennero commutate in ergastolo. Altri imputati vennero condannati a pene detentive varie.\nDurante la sua presidenza Cemal G\u00fcrsel ha avuto un ruolo attivo nella vasta modernizzazione delle forze armate turche e la Turchia \u00e8 stato uno dei pilastri della difesa del mondo libero durante la guerra fredda, in particolare durante la crisi missilistica cubana. In seguito alla dichiarazione di indipendenza di Cipro, secondo accordi presi in precedenza, una unit\u00e0 militare turca venne schierata a Cipro nel mese di agosto 1960. Durante la sua presidenza sono stati ospiti in Turchia la regina Elisabetta II ad Ankara nei primi mesi del 1961 e il vice presidente americano Johnson nel 1962. Cemal G\u00fcrsel mostr\u00f2 molta attenzione nei confronti delle minoranze, nominando come suoi \"vice Rappresentanti di Capo dello Stato\" e membri a pieno titolo della Camera dei rappresentanti ad interim leader etnici come l'armeno Hermine Kalustyan, il greco Kaludi Laskari ed Erol Dilek di origine ebraica e il direttore di Shalom, Avram Leyon, lo ha accompagnato nei suoi viaggi all'estero e in occasione del ricevimento di capi di stato stranieri.\nLa nuova costituzione, che prevedeva per la prima volta l'istituzione della Corte costituzionale, venne approvata con un referendum tenutosi il 10 ottobre 1961 e diede l'incarico di formare un nuovo governo come primo ministro a \u0130smet \u0130n\u00f6n\u00fc nel novembre 1961 e successivamente nel giugno 1962 e nel dicembre 1963, nel febbraio 1965 l'incarico venne assegnato al senatore Suat Hayri \u00dcrg\u00fcpl\u00fc, e a seguito delle elezioni generali, nell'ottobre 1965 l'incarico venne conferito a S\u00fcleyman Demirel leader del Partito della Giustizia, che era risultato vincitore delle elezioni, ed erede politico del Partito Democratico.\nCon la riduzione delle tensioni tra l'Occidente e il blocco sovietico, G\u00fcrsel ha cercato un miglioramento delle relazioni con l'Unione Sovietica, come con gli altri membri dell'alleanza occidentale, avviando nuovi contratti di credito con gli Stati Uniti e il Regno Unito, e relazioni tecniche e investimenti bilaterali con la Germania nel 1960. Nel 1962 divenne operativo il reattore atomico di Istanbul, vennero poi legalizzati i sindacati e il diritto di sciopero, concessa l'autonomia alle universit\u00e0 e venne concesso il perdono presidenziale a Celal Bayar e all'ex capo di stato maggiore generale Rustu Erdelhun, la cui condanna a morte era stata commutata in ergastolo; durante la sua presidenza, attraverso i suoi stretti e personali dialoghi diplomatici con il presidente francese Charles de Gaulle e il cancelliere tedesco Konrad Adenauer, vennero avviate le prime trattative di adesione della Turchia all'Unione europea, e con l'accordo di Ankara del 1963, firmato con Francia, Belgio, Paesi Bassi, Germania, Italia e Lussemburgo, venne autorizzata una grande migrazione di forza lavoro turca in Germania e in Europa occidentale dove era in corso un notevole sviluppo industriale.\nMalattia e morte.\nIl 31 gennaio 1966 Cemal G\u00fcrsel, che dalla fine del 1961 soffriva di una paralisi progressiva, venne colpito da una emorragia cerebrale e il 2 febbraio venne ricoverato al Walter Reed Army Medical Center di Washington dopo essere stato trasportato negli Stati Uniti in aereo privato \"BlueBird\" inviato dal presidente americano Johnson, ma il 9 febbraio, esattamente una settimana dopo il suo ricovero, cadde in coma dopo essere stato colpito da una trombosi e il 24 marzo venne deciso il suo ritorno in Turchia. Il 28 marzo il Parlamento turco dichiar\u00f2 conclusa per motivi di salute la sua presidenza secondo la costituzione e meno di sei mesi dopo ad Ankara, alle ore 06.45 del 14 settembre 1966, un colpo apoplettico metteva fine alla sua vita.\nCollegamenti esterni.\nKara Kuvvetleri Komutanl\u0131\u011f\u0131 _ Biografia di Cemal G\u00fcrsel sul sito dell'Esercito turco"}
{"id": "477441", "revid": "767487", "url": "https://it.wikipedia.org/wiki?curid=477441", "title": "Christoph Spycher", "text": "Carriera.\nClub.\nSpycher ha giocato nelle giovanili di Sternenberg, B\u00fcmpliz e M\u00fcnsingen.\nNel 1999 \u00e8 stato acquistato dal Lucerna, dove \u00e8 rimasto fino al 2001, anno del trasferimanto al Grasshoppers, con cui ha vinto la Lega nazionale A 2002-03. In Lega nazionale A/Super League ha disputato 137 partite (61 con il Lucerna e 76 con il Grasshoppers) nelle quali ha realizzato 5 gol, tutti con la maglia del Grasshoppers.\nNel 2005 si \u00e8 trasferito in Germania all'Eintracht Francoforte, dove ha subito guadagnato il posto di titolare e con cui nel 2006 ha disputato la finale di Coppa di Germania contro il (sconfitta per 1-0).\nDopo 5 stagioni in Germania ha fatto ritorno in patria, ingaggiato dai bernesi dello Young Boys, che ne hanno annunciato l'acquisto il 28 aprile 2010.\nNazionale.\nSpycher ha disputato 47 partite con la Nazionale svizzera, con cui ha partecipato ai Mondiali del 2006 (scendendo in campo una volta), agli Europei del 2004 (con 3 partite all'attivo) e del 2008 (mai in campo). Nel 2010 \u00e8 stato convocato dal CT Ottmar Hitzfeld per il Mondiale di Sudafrica, ma un infortunio al legamento interno del ginocchio sinistro accadutogli in aprile gli ha impedito di partire."}
{"id": "477445", "revid": "3476243", "url": "https://it.wikipedia.org/wiki?curid=477445", "title": "Arno Allan Penzias", "text": ""}
{"id": "477446", "revid": "125673563", "url": "https://it.wikipedia.org/wiki?curid=477446", "title": "Adnan Menderes", "text": "Gli inizi.\nAdnan Menderes nacque ad Ayd\u0131n, nell'allora Turchia ottomana, nel 1899, da una ricca famiglia di grandi proprietari terrieri di origini tataro-crimeane. Menderes milit\u00f2 nel Partito Liberale Repubblicano (nel 1930) e nel Partito Popolare Repubblicano (CHP), partito unico della repubblica di Ataturk, dal 1945, fond\u00f2 il Partito Democratico nel 1945 in continuit\u00e0 col defunto Partito nazionale per lo sviluppo per contrastare il CHP. Il partito, pur non ripudiando del tutto la politica di occidentalizzazione del predecessore, la mitig\u00f2 alquanto rivelandosi inoltre meno secolare.\nPrimo Ministro (1950-1960).\nMenderes divenne Primo ministro dal 1950 al 1960, anno in cui venne deposto da un golpe militare. Menderes divenne abbastanza famoso per aver venduto o distribuito gran parte del patrimonio da lui ereditato a piccoli proprietari. Fu pi\u00f9 tollerante di Atat\u00fcrk e del suo partito nei confronti dello stile di vita tradizionale e delle diverse forme assunte in Turchia dall'Islam e condusse una campagna elettorale per le elezioni del 1950 in gran parte sul tema della legalizzazione del richiamo alla preghiera (\"adh\u0101n\") in lingua araba, vietato invece da Atat\u00fcrk.\nPur rimanendo filo-occidentale, fu pi\u00f9 attivo dei suoi predecessori nel costruire buone relazioni con gli Stati musulmani ed ebbe una concezione pi\u00f9 liberistica dei precedenti Primi ministri, consentendo l'attivit\u00e0 dell'imprenditoria privata in misura pi\u00f9 sensibile. In generale le sue politiche economiche lo resero popolare fra la parte povera della popolazione turca ma portarono anche il paese all'insolvenza a causa dell'enorme incremento delle importazioni, dei beni di lusso e della tecnologia.\nFu marcatamente intollerante verso le critiche mossegli, tanto da fargli instaurare una censura sulla stampa e da fargli arrestare i giornalisti che non lo compiacevano, cercando per di pi\u00f9 di opprimere i partiti politici d'opposizione (fra cui spiccava il CHP, \"Cumhuriyet Halk Partisi\", Partito Popolare Repubblicano) e di porre sotto controllo istituzioni quali le universit\u00e0. Menderes divenne sempre pi\u00f9 impopolare fra gli intellettuali, gli studenti universitari e i militari, che temevano che gli ideali di Atat\u00fcrk fossero in pericolo. Ci\u00f2 infine ne decret\u00f2 la caduta.\nNel 1955, Menderes fu imputato per aver organizzato il pogrom d'Istanbul, che ebbe come delittuoso obiettivo l'eliminazione della consistente minoranza greca della citt\u00e0. Il 17 febbraio 1959 Menderes sopravvisse a un incidente aereo. L'aeroplano delle linee aeree turche THY, un Vickers Viscount immatricolato TC-SEV che lo portava a Londra con scalo a Roma, si fracass\u00f2 a pochi chilometri dal suo punto di atterraggio.\nColpo di Stato ed esecuzione.\nI militari ritenendo che il Partito Democratico non rispettasse i principi fondanti della Repubblica, in un clima di crescente insoddisfazione verso l'operato di Adnan Menderes, ritenuto troppo rigido e inflessibile, lo rimossero dal governo con un colpo di Stato guidato da Cemal G\u00fcrsel.\nIl 27 maggio 1960 un colpo di Stato militare abbatt\u00e9 il governo e Menderes fu arrestato con alcuni altri membri del suo partito, sotto l'imputazione di attentato alla Costituzione turca. Fu posto sotto processo sull'isola di Yass\u0131ada. Il processo fece anche riferimento al Pogrom d'Istanbul, per il quale egli e i suoi seguaci furono condannati. La sentenza fu di morte e, malgrado le richieste di perdono sottoposte al Presidente Cemal G\u00fcrsel anche da parte di vari leader mondiali, egli fu giustiziato per impiccagione sull'isola di \u0130mral\u0131 il 17 settembre 1961. Il 29 settembre 1961 il Partito Democratico fu sciolto.\nRiconoscimenti postumi.\nMolti anni dopo la sua morte, ricevette un perdono postumo e la sua sepoltura traslata in un mausoleo di \u0130stanbul il 17 settembre 1990 insieme con le sepolture di due altri membri impiccati del suo governo, Fatin R\u00fc\u015ft\u00fc Zorlu e Hasan Polatkan.\nUn'universit\u00e0 ad Ayd\u0131n e l'aeroporto internazionale di \u0130zmir (Smirne) gli sono stati intitolati. Inoltre, il suo nome \u00e8 stato dato a due licei, e precisamente l'Istanbul Bahcelievler Adnan Menderes Anadolu Lisesi e l'Ayd\u0131n Adnan Menderes Anadolu Lisesi."}
{"id": "477447", "revid": "123985841", "url": "https://it.wikipedia.org/wiki?curid=477447", "title": "Nokia N70", "text": "Il Nokia n70, \u00e8 un telefono cellulare prodotto dall'omonima azienda.\nFa parte della cosiddetta \"Nseries\" lanciata dalla Nokia. In Italia \u00e8 stato commercializzato dagli operatori H3G, Vodafone e TIM. Supporta il sistema operativo Symbian \"serie 60 (2nd edition, Feature Pack 3)\" e la tecnologia Java.\nLa fotocamera posteriore ha una risoluzione massima di 2 megapixel con flash integrato, obiettivo da 2mpx. La fotocamera frontale supporta una risoluzione VGA (640x480). I filmati prodotti (in standard 3GPP o MPEG-4 a seconda della configurazione) sono visibili direttamente con il software \"Real Player\" integrato.\nIn fatto di connettivit\u00e0, l'N70, supporta la tecnologia Bluetooth, ma non sono presenti gli infrarossi.\n\u00c8 possibile sincronizzare il terminale con il pc, attraverso il software PC Suite, prodotto dalla stessa Nokia. Essendo un terminale UMTS, supporta le funzioni di videochiamata, lo \"streaming\" video.\nAltra funzione \u00e8 la radio FM integrata (vedi Visual Radio), che occasionalmente consente anche di visualizzare contenuti video. Nella cartella \"ufficio\" (reperibile attraverso il menu) \u00e8 possibile trovare la suite \"QuickOffice\" che permette di visualizzare direttamente sul telefono file creati con Microsoft Word, Microsoft Powerpoint, ed Microsoft Excel. L'N70, ha una memoria interna di 30 MB (di cui liberi massimo 11), espandibile grazie una memory card di tipo RS-MMC (Reduced Size-Multi Media Card).\nL'azienda ha messo il Nokia N70 fuori produzione dall'ottobre 2009.\nSpecifiche tecniche.\nQui sono elencate le specifiche tecniche dello smartphone.\nCronologia firmware.\nNote: per controllare la propria versione digitare, in stand-by il numero *#0000#\nL'N70, pur rimanendo esternamente immutato nel corso del tempo, ha subito revisioni hardware che rendono talvolta impossibile aggiornare il telefono alla versione software pi\u00f9 recente."}
{"id": "477449", "revid": "1005847", "url": "https://it.wikipedia.org/wiki?curid=477449", "title": "Partito Democratico (Turchia 1946)", "text": "Il Partito Democratico (\"Demokrat Parti\" in turco) \u00e8 stato un partito politico turco di destra.\nStoria.\nAdnan Menderes fond\u00f2 il Partito Democratico nel 1945, insieme a Cel\u00e2l Bayar, Mehmet Fuad K\u00f6pr\u00fcl\u00fc e Refik Koraltan, in continuit\u00e0 con il defunto Partito nazionale per lo sviluppo per contrastare il predominante Partito Popolare Repubblicano, diventando cos\u00ec primo ministro dopo avere vinto le elezioni del 1950.\nIl partito, pur non ripudiando del tutto la politica di occidentalizzazione del predecessore, la mitig\u00f2 alquanto rivelandosi inoltre meno secolare.\nI militari, perci\u00f2, ritenendo che non rispettasse i principi fondanti della Repubblica, in un clima di crescente insoddisfazione verso l'operato di Adnan Menderes, ritenuto troppo rigido e inflessibile, lo rimossero dal governo con un colpo di Stato guidato da Cemal G\u00fcrsel.\nIn seguito Menderes fu giustiziato e il 29 settembre 1961 il partito sciolto.\nTentativi di rilancio.\nNel novembre del 1992 alcuni membri fondatori del partito \u2013 come preannunciato al 5\u00b0 gran congresso \u2013 lo ricostituirono con lo stesso nome e simbolo, ponendo inizialmente alla sua guida Hayrettin Erkmen, sebbene il suo esponente di maggior spicco fosse Ayd\u0131n Menderes, figlio di Adnan, che fu eletto terzo presidente del partito nel febbraio del 1994 e lo guid\u00f2 fino a un incidente stradale nel 1996.\nIl rifondato Partito Democratico non si uniform\u00f2 mai alle ideologie politiche dominanti, e non partecip\u00f2 alle elezioni del novembre 2002. Fra i capi pi\u00f9 recenti del partito c'\u00e8 Yal\u00e7\u0131n Ko\u00e7ak.\nAlle politiche del 2007 si \u00e8 presentato un nuovo Partito Democratico, anch'esso conservatore e che si ispira al vecchio PD. Il nuovo PD \u00e8 nato dal Partito della Retta Via. Il nuovo PD, per\u00f2, ha conseguito alle elezioni il 5,4% dei voti, quasi dimezzando il risultato che il Partito della Retta Via consegu\u00ec nel 2005 (9,6%). I democratici, inoltre, non superando lo sbarramento del 10%, non hanno conseguito seggi.\nNell'ottobre del 2009 il Partito della Madrepatria (ANAP) \u00e8 confluito nel PD. Del resto gi\u00e0 nel 2007 il Partito della Retta Via aveva tentato di coinvolgere l'ANAP nel nuovo progetto."}
{"id": "477450", "revid": "3476283", "url": "https://it.wikipedia.org/wiki?curid=477450", "title": "Edward C. Pickering", "text": ""}
{"id": "477455", "revid": "190427", "url": "https://it.wikipedia.org/wiki?curid=477455", "title": "Tornavento", "text": "Tornavento (\"Turnav\u00e9nt\" in dialetto locale) \u00e8 una frazione del comune di Lonate Pozzolo, in provincia di Varese. \u00c8 situata nella valle del Ticino a 170 metri sul livello del mare.\nStoria.\nLe origini ed il nome.\nDella localit\u00e0 di Tornavento si hanno notizie da un atto di vendita del 1263 in cui comparivano i due testimoni Guglielmo Pagani e Zanolo de Lamberto. In un atto del 1465 del notaio lonatese Stefanino Cane, con cui i fratelli della Croce affittavano ai fratelli Perotti campi, prati e boschi di Tornavento, \u00e8 menzionato un terreno nella valle del Ticino \"subtus Castellatium\", cio\u00e8 che stava sotto una fortificazione antica e ormai cadente. Questa struttura poteva fungere da punto di riferimento utilissimo per chi, navigando con barca o barcone sul Ticino, fiume ancora rapido e vorticoso in questo tratto, voleva essere avvertito che era prossimo l'imbocco del Naviglio. Donde l'epiteto di torre segnaletica per i naviganti, \"turris naventium\", italianizzato Tornavento, nome poi esteso anche alle case che sorsero dappresso. Si pu\u00f2 ritenere che il castellazzo suddetto sia stato trasformato prima in residenza dei feudatari, infine nell'attuale villa Parravicino.\nTuttavia vi sono indizi seri per un'origine romana di Tornavento: all'inizio del percorso tra i boschi che conduce all'antica dogana Austro-ungarica, sono stati trovati dei blocchi di laterizi che provengono da abitazioni romane presumibilmente del II secolo a.C.\nLa battaglia di Tornavento.\nIl 22 giugno 1636, nei dintorni di Tornavento, tra le truppe del re di Spagna (signore del milanese in quanto Duca di Milano), capitanate dal governatore marchese di Legan\u00e9s, e un esercito francese, alleato dei Piemontesi e comandato dal maresciallo di Cr\u00e9quy, fu combattuta nell'ambito della Guerra dei Trent'Anni una sanguinosa battaglia che lasci\u00f2 circa 2000 morti nella brughiera. Una cronaca dettagliata di questo fatto d'armi si trova narrata diffusamente nell\"'Historia d'Italia\" di Girolamo Brusoni, edita nel 1656. Ogni anno l'evento \u00e8 rievocato con una manifestazione folcloristica.\nStoria recente di Tornavento.\nTornavento \u00e8 cresciuto intorno alle propriet\u00e0 terriere dei nobili Parravicino, praticamente padroni dell'intero centro abitato, come testimonia la Villa Parravicino che oggi si apre sull'omonima piazza. Essi investirono molti fondi per la crescita del villaggio da punto di vista agricolo, industriale e sociale del paese. L'ingegner Ippolito Parravicino fu anche sindaco di Lonate Pozzolo dal 1875 al 1877.\nIl territorio di Tornavento comprende una parte della valle del Ticino, che rappresenta un vero e proprio museo all'aperto di tecnologia idraulica realizzata in epoche differenti. La piazza Parravicino, su cui si apre la parrocchiale di Sant'Eugenio, \u00e8 stata ristrutturata nel 1997 e vi \u00e8 stato edificato un belvedere, dal quale \u00e8 possibile vedere gli innumerevoli corsi d'acqua che rigano il territorio: i canali Villoresi e Industriale, la Gora Molinara, il ponte in ferro sul Ticino, l'inizio del Naviglio Grande con la Casa della Camera, la paladella in granito che divide l'acqua del fiume in due parti: a sinistra l'imbocco del canale, a destra la \"Bocca di Pavia\" per la quale si proseguiva la navigazione sul fiume. Da l\u00ec \u00e8 visibile anche la Cascina Castellana, dalla quale nell'Ottocento partiva una barca-corriera per il trasporto di persone fino a Milano Porta Ticinese.\nLungo la scarpata che da piazza Parravicino porta al fiume Ticino era stata edificata nell'Ottocento l'ingegnosa \"Ferrovia delle Barche\" ideata da Carlo Cattaneo per sollevare le stesse dal Naviglio al pianalto e da l\u00ec trasportarle su vagoni trainati da cavalli per 17 chilometri sino a Sesto Calende, con notevole risparmio di tempi e di fatiche rispetto ai modi prima in uso per risalire il Ticino. Cess\u00f2 la sua attivit\u00e0 nel 1865, in conseguenza della costruzione della ferrovia Milano-Arona.\nIl 4 novembre 1809 un Regio Decreto aggrega Tornavento, che fino ad allora era stato comune autonomo, al comune di Lonate Pozzolo, parte della provincia di Milano. Annullato dal ritorno degli austriaci, il Regio Decreto fu nuovamente emanato il 7 marzo 1869, quando Lonate era parte del circondario di Abbiategrasso e del mandamento di Cuggiono. A fine ottocento, nel 1860 e 1868 si ricordano delle memorabili piene del Ticino. Nel 1896 venne realizzata la via Sant'Anna per congiungere pi\u00f9 agevolmente Lonate al capoluogo. Nel 1900 la chiesa di Sant'Eugenio fu elevata a parrocchia; il primo parroco, dal 1900 al 1903, fu don Luigi Genoni. Nel 1997 \u00e8 stata costituita un'Unit\u00e0 pastorale tra le parrocchie di Sant'Ambrogio in Lonate Pozzolo e Sant'Eugenio in Tornavento.\nL'industrializzazione di fine ottocento, innescata dalla suddetta \"Ferrovia delle Barche\", richiam\u00f2 mano d'opera e determin\u00f2 l'aumento della popolazione residente: gi\u00e0 nel 1900 \u00e8 attestata nel territorio la filatura di lana Trezzi, mentre la centrale termica a carbone funzion\u00f2 nel primo decennio del Novecento, producendo energia elettrica per la ferrovia Milano-Gallarate-Varese. Nel 1910 funzionavano in valle il Tubettificio di Tornavento di propriet\u00e0 Formenti e Gorla e, ai Molinelli, la ditta Gagliardi per la produzione di cotone idrofilo. Sempre nel 1910 al ponte di Oleggio c'era una pista ciclabile ove si esercitava il Velo Club Ticino; contemporaneamente nell'abitato di Tornavento operava l'oste Lattuada, funzionava la scuola elementare con una sola maestra, c'era l'ufficio idraulico del Naviglio Grande. Dopo il 1920 fu fondato il Circolo Cooperativa Sant'Eugenio. Nel 1933 cominci\u00f2 l'attivit\u00e0 l'asilo infantile Parravicino, affidato alle Suore del Suffragio.\nPer via della presenza del ponte in ferro sul Ticino, il paese ha subito martellanti bombardamenti durante la seconda guerra mondiale, cui il ponte ha resistito miracolosamente. Essi lasciano strascichi anche oggi, poich\u00e9 negli ultimi venti anni il paese \u00e8 stato evacuato almeno tre volte per ritrovamenti di ordigni bellici lungo il fiume.\nNel 1998 Piazza Parravicino viene sottoposta a una ristrutturazione totale. Il progetto, a cura dell'ing. Ferrario, ne ha fatto una delle piazze pi\u00f9 suggestive della zona, con una vista unica sulla sottostante valle del fiume Ticino e una panoramica sulla catena delle Alpi che spazia dal massiccio del Monte Rosa alle cime del Monviso.\nIl porto di Tornavento.\nStoricamente in territorio di Lonate, ma non lontano dall'abitato di Tornavento da cui lo si poteva osservare dall'alto, era edificato il \"porto\", cio\u00e8 il traghetto per il trasporto di uomini e merci attraverso il fiume Ticino. Questa realt\u00e0 importantissima, che pure teneva occupate per il suo funzionamento pochissime persone, era certamente pi\u00f9 antica del primo documento finora reperito che ne fa menzione: la concessione in affitto della struttura nell'anno 1421 da parte del comune di Lonate, che ne divideva propriet\u00e0 e diritti con il comune di Oleggio. Il comune di Lonate concedeva, limitatamente alla quota di sua spettanza, ad Antonio da Cardano, gestore anche del porto di Castelnovate, il diritto di traghettare attraverso il Ticino con le due navi di compropriet\u00e0 Lonate-Oleggio che allora valevano 34 fiorini d'oro. La bastia era allora sulla sponda di Oleggio.\nIl porto dovette cambiare posizione pi\u00f9 volte, in obbedienza ai cambiamenti di letto del fiume. Nel 1499 un Piantanida di Oleggio vendette a un nobile Modoni di Lonate un terreno con edifici sulla sponda di Oleggio ad portum novum. Nel 1536 \u00e8 riconosciuto ai comuni di Lonate e di Oleggio il diritto di \"mutare\" il porto \"de loco ad locum ad eorum libitum\".\nNel 1636, nei giorni precedenti la battaglia di Tornavento o del Panperduto di cui si \u00e8 detto sopra, i soldati franco-sabaudi invasori del Ducato di Milano, \"trovandosi il porto dalla parte di l\u00e0, lo presero et lo trattennero cos\u00ec incordato\". Nel 1783 il porto era affittato a certo Masser. Nel 1875 l'impianto era poco a valle del successivo ponte in ferro. Fornito di due barche unite dal soprastante palco munito di parapetto, il traghetto era assicurato con cavo e carrucola ad una fune tesa attraverso il Ticino e si muoveva da una sponda all'altra sfruttando la corrente dell'acqua, con opportuna manovra del timone.\nPochi anni dopo, precisamente nel 1889, fu costruito sul Ticino, per il raccordo tra Lonate e Oleggio, un ponte di ferro che rese anacronistico il secolare traghetto.\nSociet\u00e0.\nEvoluzione demografica.\n\u00c8 solo un'ipotesi che la chiesa di Sant'Eugenio gi\u00e0 esistesse nel Trecento; certo era in piedi nel Seicento quando ebbe un cappellano. Il piccolo nucleo abitato crebbe col tempo pi\u00f9 degli altri cascinali che si formavano all'intorno, sull'altopiano e nella valle. Gli abitanti erano 89 nel 1824, 251 nel 1864. Nel 1900 Tornavento contava oltre 400 anime (comprese quelle delle adiacenti cascine del pianalto e dei mulini in valle). Al 31 dicembre 2005, infine, esso contava 143 nuclei famigliari per un totale di 348 abitanti."}
{"id": "477457", "revid": "400694", "url": "https://it.wikipedia.org/wiki?curid=477457", "title": "Sosistrato di Agrigento", "text": "Biografia.\nEra nipote di Sosistrato, il capo dell'oligarchia siracusana tra le tirannidi di Timoleonte e Agatocle.\nIn seguito all'esilio di Iceta, Tinione ascese al governo della citt\u00e0 aretusea. Ben presto fu affiancato da Sosistrato, con cui in un primo momento spart\u00ec il potere pacificamente. Entrambi contavano su un esercito di mercenari che li segu\u00ec quando la loro alleanza si ruppe. Inizi\u00f2 una guerra civile che divise la citt\u00e0 tra Ortigia (in mano a Tinione) e la terraferma (in mano a Sosistrato). Sosistrato, forte di un plotone di 10000 uomini, probabilmente sconfisse Tinione e ampli\u00f2 cos\u00ec il suo governo su Siracusa, su Agrigento e su un'altra trentina di citt\u00e0.\nApprofittando della guerra civile, i cartaginesi si inserirono nella contesa assediando Siracusa da terra e da mare. La situazione si fece cos\u00ec critica che le due fazioni chiesero l'aiuto di Pirro, re dell'Epiro, a cui consegnarono la citt\u00e0 e l'esercito, garantendogli anche l'aiuto delle altre citt\u00e0 siciliane. Sosistrato riconquist\u00f2 anche Agrigento, caduta in mano di Cartagine.\nRiappacificatosi con Tinione, fu nominato da Pirro Comandante dei contingenti mercenari contro Cartagine ma contrario poi al proseguimento della guerra e ai gravosi costi in vista di una eventuale spedizione in africa, si ribell\u00f2 contro Pirro. Condannato a morte riusc\u00ec a fuggire da Siracusa ,mettendosi a capo di una vasta rivolta grazie all'appoggio dei cartaginesi e dei mamertini."}
{"id": "477461", "revid": "287204", "url": "https://it.wikipedia.org/wiki?curid=477461", "title": "Trichodontidae", "text": "I Tricodontidi sono una famiglia di pesci d'acqua salata appartenenti all'ordine dei Perciformes.\nDistribuzione e habitat.\nQuesti pesci sono diffusi nel nord del Pacifico, abitano i fondali sabbiosi, dove si nascondono durante il giorno."}
{"id": "477462", "revid": "3476353", "url": "https://it.wikipedia.org/wiki?curid=477462", "title": "Scott Sheppard", "text": ""}
{"id": "477470", "revid": "767487", "url": "https://it.wikipedia.org/wiki?curid=477470", "title": "Tinione", "text": "Figlio di Mammeo, Tinione fu tra i promotori dell'esilio di Iceta. Conquistato il potere, fu affiancato da Sosistrato, con cui in un primo momento spart\u00ec il potere pacificamente. Entrambi contavano su un esercito di circa 10000 mercenari. Ben presto per\u00f2 i due entrarono in contrasto e fecero scoppiare una guerra civile che divise la citt\u00e0 tra Ortigia (in mano a Tinione) e la terraferma (in mano a Sosistrato).\nTinione fu probabilmente sconfitto da Sosistrato, che conquist\u00f2 gran parte della Sicilia meridionale, fino ad Agrigento. Approfittando della guerra civile, i cartaginesi si inserirono nella contesa assediando Siracusa da terra e da mare. La situazione si fece cos\u00ec critica che le due fazioni chiesero l'aiuto di Pirro, re dell'Epiro, a cui consegnarono la citt\u00e0 e l'esercito, garantendogli anche l'aiuto delle altre citt\u00e0 siciliane.\nStipulata un'intesa con Sosistrato grazie alla mediazione di Pirro, fu nominato da questi\nSovrintendente alle difese del Territorio, mentre Sosistrato ottenne la carica di comandante dei contingenti mercenari. Contrario al proseguimento della guerra con Cartagine e al progetto di una spedizione in Africa, si ribell\u00f2 all'autorit\u00e0 del condottiero epirota e per questo venne messo a morte."}
{"id": "477471", "revid": "729019", "url": "https://it.wikipedia.org/wiki?curid=477471", "title": "\u0130smet \u0130n\u00f6n\u00fc", "text": "Primo ministro dal 1923 al 1937, fu dopo Mustafa Kemal Atat\u00fcrk il massimo artefice delle riforme progressiste dello Stato. Alla morte di Mustafa Kemal nel 1938 divenne presidente della repubblica fino al 1950. Divenne nuovamente Primo ministro dal 1961 al 1965.\nBiografia.\n\u0130smet \u0130n\u00f6n\u00fc nacque a Smirne, nell'allora Turchia ottomana, il 24 settembre 1884, figlio di Hac\u0131 Re\u015fit, un magistrato curdo originario di Malatya (nell'odierna Anatolia Orientale), e di Cevriye (nota poi, a seguito della legge sul cognome del 1934, come Cevriye Temelli), appartenente ad un'illustre famiglia turca originaria di Razgrad (nell'allora Bulgaria ottomana). Nel 1903, \u0130n\u00f6n\u00fc divenne ufficiale di artiglieria; nel 1906 divenne capitano ed entr\u00f2 nello Stato Maggiore e tra il 1908 e 1909 partecip\u00f2 alla rivolta dei Giovani Turchi. Nel 1913 fu nominato capo della prima sezione dello Stato Maggiore e negli ultimi mesi dello stesso anno fece parte della delegazione turca che tratt\u00f2 la pace con i bulgari.\nGenerale.\nNel corso della prima guerra mondiale, diventato generale, comand\u00f2 un corpo d'armata in Palestina; nel 1918 fu nominato sottosegretario di Stato e fece parte della commissione che tratt\u00f2 i termini dell'armistizio. Nel 1919 ader\u00ec alla rivolta di Kemal Pasci\u00e0 ed entr\u00f2 nell'Accademia Nazionale.\nNella guerra d'indipendenza turca ebbe il comando del fronte occidentale e combatt\u00e9 contro i greci e nel gennaio e marzo 1921 riport\u00f2 ad \u0130n\u00f6n\u00fc due importanti vittorie.\nDopo aver firmato nell'ottobre 1922 l'armistizio di Mudanya, divenne ministro degli esteri e nel 1923 capeggi\u00f2 la delegazione turca alle trattative che condussero al Trattato di Losanna (luglio 1923). \nPrimo ministro.\nGrazie al prestigio cos\u00ec acquisito divenne il numero due della neonata repubblica, dopo Atat\u00fcrk, con la carica di Primo ministro, carica mantenuta dall'ottobre 1923 al 1924 e dal 1925 fino al 1937. A causa della sua carriera militare fino al 1934 fu conosciuto come \u0130smet Pasci\u00e0 (generale \u0130smet): quando la legge impose a tutti i turchi di adottare un cognome scelse per s\u00e9 \"\u0130n\u00f6n\u00fc\", la citt\u00e0 dell'Anatolia nord-occidentale dove nel 1921 aveva condotto le truppe turche alla vittoria in due battaglie della guerra d'indipendenza turca.\nPresidente.\nL'11 novembre 1938, dopo la morte di Atat\u00fcrk, divenne presidente della Repubblica e fece in modo di mantenere la Turchia neutrale ed equidistante nel corso della seconda guerra mondiale. Nel 1939 tratt\u00f2 e stipul\u00f2 con la Francia ed il Regno Unito un patto di mutua assistenza che prevedeva l'entrata in guerra della Turchia in caso di guerra nel Mediterraneo orientale, ma nonostante questo, nel giugno 1941 concluse un trattato di amicizia con la Germania nazista. Pressato da Hitler per un ingresso in guerra contro gli inglesi, cos\u00ec da rioccupare i possedimenti inglesi in Medio Oriente, \u0130n\u00f6n\u00fc non cedette a queste richieste. L'8 marzo 1943 fu rieletto presidente, continuando a mantenere una stretta neutralit\u00e0 tra i belligeranti, ma che piano piano and\u00f2 evolvendosi sempre pi\u00f9 verso un atteggiamento favorevole nei confronti degli Alleati.\nDopo la guerra, spinto dagli anglo-americani e contro la volont\u00e0 del suo partito, il Partito Popolare Repubblicano introdusse il multipartitismo e nel 1946 alle prime elezioni ottenne la maggioranza, ma nel 1950 perse le elezioni contro Cel\u00e2l Bayar, principalmente a causa dei pessimi risultati della gestione statalista dell'economia e rimase il capo dell'opposizione.\nIl ritorno.\nDopo un colpo di stato dell'esercito turco nel 1960, con le elezioni del 1961 fu richiamato nuovamente come primo ministro, restandovi fino al 1965, attuando un riavvicinamento all'URSS e guadagnandosi l'appoggio sovietico per la Questione di Cipro."}
{"id": "477472", "revid": "3476396", "url": "https://it.wikipedia.org/wiki?curid=477472", "title": "Robert T. A. Innes", "text": ""}
{"id": "477475", "revid": "767487", "url": "https://it.wikipedia.org/wiki?curid=477475", "title": "Fabrizio Faniello", "text": "Ha rappresentato Malta all'Eurovision Song Contest nel 2001 a Copenaghen e nel 2006 ad Atene. Anche sua sorella Claudia \u00e8 una cantante.\nBiografia.\nSi avvicina alla musica fin da piccolo, grazie all'interessamento di un insegnante. Tuttavia la sua prima passione \u00e8 il calcio (giocher\u00e0 anche per qualche mese in Italia, a Torino, nel 1997).\nTornato a Malta, sceglie la strada della musica. Nel 2001 pubblica il suo primo album, \"While I'm Dreaming\", che raggiunge il numero uno nelle classifiche maltesi.\nIl singolo di lancio del suo secondo disco, \"I'm In Love (The Whistle Song)\", raggiunge il primo posto a Malta, ma entra in classifica anche in altri paesi europei, tra cui Svezia (7\u00ba posto, 15 settimane consecutive nella top-20) e Finlandia (11\u00ba). L'album \"When We Danced \"raggiunge la vetta delle classifiche maltesi.\nL\"'exploit\" europeo \u00e8 bissato dal terzo album, \"Believe\" e dai singoli tratti da questo, in particolare \"Bye Baby Bye Bye\".\nA settembre 2009 ha partecipato al Konkors Kanzunetta Indipendenza, festival musicale maltese, con il brano \"Futur\".\nParla correntemente italiano, maltese e inglese.\nEurofestival.\nFaniello ha partecipato numerose volte alle selezioni maltesi per l'Eurovision Song Contest, guadagnandosi due volte la possibilit\u00e0 di rappresentare il suo paese alla kermesse canora continentale.\nNella sua prima partecipazione, Eurovision Song Contest 2001 a Copenaghen, Faniello chiuse al nono posto, segnando l'inizio della sua carriera internazionale.\nDecisamente pi\u00f9 sfortunata la seconda esperienza, Eurovision Song Contest 2006 ad Atene: a causa di un'esecuzione tutt'altro che impeccabile, non \u00e8 andato oltre all'ultimo posto in finale, con un solo punto."}
{"id": "477477", "revid": "133557", "url": "https://it.wikipedia.org/wiki?curid=477477", "title": "Dario Braga", "text": "Biografia.\n\u00c8 stato Prorettore alla Ricerca dell'Alma Mater Studiorum Universit\u00e0 di Bologna dal 2009 al 2015. Ha diretto l'Istituto di studi avanzati dell'universit\u00e0 di Bologna, facente parte dell'Istituto di studi superiori (ISS) dell'ateneo.\nDal 2001 al 31 ottobre 2006 ha diretto il Collegio superiore, anch'esso appartenente all'ISS. Dario Braga \u00e8 stato vice Presidente di ASTER, il consorzio delle Universit\u00e0, dei centri di ricerca e della Regione Emilia Romagna.\n\u00c8 docente ordinario di chimica presso la medesima universit\u00e0 ed ha pubblicato oltre 400 articoli e reviews e contributi a libri con circolazione internazionale ed ha tenuto oltre 200 tra seminari e conferenze scientifiche. \u00c8 tra i pi\u00f9 citati chimici italiani (H-index al 2018 pari a 58).\nDopo aver dedicato i primi anni di ricerca allo studio dei composti a cluster metallici, si \u00e8 occupato sempre di pi\u00f9 di chimica supramolecolare dello stato solido. In Italia ha aperto il campo di ricerca dell'\"ingegneria dei cristalli molecolari\" (\"Molecular\" \"Crystal Engineering\") . I campi di ricerca in cui \u00e8 particolarmente attivo sono:\nDario Braga \u00e8 anche stato \"visiting professor\" presso l'universit\u00e0 di Strasburgo.\n\u00c8 stato il primo editore scientifico della rivista \"CrystEngComm\" pubblicato dalla Royal Society of Chemistry britannica, ed \u00e8 attualmente membro dell'international advisory board di \" Chemical Communications\"\nDario Braga \u00e8 membro dell'Istituto di Bologna della Accademia delle Scienze.\nDario Braga \u00e8 attualmente Presidente dell'Istituto di Studi Superiori e Direttore dell'Istituto di Studi Avanzati dell'Universit\u00e0 di Bologna"}
{"id": "477482", "revid": "6923", "url": "https://it.wikipedia.org/wiki?curid=477482", "title": "Andrea Battistini", "text": "Biografia.\nAllievo di Ezio Raimondi, dopo essere stato professore ordinario di letteratura italiana presso l'Alma mater studiorum - Universit\u00e0 di Bologna dal 1984 al 2017 fu nominato professore emerito dalla stessa Universit\u00e0. Durante il suo periodo in servizio fu anche direttore del Dipartimento di Italianistica dal 1993 al 1996 e del Collegio superiore dalla sua fondazione (1998) fino al 2001. Dal 2012 al 2015 fu uno dei consiglieri d'amministrazione della sua Universit\u00e0.\nI suoi lavori (oltre 850 titoli pubblicati, alcuni dei quali tradotti in inglese, giapponese, tedesco, spagnolo, francese, ungherese e portoghese), hanno abbracciato soprattutto il Seicento e il Settecento, principalmente le figure di Galileo Galilei e di Giambattista Vico, due autori di cui egli cur\u00f2 diverse edizioni delle opere. Battistini si occup\u00f2 inoltre del genere autobiografico, del Barocco, della retorica, di Dante Alighieri.\nFu direttore della rivista \"Intersezioni\". Fece inoltre parte dei comitati scientifici delle riviste \"Critica letteraria\", \"Annali d'Italianistica\", \"Quaderni d'Italianistica\", \"Galilaeana\", \"Esperienze Letterarie\", \u201cRinascimento\u201d, \u201cSeicento &amp; Settecento\u201d e altre.\nFu membro del Centro di studi muratoriani dal 1984; socio residente della Commissione per i testi di lingua dal 1988; membro dell'Accademia degli Agiati dal 2003; socio dell'Accademia d'Arcadia dal 2004; dell'Accademia delle Scienze dell'Istituto di Bologna dal 2005; membro dell'Accademia Ambrosiana-Classe di Studi Borromaici dal 2006; membro della Societ\u00e0 Torricelliana di Faenza dal 2009; membro dell'Associazione culturale Il Mulino.\nFu nel 1996 uno dei fondatori dell'ADI (Associazione degli Italianisti), del cui Consiglio direttivo fece parte fino al 2012.\nFu presidente dell'Accademia Pascoliana di San Mauro Pascoli dal 2007 al 2017 e membro dei comitati per le edizioni nazionali delle Opere di Giovanni Pascoli dal 2010 al 2018.\nFu cittadino onorario del Comune di Alberona (Foggia) e di San Mauro Pascoli (Forl\u00ec-Cesena).\nNel 2011 gli venne assegnato il Premio Letterario Citt\u00e0 di Leonforte per la saggistica. Nel 2015 gli fu conferito dall'Accademia Nazionale dei Lincei il Premio Maria Teresa Messori Roncaglia ed Eugenio Mari destinato a un letterato. Nel 2019 ottenne il Premio di storia letteraria Natalino Sapegno."}
{"id": "477483", "revid": "1305772", "url": "https://it.wikipedia.org/wiki?curid=477483", "title": "Acidi grassi monoinsaturi", "text": "Gli acidi grassi monoinsaturi (o acidi grassi monoenoici, indicati con l'acronimo MUFA, dall'inglese \"MonoUnsaturated Fatty Acids\") sono acidi grassi caratterizzati dall'avere un solo doppio legame tra tutti quelli presenti tra i vari atomi di carbonio; differiscono in questo dagli acidi grassi saturi (che posseggono solo legami singoli) e da quelli polinsaturi (che hanno invece numerosi doppi legami).\nGrassi monoinsaturi nell'alimentazione.\nIn campo alimentare, questi grassi si trovano in buona quantit\u00e0 nell'olio di oliva e in tutti gli altri oli vegetali (olio di semi vari, di soia, di girasole). Essi sono considerati grassi \"buoni\", in quanto favoriscono la sostituzione del colesterolo LDL presente nel sangue, causa di infarti e di ostruzioni vascolari, con colesterolo HDL, che non rappresenta invece una fonte di pericolo per l'organismo. La dieta mediterranea, conosciuta per i suoi positivi effetti sulla salute, deve questo merito soprattutto all'uso dell'olio di oliva come grasso di uso quotidiano, a differenza di altri tipi di diete che utilizzano grassi saturi di origine animale (ad esempio quella dell'Europa centrale e settentrionale).\nNello specifico, l'acido grasso monoinsaturo presente nell'olio di oliva, l'acido oleico, si utilizza per misurare l'acidit\u00e0 del suddetto prodotto da cucina: per poter essere considerato un olio di alta qualit\u00e0, il valore dell'acidit\u00e0 deve essere inferiore allo 0,8%, ovvero devono essere presenti meno di 0,8 grammi di acido oleico libero in 100 grammi totali d'olio.\nEsistono naturalmente anche diversi altri esempi di acidi grassi monoinsaturi; alcuni sono:"}
{"id": "477486", "revid": "1951407", "url": "https://it.wikipedia.org/wiki?curid=477486", "title": "Identit\u00e0 vettoriali", "text": "Qui di seguito verranno presentate alcune identit\u00e0 vettoriali, cio\u00e8 delle uguaglianze riguardanti campi vettoriali e campi scalari che risultano verificate indipendentemente dalle variabili scelte.\nQueste relazioni risultano utili nei problemi di calcolo vettoriale, ad esempio nella derivazione delle onde elettromagnetiche a partire dalle equazioni di Maxwell.\nNel testo indicheremo con \"f, g\" i campi scalari e con A, B, C i campi vettoriali.\nIdentit\u00e0 vettoriali generiche.\nTriplo prodotto.\nda cui si ha\ned in particolare\nCombinazione di operatori vettoriali.\nDivergenza del gradiente.\nL'operatore formula_15 viene detto operatore di Laplace (o laplaciano) e viene anche indicato con formula_16."}
{"id": "477505", "revid": "121803940", "url": "https://it.wikipedia.org/wiki?curid=477505", "title": "Francesco Paolo Tosti", "text": "Biografia.\nQuinto dei cinque figli sopravvissuti di Giuseppe, commerciante ortonese, studi\u00f2 col maestro Saverio Mercadante presso il Conservatorio di San Pietro a Majella a Napoli, dove si diplom\u00f2 in violino e composizione nel 1866.\nIncominci\u00f2 a lavorare organizzando spettacoli e dirigendo opere per gli impiegati della ferrovia adriatica, seguendo i lavori tra Ortona e Ancona; si trasfer\u00ec poi a Roma dove, sfruttando la sua voce tenorile, incominci\u00f2 a esibirsi come cantante: grazie a questa attivit\u00e0 divenne una celebrit\u00e0 e cominci\u00f2 a frequentare gli ambienti mondani della capitale, venendo assunto come maestro di canto di Margherita di Savoia, la futura regina d'Italia. Qui strinse amicizia con altri due grandi abruzzesi: Gabriele D'Annunzio, uno dei massimi poeti italiani del tempo, e Francesco Paolo Michetti, noto pittore. \nAlla fine degli anni 1870 si trasfer\u00ec a Londra dove, grazie al \"Lord Mayor\" e all'appoggio del celebre violoncellista Gaetano Braga, suo corregionale, nel 1880 entr\u00f2 alla corte della regina Vittoria come maestro di canto: mantenne la sua posizione anche sotto il suo successore, Edoardo VII, che nel 1908 gli confer\u00ec il titolo di grand ufficiale del Reale Ordine Vittoriano (del quale era gi\u00e0 un commendatore): intanto, pur riluttante, aveva accettato anche la cittadinanza britannica (1906). Per tutto il suo periodo inglese continu\u00f2 ad aver rapporti con l'Italia, dove trascorreva regolarmente alcuni periodi.\nAlla morte di Edoardo VII (1910) decise di rientrare definitivamente in Italia e di stabilirsi a Roma, dove mor\u00ec presso l\"'Hotel Excelsior\" nel 1916. \nTra le sue oltre cinquecento romanze per canto e pianoforte, i cui testi vennero scritti anche da poeti come Antonio Fogazzaro, Rocco Pagliara, Naborre Campanini e Gabriele d'Annunzio, e sono stati interpretati dalle voci di Enrico Caruso, Beniamino Gigli, Tito Schipa, Giuseppe Di Stefano, Alfredo Kraus, Jussi Bj\u00f6rling, Luciano Pavarotti, Mina, Andrea Bocelli e Jos\u00e9 Carreras, si ricordano brani tuttora molto eseguiti, quali: \"L'alba separa dalla luce l'ombra\", \"Mal\u00eca\", \"Vorrei morir\", \"Non t'amo pi\u00f9\", \"L'ultima canzone\", \"Ideale\", \"'A vucchella\" (testo di D'Annunzio) e \"Marechiare\" (testo di Salvatore di Giacomo), gli ultimi due essendo divenuti classici della canzone napoletana.\nOpera e stile.\nL'originalit\u00e0 del Tosti risiedette nell'essere stato musicista atipico per i suoi tempi delle romanze, delle chansons, non scrisse mai un libretto d'opera lirica, probabilmente per mantenere la sua originalit\u00e0 e la sua idea di musica nel cantuccio personale, pur rimanendo in forti rapporti di amicizia e collaborazione con i maggiori librettisti e compositori: Giacomo Puccini, Giuseppe Verdi, Gaetano Braga, Pietro Mascagni. Oltre ad essere uno dei migliori maestri di canto dell'epoca, come testimonia Verdi in una lettera, Tosti seppe farsi, alla pari dell'amico D'Annunzio, molta pubblicit\u00e0 nel panorama culturale italiano e internazionale, soprattutto durante il periodo londinese, collaborando con la filiale estera di Casa Ricordi.\nTra il 1875 e il 1879 frequent\u00f2 assiduamente il \"conventino\" di Francavilla al Mare, ossia il cenacolo culturale voluto dall'amico pittore Francesco Paolo Michetti presso l'ex convento di Sant'Antonio, con altri intellettuali abruzzesi quali lo stesso D'Annunzio (anche se vi entr\u00f2 pi\u00f9 tardi), Basilio Cascella, Costantino Barbella, Edoardo Scarfoglio, Antonio De Nino.In questo periodo il Tosti ebbe un amore con la nobile Maria Vernowska, cui insegnava canto a Londra, che avrebbe portato, come \"romanzeggia\" la pellicola cinematografica \"Torna caro ideal\" (1939) in Abruzzo, nel convento di Francavilla, facendole conoscere quel mondo primordiale e sincero tanto caro alle prime prose dannunziane, e ai quadri michettiani, come il pellegrinaggio al santuario dei Miracoli di Casalbordino.\nA questo periodo risalirebbe la composizione della sua romanza forse pi\u00f9 famosa: \"Ideale\".\nPresso la Royal Academy di Londra, il Tosti impart\u00ec lezioni ai rampolli della real casa, quali i figli di Vittoria, tranne Edoardo VII, impartendo lezioni di canto anche ai rampolli delle reali casate di Spagna, Norvegia, Svezia e Romania, e anche ad Alessandra, moglie dello zar Nicola II. Il catalogo delle opere di Tosti, conservato nel Museo Musicale d'Abruzzo a Ortona (CH), contiene composizioni per canto e pianoforte, differenziate in romanze, songs, chansons, m\u00e9lodies, canzoni italiane e canzoni dialettali.\nTosti per le sue romanze, spesso e volentieri scelse le composizioni in versi scritte dall'amico D'Annunzio, come \"a Vucchella\" in dialetto napoletano, ma anche di Enrico Panzacchi, Rocco Pagliara, Giosue Carducci, Antonio Fogazzaro, e all'estero di Victor Hugo, Alfred De Musset, Paul Verlaine, riuscendo a distinguersi dagli altri compositori di romanze per uno stile personale, spensierato, ma allo stesso tempo velato dalla malinconia, caratterizzate da raffinatezza e dall'intonazione patetica e sentimentale; fu introdotta ad esempio l'innovazione tecnica del'accompagnamento ternario, quello binario, affidato al canto.\nIn un certo senso il Tosti fu anche anticipatore della Maggiolata ortonese, un festival di musica che fu avviato nel 1929 da un gruppo di compositore e musicisti locali, quali Guido Albanese e Luigi Dommarco. Il suo gruppo di \"Canzoni popolari abruzzesi\" (15 pezzi), di cui si ricorda la \"Viuletta\" del 1888, scritta da Tommaso Bruni, riprende motivi popolari gi\u00e0 cristallizzati nel panorama musicale d'ambito rurale, come l'emigrazione, la guerra, il lavoro nei campi, l'amore fugace, la serenata, la natura loquens; qui per\u00f2 sono ancora ben rigidi i dettami della romanza, mentre per la Maggiorata ci sar\u00e0 un'esplosione sincera degli strumenti musicali tipici abruzzesi, quali la fisarmonica, la trombetta, il tamburello, e si user\u00e0 prettamente il dialetto locale.\nMonumenti di Ortona per Tosti.\nPalazzo Corvo: Museo musicale d'Abruzzo - Archivio di F. P. Tosti.\nIl palazzo Corvo \u00e8 una dimora storica del rione Terravecchia, sul corso Matteotti (risale al XVII secolo), e sopravvisse ai bombardamenti del 1943. Fu costruito nel XVI secolo , essendo un convento (oggi ex convento di Sant'Agostino), e ospit\u00f2 la ricca famiglia Corvo quando questo fu soppresso nell'Ottocento.\nSemplice struttura corposa in bugnato con cortile interno; oggi \u00e8 sede dell'Istituto Nazionale Tostiano, dal 1994, dal 1997 ospita anche la biblioteca e l'Archivio musicale \"Guido Albanese\" (altro famoso e importante compositore ortonese, parente del Tosti) che si occupa di far conoscere la tradizione musicale abruzzese, soprattutto documentazione sul festival ortonese della Maggiolata nell'archivio Albanese, e conserva manoscritti originali del compositore. Una sala dedicata a Tosti \u00e8 stata ricostruita ispirandosi alla sua dimora a Londra, con arredi originali.\nTeatro \"Francesco Paolo Tosti\" e monumento dello scultore ortonese Giuseppe Massari.\nIl teatro \"Vittoria\" oggi dedicato al compositore, fu costruito nel 1929 in forma neoclassica e Liberty, con decorazioni sulla facciata di stampo greco-classico; prima che morisse, il Tosti aveva desiderato l'istituzione a Ortona di un teatro civico vero e proprio, ospitato in locali di fortuna, quali l'ex convento di San Francesco. Il teatro d'opera, propriet\u00e0 privata di orsognesi dopo la guerra, fu dato al comune di Ortona solo negli anni novanta, quando si restaur\u00f2 e fu dedicato a Tosti. Oggi \u00e8 il teatro principale della citt\u00e0.\nA Francesco Paolo Tosti \u00e8 dedicata anche una statua del 1926, opera dello scultore ortonese Giuseppe Massari, un gruppo che rappresenta il compositore attorniato dalle sue \"muse\", le contadine abruzzesi. L'opera dapprima fu posta in Largo Farnese, poi affacciata sulla Passeggiata Orientale, e infine \u00e8 stata collocata a fianco della chiesa di Santa Caterina, nel piazzale del teatro.\nLa casa natale del Tosti oggi non esiste pi\u00f9, era collocata alla fine del corso Vittorio Emanuele, in affaccio su piazza Municipio. Dalle immagini storiche appariva molto modesta, a un solo piano. Fu distrutta durante gli anni '60 realizzare il palazzo dei grandi magazzini."}
{"id": "477507", "revid": "2010557", "url": "https://it.wikipedia.org/wiki?curid=477507", "title": "Francesco Paolo Michetti", "text": "Biografia.\nAbruzzese, nacque a Tocco da Casauria (attualmente Provincia di Pescara, all'epoca Provincia di Chieti), da Crispino, maestro di musica, e da Aurelia Terzini, il 2 ottobre 1851. \nSi diplom\u00f2 presso l\"'Accademia di Belle Arti\" di Napoli, dove fu allievo, con Edoardo Dalbono, del maestro Domenico Morelli, di cui inizialmente imit\u00f2 il naturalismo e il realismo visionario: giovane promettente, la sua opera fu subito notata anche da Filippo Palizzi, suo conterraneo, che in quegli anni viveva a Napoli. Michetti ebbe tre figli, tra questi Giorgio diventer\u00e0 un Asso dell'aviazione italiana durante la Prima Guerra Mondiale.\nL'Abruzzo rurale, con la sua natura ancora incontaminata, fu sempre la sua fonte di ispirazione principale. Gi\u00e0 nel 1872 e poi nel 1875 espose le sue opere al \"Salon\" di Parigi, ma venne acclamato, raggiungendo la definitiva fama internazionale, nel 1877, quando espose a Napoli l'eclatante tela del \"Corpus Domini\" (acquistata dall'imperatore Guglielmo II di Germania). Tale dipinto, tra i capolavori pi\u00f9 celebri di tutto il panorama ottocentesco italiano, lasciava trasparire le influenze stilistiche dell'artista spagnolo Mariano Fortuny y Carb\u00f3, la cui opera era conosciuta da Michetti. Nel 1888, riferendosi alla geniale e rivoluzionaria opera del Michetti, Gabriele d'Annunzio scrisse: \u00ab\"E il Corpus Domini era per tutti noi, cercatori irrequieti di un'arte nuova, il Verbo dipinto; era, nella nostra chiesa, l'immagine delle immagini\u00bb\"\nLa sua fama si consolid\u00f2 con le opere successive: il \"Voto\" (1883, Roma, Galleria Nazionale d'Arte Moderna), ispirata alla festa di san Pantaleone a Miglianico, \"Lungo il fiume paterno\" o \"Il dileggio\" (1888, Chieti, Museo Palazzo de' Mayo) e \"La figlia di Iorio\" (1895, Pescara, Biblioteca Provinciale versione definitiva, a tempera. La versione precedente, a olio, \u00e8 al Palazzo de' Mayo a Chieti), il cui tema ispir\u00f2 anche la pi\u00f9 notevole delle tragedie di Gabriele d'Annunzio il quale gli dedic\u00f2 anche il libro . Nel 1898 partecip\u00f2 alla Esposizione generale italiana.\nCome molti pittori dell'epoca, fin dal 1871 Michetti si era anche interessato alla fotografia, inizialmente solo come procedimento per lo studio dal vero dei soggetti dei suoi quadri, poi anche come nuovo ed autonomo mezzo espressivo, valendosi anche di interventi grafici diretti sulle stesse matrici fotografiche.\nIl Michetti fu anche l'ispiratore e l'iniziatore di un cenacolo artistico di rilevanza nazionale che da lui prese nome e che, a partire dagli anni ottanta dell'Ottocento, inizi\u00f2 a riunirsi nel \"convento di Santa Maria del Ges\u00f9\" di Francavilla al Mare, che il pittore aveva acquistato e che oggi \u00e8 noto come Convento Michetti. Fra i letterati, artisti ed uomini di cultura pi\u00f9 rappresentativi che lo frequentarono vi furono Gabriele D'Annunzio, Francesco Paolo Tosti, Basilio Cascella, Costantino Barbella, Edoardo Scarfoglio, Matilde Serao, Antonio De Nino, Francesco Saverio Altamura al quale fece uno splendido ritratto a china, definendolo suo maestro, e, pi\u00f9 tardi, Nicola D'Antino. Con Gabriele D'Annunzio in particolare il Michetti stabil\u00ec un sodalizio artistico e umano che si protrasse fino al 1904. Nel suo testamento spirituale il Vate, ricordando l'amico scomparso da alcuni anni, lo defin\u00ec \u00ab...\"mei dimidium animi...\"\u00bb e ancora \u00ab...il mio fratello...\u00bb\nNel 1903 fu indicato dalla Regina Elena del Montenegro come idoneo alla produzione di alcuni bozzetti per illustrare le vignette di una serie di francobolli. Da tali bozzetti venne poi ricavato un francobollo emesso il 20 marzo 1906 che raffigurava l'effigie di Vittorio Emanuele III rivolta a destra. Per tale motivo il francobollo venne soprannominato Michetti a destra.\nLa celebrit\u00e0 internazionale del pittore fu tale che Vittorio Emanuele III, il 4 aprile 1909, decise di nominarlo Senatore del Regno. Mor\u00ec nel marzo 1929 nel suo convento di Francavilla, dinanzi al quale, nel 1938, fu eretta una statua in bronzo che lo raffigura a figura intera, opera dell'amico Nicola D'Antino.\nTecnica e stile.\nNel 1885 Michetti acquist\u00f2 il convento di Sant'Antonio e Santa Maria del Ges\u00f9, nella periferia est di Francavilla al Mare, il cosiddetto \"Conventino\", che sceglie come studio e dimora per abitare, con la moglie Annunziata Cermignani. Nel convento si form\u00f2 il \"cenacolo michettiano\" un'esperienza unica di artisti nella cultura abruzzese, in cui il pittore, l'amico poeta Gabriele d'Annunzio, lo scultore Costantino Barbella, il giornalista Edoardo Scarfoglio e il musicista Francesco Paolo Tosti lavorarono in un'intima comunione, che aveva come tema comune quello della natura e del popolo d'Abruzzo. Frequentatori del convento furono anche la giornalista Matilde Serao, Basilio Cascella, Benedetto Croce, Antonio De Nino, Carmine Errico e Alfonso Muzii, l'atmosfera idilliaca favor\u00ec la creazione di molte opere d'arte, e lo stesso d'Annunzio si rec\u00f2 pi\u00f9 volte nel convento per comporre in silenzio e tranquillit\u00e0 le opere maggiori quali \"Il piacere\" (1889) e \"Trionfo della morte\" (1894).\nNella terra primitiva d'Abruzzo Michetti trasse ispirazione per i suoi dipinti, collaborando con l'amico d'Annunzio, il quale nella prosa e nella poesia descriveva lo stesso soggetto, come in \"Canto novo\" (1881), \"Terra vergine\" (1882) e \"San Pantaleone\" (1886). Anche lo scultore Barbella nel 1884 e lo studioso archeologo De Nino si specializzarono nell'analizzare introspettivamente le cause e le origini di molte tradizioni folkloristiche abruzzesi, di cui certamente si ricordano la processione dei Serpari a Cocullo, la festa di San Pantaleone a Miglianico, le processioni dei Talami di Orsogna, e quelle sacre di Chieti e Rapino, nonch\u00e9 il pellegrinaggio della Madonna dei Miracoli a Casalbordino, descritto pi\u00f9 volte anche dallo stesso d'Annunzio, e riportato nel film del 1939 \"Torna caro ideal\", in parte girato proprio nel convento di Francavilla, e nella costa ortonese-francavillese.\nL'attenzione per l'ancestrale, il primitivo quasi barbarico, in opposizione con il nuovo secolo e il modernismo dilagante in Italia, attrasse il desiderio di realismo michettiano, che nell'ultimo periodo della vita si avvalse anche della macchina fotografica per catturare meglio i diversi momenti di vita della societ\u00e0 abruzzese. E per questo venne anche accusato di copiare, nei dipinti, dalle fotografie che scattava in precedenza delle opere su tela. Dell'archivio fotografico si conserva una collezione ritrovata nel 1966 da Raffaele Delogi, insieme a disegni e pastelli. Lo stesso Michetti insegn\u00f2 al pittore Wilhelm von Gloeden i primi trucchi della fotografia, quando lo and\u00f2 a trovare a Francavilla, per avvalersi anch'egli del modello di ragazzo con i costumi folkloristici dell'Abruzzo (si ricorda infatti la foto de \"Pastori zampognari\" e della \"Ragazza di Orsogna\")\nEvoluzione stilistica.\nMichetti nel 1869 abbandon\u00f2 temporaneamente l'Accademia napoletana d'Arte per tornare in Abruzzo, dapprima a Chieti e poi a Francavilla, stabilendovisi in maniera definitiva nel 1878. Nel 1871 era andato a Parigi, e grazie al mediatore Giuseppe De Nittis e del collezionista Beniamino Rotondo, riusc\u00ec ad avere un contratto con il mercante d'arte Reutlinger, affinch\u00e9 Michetti avesse potuto partecipare ai pi\u00f9 grandi saloni d'arte parigini. Nel 1872 Michetti esibisce \"Ritorno dall'erbaggio - Sonno d'innocenza\", nel 1875 fu invitato a presentare le sue opere al Salon, dove espose il dipinto \"Raccolta delle olive in Abruzzo\" (oggi disperso), e poi in quello del 1876, con \"La processione del Venerd\u00ec Santo - Pastorelle abruzzesi - Matrimonio negli Abruzzi - Bozzetto per la Processione del Corpus Domini\"; tali opere non passarono inosservate, riscuotendo l'apprezzamento del pubblico, e l'interessamento di A. Goupil, avversario storico di Reutlinger.\nA Napoli nel 1874 Michetti conosce Mariano Fortuny, che influenzer\u00e0 molto lo stile pittorico dell'abruzzese: la tavolozza cromatica \u00e8 schiarita e alleggerita, sono abbandonati i brani di virtuosismo, si stempera l'aspetto realistico, declinato verso il folkloristico e il pittoresco. Nel 1877 Michetti allest\u00ec all'Esposizione nazionale di belle Arti la \"Processione del Corpus Domini\", ottenendo il primo premio per la pittura e 4000 lire, insieme alla nomina di professore onorario dell'Istituto di Belle Arti di Napoli.\nStabilitosi definitivamente a Francavilla con la famiglia, Michetti conobbe lo scultore teatino Barbella, e il musicista ortonese Tosti, con cui inizi\u00f2 una salda collaborazione artistica. Pare che proprio Michetti avesse incoraggiato Barbella a cimentarsi nell'uso della terracotta per le sue opere, una delle quali presentata all'Esposizione universale internazionale di Parigi nel 1878. Apprezzando a Parigi le opere di \u00c9douard Manet, Michetti, fu influenzato dall'impressionismo e dalla ripresa occidentale del paesaggio giapponese con le sue sfumature e il suo vivacismo, che approfond\u00ec per la decorazione delle scene folkloristiche e pastorali dei soggetti abruzzesi. Infatti lo stesso Michetti pens\u00f2 di andare a insegnare all'Accademia di Tokyo nel 1878, ma il re d'Italia Umberto I di Savoia, per il prestigio che aveva Michetti nel Paese, evit\u00f2 la partenza.\nDunque Michetti rimase a Francavilla, costruendo il proprio studio, e nel 1879 conobbe il giovanissimo Gabriele d'Annunzio, divenuto gi\u00e0 noto nel Paese con la raccolta \"Primo vere\", e con \"Canto novo\" diventer\u00e0 gi\u00e0 un rinnovatore della poesia italiana, entrando nelle grazie di Michetti in maniera definitiva, accedendo alla cerchia del \"cenacolo\". Michetti lavor\u00f2 gran parte della sua vita alla pittura su tela, partecipando alle esposizioni nazionali ed internazionali, a Torino nel 1880, alla mostra milanese, riscuotendo sempre successo. Nel 1883 realizz\u00f2 \"Il voto\", di cui esiste anche la novella dannunziana raccolta ne \"Le novelle della Pescara\" (1902), ma gi\u00e0 scritta in quel periodo per le testate giornalistiche. \"Il voto\" \u00e8 conservato alla Galleria nazionale d'arte moderna di Roma, tela di 7 metri di lunghezza e 2,50 di altezza, presentata a Roma nell'83 per la Mostra internazionale di belle arti.\nRitraendo una scena dai caratteri molti aspri e selvaggi della processione e la devozione popolare nella chiesa di Miglianico, per il santo Pantaleone, in occasione della mostra del dipinto a Napoli nel 1887 la critica si divise in denigratrice, accusando Michetti di tradire i concetti del verismo (tra i detrattori c'erano Ceccioni, Nino Costa e Camillo Boito), mentre dall'altro fronte la critica elogiava Michetti per aver catturato gli aspetti pi\u00f9 realistici del folklore popolare, completando il soggetto con la decorazione fondamentale della natura abruzzese.\nCome \u00e8 stato dimostrato per mezzo dei ritrovamenti, Michetti alla maniera di alcuni impressionisti francesi, preparava i suoi dipinti dapprima fotografando le scene e i soggetti, processioni, funerali, matrimoni compresi, successivamente realizzava dei bozzetti preparatori e degli schizzi, infine dipingeva il quadro. Michetti considerava la fotografia uno strumento dalle potenzialit\u00e0 artistiche, in quanto forma di espressione visiva autonoma e compiuta, e forse per aver anticipato altri suoi contemporanei, Michetti confid\u00f2 solo agli intimi l'uso del nuovo mezzo innovativo, poich\u00e9 appunto venne accusato di copiare dalle fotografie. Nella mostra di Venezia del 1887, Michetti espose 13 opere, acquistate dallo Stato ed esposte nella Galleria nazionale d'arte moderna a Roma. \nSeguirono altre partecipazioni ad esposizioni, come a Vienna nel 1888, a Roma nel 1893, a Berlino nel 1891, dove present\u00f2 325 dipinti, a Monaco nel 1894 e Londra nel 1904. Nel 1895 Michetti aveva presentato a Venezia uno dei suoi capolavori: \"La figlia di Iorio\", per cui d'Annunzio scrisse la tragedia omonima. Il dipinto venne concepito in base a un fatto accaduto nel paese natale di Tocco da Casauria, una donna molto bella che si era dispersa, era stata oggetto di scherni dai locali, forse ubriachi. La ragazza, nominata Mila di Codra nella tragedia dannunziana, nel dipinto prese le fattezze di Giuditta Saraceni di Orsogna, come spiegher\u00e0 in un'intervista durante la vecchiaia. La scena colp\u00ec Michetti, che elabor\u00f2 vari schizzi, e si bas\u00f2 su fotografie di contadine abruzzesi scattate dall'amico Paolo De Cecco, avvalendosi della tempera su tela anzich\u00e9 l'olio, per caratterizzare meglio gli aspetti chiaroscurali. L'opera \u00e8 conservata nell'aula maggiore del Palazzo della Provincia a Pescara, facente parte della Collezione CariChieti.\nGli ultimi capolavori di Michetti sono \"Le serpi\" e \"Gli storpi\", presentati a Parigi nel 1900, e oggi conservati nel Museo Michetti di Francavilla. Ancora una volta il tema \u00e8 la religione abruzzese d'ispirazione popolare e semi-pagana, come testimonia la ricorrenza di San Domenico a Cocullo, mentre l'altro soggetto del pellegrinaggio di Casalbordino mostra ancora una volta l'estremismo della devozione abruzzese verso i santi. Negli anni seguenti Michetti si avvicin\u00f2 sempre di pi\u00f9 alla fotografia, rappresentato l'immagine nella sua semplicit\u00e0, senza ulteriori aggiunte di colore o sfumature, cercando di accorciare sempre di pi\u00f9 la barriera che separa la resa del pennello sulla tela dall'immagine schietta e autentica della macchina fotografica.\nL'archivio fotografico.\nLe fotografie scattate da Francesco Paolo Michetti sono conservate in parte presso l'Istituto Centrale per il catalogo e la Documentazione di Roma e in parte presso la Fondazione Alinari di Firenze. Tra le varie opere fotografie si ricordano:\nLuoghi michettiani.\nIl Convento Michetti, sede del Cenacolo Michettiano (Francavilla al Mare).\nIl convento di Francavilla al Mare intitolato a Sant'Antonio, \u00e8 propriet\u00e0 privata e si trova sopra un colle orizzontale che sovrasta la zona a mare del centro. Esso tuttavia viene aperto in estate per la rassegna culturale di agosto \"A cena con gli artisti\", che mette in mostra varie opere di Basilio Cascella, Edoardo Scarfoglio e Gabriele D'Annunzio. Il convento inoltre contiene molte opere e inediti di Michetti.\nLa struttura \u00e8 usata sia come museo che come edificio di culto. Venne acquistato da Michetti per farne un \"cenacolo\" con gli artisti pi\u00f9 illustri abruzzesi; essendo il convento in decadenza, dopo la soppressione nel 1806 di Murat. Il convento oggi \u00e8 uno dei pochi elementi storici di Francavilla, risalente al XVIII secolo, con una facciata palaziale senza ornamenti religiosi, tranne il portico della base. L'interno \u00e8 a navata unica con volte a crociera stuccate in maniera barocca.\nMichetti alla fine dell'800 fece realizzare, sempre a Francavilla, uno studio personale,da lui stesso progettato, in tufo. Nello studio realizzava i dipinti e stampava le fotografie, e vi si intratteneva con gli amici D'Annunzio e TostiLo studio presso la Marina di Francavilla and\u00f2 distrutto nel 1944 durante la guerra e al suo posto vi sorge la scuola elementare \"F.P. Michetti\".\nCasa Michetti (Tocco da Casauria).\nNel centro di Tocco da Casauria (PE) nacque Michetti, ed oggi nella via Municipio, a confluenza con il vico Michetti, resiste ancora la casa natale, trasformata in museo. La casa \u00e8 sobria, in rosso scarlatto, con due ordini di finestre, essendo divisa in due piani da cornicione. Il portale \u00e8 rivestito in pietra bianca.\nMichetti nel cinema.\nIl suo personaggio viene interpretato da Bruno Persa nel film \"Torna caro ideal\" (1939) per la regia di Guido Brignone."}
{"id": "477517", "revid": "124353891", "url": "https://it.wikipedia.org/wiki?curid=477517", "title": "Lingue slave orientali", "text": "Le lingue slave orientali sono un ramo delle lingue slave parlate in Europa orientale e in Asia, nei territori dell'ex Unione Sovietica.\nDistribuzione geografica.\nSecondo \"Ethnologue\", le lingue slave orientali sono parlate come prima lingua da circa 200 milioni di persone, stanziate in prevalenza nella Federazione Russa, in Bielorussia e in Ucraina. La lingua pi\u00f9 diffusa \u00e8 il russo, che ha 145 milioni di parlanti di madrelingua ed \u00e8 parlato in tutti gli stati ex sovietici.\nClassificazione.\nSecondo \"Ethnologue\", la classificazione delle lingue slave orientali \u00e8 la seguente:\nSistema di scrittura.\nTutte le lingue slave orientali utilizzano l'alfabeto cirillico."}
{"id": "477520", "revid": "599013", "url": "https://it.wikipedia.org/wiki?curid=477520", "title": "Francesco Cozza", "text": ""}
{"id": "477523", "revid": "124612782", "url": "https://it.wikipedia.org/wiki?curid=477523", "title": "Orso II Partecipazio", "text": "Dogado.\nGiovanni Diacono, vissuto circa ottant'anni dopo la sua morte, \u00e8 il primo a ritenerlo membro della famiglia Partecipazio, nonch\u00e9 padre del doge Pietro Partecipazio in carica dal 939 al 942. Il \"Chronicon Altinate\", scritto all'inizio del Duecento, gli assegna il cognome Paureta, anche se ammette la discendenza dei Badoer dai Partecipazio. Sulla base di ci\u00f2, gli storici moderni non escludono che Orso II fosse nato da un Badoer Partecipazio, attestato dalle cronache quale figlio del doge Orso I e fratello del doge Giovanni II, e che il nipote Pietro avesse assunto quale cognome il nome di battesimo del nonno.\nSalito al potere nel 911, il suo fu un governo poco rilevante, svoltosi durante un periodo di tranquillit\u00e0. Infatti, nell'899 il predecessore Pietro Tribuno era riuscito a fronteggiare l'ascesa degli Ungari che, dopo aver devastato l'entroterra toccando anche alcune localit\u00e0 del Ducato, dovettero rinunciare all'invasione delle lagune perch\u00e9 poco esperti di navigazione e poliorcetica.\nL'unico avvenimento di una certa importanza fu l'invio del figlio Pietro a Costantinopoli per rendere omaggio all'imperatore Leone VI il Saggio, il quale lo fregi\u00f2 del titolo di protospatario. Durante il viaggio di ritorno venne per\u00f2 catturato dal principi di Zaclumia Michele Vi\u0161evi\u0107, per essere da questi ceduto al suo alleato Simeone I di Bulgaria. L'episodio si concluse positivamente, grazie all'invio di una missione diplomatica capeggiata da Domenico (futuro vescovo di Malamocco), che negozi\u00f2 la liberazione del giovane.\nSarebbe impossibile bollare questa vicenda come un semplice sequestro a fini di riscatto, ma va collocata nell'ambito delle guerre che allora opponevano i Bulgari a Bisanzio, assieme ai rispettivi alleati.\nOrso mantenne buoni rapporti anche con il Regno d'Italia, dove confluiva la gran parte delle merci che i veneziani portavano dall'Oriente. Nel 925 invi\u00f2 una legazione a Pavia presso Rodolfo II di Borgogna, ottenendo la conferma e il potenziamento dei privilegi veneziani all'interno del Regno. Un'iniziativa simile fu condotta anche con il successore di Rodolfo, Ugo di Provenza.\nAbdic\u00f2 nel 931 e si ritir\u00f2 nel monastero dei Santi Felice e Fortunato di Ammiana dove mor\u00ec in data imprecisata. Forse non fu questo un atto spontaneo, ma potrebbe essere stato spinto dal ceto dirigente, insoddisfatto delle sue scelte pacifiste. In effetti gli successe Pietro II Candiano, fautore di una politica molto pi\u00f9 aggressiva.\nSuo figlio Pietro Badoer, come gi\u00e0 accennato, fu a sua volta doge tra il 939 e il 942. Anche il suo governo fu poco significativo, forse perch\u00e9 condusse iniziative simili a quelle paterne; non a caso gli subentr\u00f2 un altro Candiano, Pietro III."}
{"id": "477529", "revid": "1652635", "url": "https://it.wikipedia.org/wiki?curid=477529", "title": "Elettrotreno FS ETR.460", "text": "L'ETR.460 \u00e8 un elettrotreno italiano monotensione ad assetto variabile (Pendolino), costruito da Fiat Ferroviaria per conto delle Ferrovie dello Stato tra il 1993 e il 1995.\nInsieme agli ETR.470 ed ETR.480 appartiene alla terza generazione di Pendolino.\nTecnica.\nGli ETR.460 sono caratterizzati dagli attuatori dell'assetto variabile posti in posizione quasi orizzontale fra cassa e carrello, ottenendo quindi un minor ingombro di tali dispositivi rispetto al passato.\nL'oscillazione massima \u00e8 di 8\u00b0, come per l'ETR.450, ridotta rispetto al progenitore ETR.401, che poteva piegarsi di 10\u00b0.\nA velocit\u00e0 superiori ai subentra anche un sistema di sicurezza supplementare, l'\"Apparato Controllo Instabilit\u00e0 Carrelli\".\nL'esperienza acquisita da anni di esercizio con gli ETR.450 \u00e8 stata elaborata e rivista su questi elettrotreni, che hanno ricevuto cabine di guida pi\u00f9 confortevoli ed un miglior comfort per il viaggiatore, data la presenza di spazi pi\u00f9 ampi e di servizi accessori quali l'introduzione della carrozza bar e ristorante, assente negli ETR.450.\nRivoluzionato anche l'equipaggiamento elettrico di trazione, con una potenza complessiva di quasi distribuita su 3 unit\u00e0 di trazione composte da due veicoli motorizzati ed un rimorchio ciascuna. \nDel tutto differenti i motori, che sono del tipo asincrono trifase, a pi\u00f9 elevata potenza specifica, con regolazione di potenza ad inverter a GTO. Le apparecchiature elettriche ed elettroniche di bordo sono concentrate sotto le sole unit\u00e0 motrici. L'impiego dei motori asincroni trifase, a pi\u00f9 elevata potenza specifica, al posto di quelli a corrente continua ha permesso di ridurne il numero complessivo da 16, come da caratteristica progettuale degli ETR.450, a 12, consentendo di fatto un netto miglioramento degli indici di affidabilit\u00e0 ed economia.\nAltra importante novit\u00e0 \u00e8 il telecomando delle apparecchiature, non pi\u00f9 di tipo tradizionale, ma con segnale binario codificato su linea seriale. Tutti i circuiti sono inoltre ridondanti per maggiore sicurezza.\nLa frenatura elettrica \u00e8 reostatica, con possibilit\u00e0 di inserire un sistema a recupero. La frenatura meccanica invece \u00e8 realizzata tramite dischi comandati da un impianto elettropneumatico a rubinetto elettronico Wabcontrol.\nOgni convoglio pu\u00f2 viaggiare solamente in composizione singola (non \u00e8 possibile unire pi\u00f9 convogli tra loro). La capienza complessiva dell'ETR.460 \u00e8 pari a 480 passeggeri, suddivisi tra 137 in 1\u00aa classe, 341 in 2\u00aa classe e due disabili. \nIn condizioni di affollamento, dovute a cause particolari, l'amministrazione ferroviaria pu\u00f2 consentire l'accesso a bordo di altre 140 persone in piedi, distribuite in numero di 20 per carrozza, eccetto quella ristorante.\nFino al 2005 3 dei 10 ETR.460 costruiti hanno circolato per qualche anno in versione politensione (ETR.460 \"Francia\"), con apparecchiature che li rendevano alimentabili anche a in corrente continua, consentendone il servizio in Francia, sulla rete SNCF, garantendo la possibilit\u00e0 di corse senza necessit\u00e0 di cambi da Milano e Torino via Modane e Chamb\u00e9ry fino a Lione. Dalla cessazione di tale servizio, tutti i treni sono stati riconvertiti per operare sotto la sola rete italiana, creando un nuovo gruppo ETR.465, poi riclassificato ETR.463.\nDal progetto degli ETR.460 sono stati derivati gli ETR.480, sostanzialmente analoghi ma con la possibilit\u00e0 di essere trasformati da monotensione a politensione, installando un trasformatore sul rimorchio di ciascuna unit\u00e0 di trazione, allo scopo di permettere l'esercizio sulle nuove linee ad alta velocit\u00e0. Tale modifica \u00e8 stata in seguito attuata su tutta la flotta di ETR.480, che sono stati riclassificati ETR.485 ed impiegati nell'ambito della categoria di treni Frecciargento.\nDa questa tipologia di treno, prodotto da Fiat Ferroviaria (poi acquisita dalla Alstom), sono stati ricavati i convogli Sm 220 finlandesi, gli ETR.470 della societ\u00e0 Cisalpino (che, a seguito della chiusura di tale impresa, sono confluiti nel parco rotabili di Trenitalia, venendo utilizzati sulle stesse relazioni degli ETR.460, per poi essere trasferiti in Grecia), il CPA 4000 \"Alfa\" portoghese, l'ETR 310 sloveno, la Serie 490 \"Alaris\" spagnola, il Br 390 \u2013 \"Virgin Pendolino\" \u2013 per la societ\u00e0 inglese Virgin e il CDT 680 ceco.\nDa dicembre 2016, come gi\u00e0 avvenuto in passato per gli ETR.450, a causa di difficolt\u00e0 economiche e logistiche nel reperimento dei pezzi di ricambio, sugli ETR.460/463 \u00e8 stato disattivato il giroscopio che permette il pendolamento della cassa, rendendoli di fatto assimilabili ad altri elettrotreni a cassa non oscillante e privandoli della possibilit\u00e0 di viaggiare in rango P. Da tale data, gli \"ex Pendolini\" viaggiano in rango C, con velocit\u00e0 massima ridotta a 220 km/h, anche se l'attivazione del sistema anti-serpeggio dei carrelli consente, per brevi periodi, di mantenere all'occorrenza velocit\u00e0 superiori.\nIn origine tutti gli ETR.460 vestivano una particolare livrea basata sui colori bianco e rosso, diversa da tutte le altre livree presenti sui treni italiani; in seguito hanno tutti ricevuto la livrea caratteristica dei servizi Frecciabianca.\nComposizione.\nLa composizione degli ETR.460 \u00e8 di 9 casse di cui 6 motorizzate. La disposizione, indicando con MP una cassa motorizzata con cabina di guida, con M una cassa motorizzata intermedia e con R una cassa intermedia rimorchiata, \u00e8 MP-M-R-R-M-M-R-M-MP. Il rodiggio di una motrice \u00e8 (1A)(A1) mentre quello delle rimorchiate \u00e8 2'2'. Delle nove carrozze, tre vengono adibite a prima classe, cinque a seconda classe ed una, rimorchiata e situata al centro, a carrozza bar/ristorante.\nServizi.\nGli ETR.460, in virt\u00f9 delle loro caratteristiche, sono stati utilizzati per servizi di punta sia sulla rete dedicata all'alta velocit\u00e0 con alimentazione a 3 kV CC (la linea direttissima Roma-Firenze) che su linee tradizionali; un utilizzo classico era quello sui treni di categoria \"Eurostar\" quando in Italia non erano ancora state realizzate ed attivate le linee dedicate ai treni AV.\nDal 2013 vengono impiegati nell'ambito commerciale dei servizi Frecciabianca, sulla direttrice costiera tirrenica settentrionale (Torino/Milano-Genova-Roma) e sulla direttrice trasversale (Roma-Ancona), motivo per il quale hanno tutti assunto la nuova livrea Frecciabianca (la prima unit\u00e0 a ricevere tale schema di coloritura \u00e8 stato il convoglio numero 30). Dal dicembre 2021 effettuano inoltre i servizi Frecciabianca lungo la dorsale Adriatica della relazione Venezia-Lecce; dal 2013 al 2020 hanno espletato annche i collegamenti Frecciabianca della direttrice costiera tirrenica meridionale (Roma/Napoli-Reggio Calabria), poi convertiti in Frecciargento.\nIncidenti.\nIl convoglio ETR.460 numero 29, battezzato con il soprannome di \"Botticelli\", \u00e8 stato coinvolto in un grave incidente presso la stazione di Piacenza, avvenuto alle ore 13:26 del 12 gennaio 1997: il treno, in servizio come Eurostar 9415 tra Milano Centrale e Roma Termini, percorse l'ampia curva di ingresso dello scalo emiliano ad una velocit\u00e0 di molto superiore a quella massima consentita nella tratta (sulla quale all'epoca non vi erano sistemi di frenatura automatica attivi a tale velocit\u00e0, a differenza di quanto avveniva prima del 1992), causando il deragliamento e l'impatto contro gli elementi dell'infrastruttura ferroviaria di sette delle nove casse. Il bilancio dell'incidente fu di otto persone decedute e trentasei feriti; a bordo del mezzo si trovava anche il politico italiano Francesco Cossiga, che non sub\u00ec gravi conseguenze in quanto in quel momento si trovava temporaneamente in una delle due carrozze intatte."}
{"id": "477531", "revid": "123044145", "url": "https://it.wikipedia.org/wiki?curid=477531", "title": "Anaglifo", "text": "Un an\u00e0glifo (dal greco \u1f00\u03bd\u03ac\u03b3\u03bb\u03c5\u03d5\u03bf\u03c2, \"anaglyfos\", \"cesellato\") \u00e8 un'immagine stereoscopica, o stereogramma, che, se osservata mediante appositi occhiali dotati di due filtri di colore complementare l'uno rispetto all'altro, fornisce una illusione di tridimensionalit\u00e0.\nL'anaglifo \u00e8 tornato recentemente in voga grazie al suo utilizzo per la presentazione di immagini stereoscopiche in Internet, in DVD, Blu-ray, CD e nella stampa. Lo standard corrente dei colori per le lenti dell'anaglifo sono il rosso, per il canale sinistro, e il ciano, per il destro. Il materiale utilizzato per i filtri \u00e8 una gelatina monocromatica, etichettata rosso e blu per convenienza e costo. L'utilizzo del filtro ciano permette la visione di immagini colorate, con una buona resa anche delle tonalit\u00e0 della pelle.\nStoria.\nIl primo sistema per produrre immagini anaglifiche viene sviluppato nel 1853 dal tedesco Wilhelm Rollmann, a Lipsia, che utilizz\u00f2 occhiali con un filtraggio rosso-blu per visualizzare dei disegni 3-D.\nNel 1858 Joseph D'Almeida applica il sistema alla proiezione di vetri per lanterna magica, utilizzando un filtraggio rosso-verde.\nNel 1891 Louis Ducos du Hauron produce le prime immagini stampate partendo dai negativi di due immagini stereoscopiche parallele e stampandoli entrambi sul medesimo supporto, uno in rosso, l'altro in blu o verde.\nIl primo filmato anaglifico viene creato invece nel 1889 da William Friese-Greene, che lo proietta al pubblico nel 1893.\nNegli anni venti l'anaglifo viene impiegato per presentare alcuni film: il primo film proiettato ad un pubblico pagante \u00e8 del 1922, si tratta di \"The Power of Love\", pellicola attualmente considerata perduta.\nNel 1953, in piena mania del 3-D (nello stesso periodo al cinema la cosiddetta \"et\u00e0 d'oro\" era in pieno boom) appaiono immagini anaglifiche in quotidiani, riviste e fumetti.\nIn anni pi\u00f9 recenti si assiste ad un considerevole revival dell'anaglifo, utilizzato soprattutto per la rappresentazione di immagini digitali statiche (fotografie o immagini generate al computer) diffuse attraverso Internet.\nPrincipio di funzionamento.\nLa visione della natura nella sua tridimensionalit\u00e0 \u00e8 ottenuta attraverso due immagini parallele riprese da punti di vista scostati orizzontalmente di pochi centimetri l'una dall'altra (tra i 5,5 e i 7,5 nell'occhio umano). Per poter ottenere una immagine stereoscopica che fornisca una illusione di tridimensionalit\u00e0 \u00e8 perci\u00f2 necessario riprendere un soggetto con due fotocamere, cineprese o videocamere parallele che restituiscano una doppia immagine del medesimo soggetto alla medesima distanza degli occhi umani.\nOsservare le due immagini parallele a occhio nudo, cos\u00ec da ricostruire una immagine tridimensionale, non \u00e8 per\u00f2 cosa agevole. Nel 1832 lo scienziato Charles Wheatstone inventa perci\u00f2, allo scopo di dimostrare le sue teorie sulla visione binoculare, lo stereoscopio a specchi. Lo stereoscopio viene successivamente migliorato da David Brewster che sostituisce le lenti agli specchi. In entrambi i casi, lenti e specchi hanno lo scopo di permettere a ciascun occhio di osservare solamente quella immagine, delle due che compongono lo stereogramma, ad esso destinata.\nIl medesimo principio di funzionamento dello stereogramma parallelo sta alla base anche dell'anaglifo, le due immagini parallele sono per\u00f2 riprodotte una sull'altra. La discriminazione delle due immagini destinate separatamente ai due occhi, avvengono per\u00f2 attraverso un filtraggio cromatico: le due immagini vengono filtrate attraverso due gelatine di colore complementare (rosso/verde, blu/giallo o, pi\u00f9 comunemente, rosso/ciano) e sovrimpresse sul medesimo supporto, stampa fotografica o pellicola positiva.\nPer poter osservare le due immagini separatamente, viene successivamente richiesto l'uso di appositi occhiali filtrati con i medesimi colori della stampa: l'occhio che vede attraverso il filtro rosso vedr\u00e0 le parti rosse dell'immagine come \"chiare/bianche\" e le componenti ciano (blu e verdi) come \"scure/nere\". Allo stesso modo l'occhio che vede attraverso il filtro ciano scarter\u00e0 le componenti rosse, vedendo solamente quelle ciano (verde+blu). Le parti bianche, nere o grigie (prive di crominanza), verranno percepite sia dall'occhio destro che dal sinistro.\nIl cervello unisce le due immagini e interpreta le differenze visive come il risultato della differente distanza tra i soggetti in primo piano, in secondo piano e sullo sfondo. Questo permette di creare una immagine stereoscopica, senza il bisogno di ausili quali un visore stereoscopico, per permettere a ciascun occhio di vedere l'immagine che gli compete.\nCreazione dell'anaglifo.\nNel metodo classico per creare un'immagine anaglifica, utilizzando dei filtri fotografici in fase di stampa fotografica o di proiezione, due immagini parallele riprese alla distanza degli occhi umani, vengono proiettate simultaneamente o stampate assieme, una filtrata attraverso un filtro rosso, l'altra filtrata attraverso un filtro complementare, quale pu\u00f2 essere blu, verde o ciano. Attualmente \u00e8 possibile simulare il filtraggio fotografico utilizzando appositi software partendo da una coppia di immagini stereoscopiche a colori o in bianco e nero.\nFin dagli anni settanta Stephen Gibson offre il suo sistema brevettato Deep Vision, utilizzando un filtro ciano al posto del precedente filtro verde, in coppia con il rosso. Questi filtri permettono di coprire l'intero spettro visibile e di vedere colori pi\u00f9 naturali, tuttavia anche il miglior anaglifo \u00e8 ben lontano dall'offrire una soddisfacente resa dei colori, quale la pu\u00f2 offrire un altro sistema stereoscopico come lo stereoscopio moderno a diapositive, o le proiezioni a luce polarizzata o con occhiali a otturatori LCD. Il sistema Deep Vision utilizza il filtro rosso sull'occhio destro e il ciano sul sinistro, cosicch\u00e9 per aggirare il brevetto di Gibson qualche compagnia produce occhiali rosso-ciano con i colori invertiti.\nCreazione dell'anaglifo informatica.\nAlcuni popolari software di fotoritocco, come Adobe Photoshop o GIMP, forniscono gli strumenti base per creare un anaglifo. Le istruzioni su come creare gli anaglifi non sono tuttavia reperibili nella documentazione essenziale. Molti siti web offrono gratuitamente tali istruzioni. In alternativa sono reperibili altri programmi gratuiti o a basso costo dedicati espressamente alla creazione di anaglifi.\nCon programmi di fotoritocco che lavorano su livelli, come i sopraccitati, l'immagine destinata all'occhio sinistro viene filtrata per rimuovere il blu e il verde, mentre l'immagine destinata all'occhio destro viene filtrata per rimuovere il rosso. Le due immagini possono inoltre essere messe a registro in fase di composizione.\nVisione.\nPer visualizzare un anaglifo \u00e8 necessario indossare un paio di occhialini (normalmente con montatura in cartoncino) che montino un paio di filtri dello stesso colore di quelli utilizzati nel processo di creazione dell'immagine anaglifica. La lente rossa, posizionata in corrispondenza dell'occhio sinistro, permette di vedere la parte dell'immagine con filtraggio ad essa complementare, mentre la lente ciano (oppure blu o verde), permette di vedere la parte con filtraggio rosso.\nOcchiali correttivi per anaglifo.\nI normali occhialini di cartoncino con filtri di gelatina colorata non possono compensare la differenza di 250 nanometri nella lunghezza d'onda tra i due canali rosso e ciano. Con questi occhialini, infatti, l'immagine filtrata in rosso pu\u00f2 risultare qualche volta sfocata, quando visualizzata sullo schermo del computer come stampata. La messa a fuoco del canale rosso sulla retina differisce dalla messa a fuoco sul canale ciano, che domina la messa a fuoco di entrambi gli occhi. Una migliore qualit\u00e0 di visione si pu\u00f2 ottenere con occhiali correttivi con montatura di plastica che montano lenti in acrilico in grado di compensare la differenza di diottrie tra il canale rosso e il canale ciano, e la diffrazione della luce filtrata rossa. Occhiali da vista da lettura indossati assieme ad occhialini di cartoncino possono assolvere quasi la stessa funzione.\nLa correzione risulta essere solamente di circa mezza diottria sulla lente rossa. Tuttavia, alcune persone possono risultare infastidite dalla differenza di diottrie tra le lenti degli occhiali correttivi, poich\u00e9 una delle due immagini risulta maggiormente ingrandita rispetto all'altra. Seppure accolti con entusiasmo da molti siti web sul 3-D, l'effetto della correzione delle diottrie risulta un po' controversa. Sono in particolare i miopi a trovarvi disagio. Un filtro correttore presenta un 400% di miglioramento della acuit\u00e0 visiva, inoltre presenta un notevole miglioramento del contrasto e della saturazione. L'American Amblyopia Foundation utilizza questi filtri nei suoi occhiali di plastica per lo screening scolastico della visione dei bambini, considerando la grande chiarezza come un significativo valore aggiuntivo.\nLenti Anachrome.\nGli occhiali di plastica sviluppati negli ultimi anni forniscono sia la correzione di diottrie, sia una modifica nel filtro ciano. La formula fornisce una intenzionale perdita minima di luce rossa (il 2%) con i filtri convenzionali. Ci\u00f2 attribuisce l'effetto del bordo rosso ad oggetti e dettagli, come il rossetto sulle labbra e i vestiti rossi. Bisogna prestare una particolare cura, nella creazione delle immagini, a che le aree rosse siano perfettamente a registro, altrimenti si pu\u00f2 verificare un effetto \"fantasma\". Le lenti con formula Anachrome funzionano bene con il bianco e nero, e possono fornire eccellenti risultati usando le lenti con immagini \"anachrome friendly\", cio\u00e8 compatibili con il sistema.\nLo United States Geological Survey dispone di migliaia di immagini a colori compatibili con questo sistema, che riproducono immagini geologiche e panorami del National Park Service. Convenzionalmente le immagini per sistema Anachrome provvedono a correggere l'eccessiva separazione delle camere e il parallasse, riducendo cos\u00ec l'effetto \"fantasma\" che la larghezza di banda del colore produce nelle immagini.\nApplicazioni.\nL'anaglifo trova applicazione in:\nCinema.\nL'anaglifo \u00e8 stato il primo sistema utilizzato per la proiezione di film tridimensionali. \u00c8 stato utilizzato per la proiezione di \"The Power of Love\", primo lungometraggio proiettato ad un pubblico pagante nel 1922 stampato su doppia pellicola filtrata in rosso-verde.\nGi\u00e0 durante gli anni trenta, tuttavia, il sistema a luce polarizzata ha preso il sopravvento e a partire dalla cosiddetta \"et\u00e0 d'oro\" del cinema 3-D, fino ai giorni nostri, l'anaglifo \u00e8 stato utilizzato in prevalenza per produzioni a basso costo e per l'industria del cinema pornografico. L'anaglifo \u00e8 anche uno dei sistemi utilizzati per la visione domestica di film 3-D.\nL'alta definizione del Blu-ray e la curva di apprendimento alla Disney, ha molto contribuito a migliorare l'anaglifo, specialmente in relazione alle immagini 3-D dei progetti di animazione. Molti film di animazione in 3-D Disney odierni risultano infatti maggiormente allineati rispetto alle pi\u00f9 vecchie tecniche a luce polarizzata o anaglifo.\nCiononostante l'anaglifo trova scarsa diffusione domestica a causa della bassa qualit\u00e0 del colore e lo scarso rilievo ottenibile con questa tecnica. Sono infatti diffusi sistemi che garantiscono una migliore qualit\u00e0 della visione tridimensionale e una maggiore gamma cromatica. Soprattutto la tecnica \"shutter glasses\" con occhiali a oscuramento alternato LCD.\nSistemi.\nSistemi che utilizzano la tecnica dell'anaglifo nel cinema, sono:\nFumetti.\nLa tecnica dell'anaglifo \u00e8 stata utilizzata per la produzione di fumetti 3-D, soprattutto durante i primi anni cinquanta, ottenendo l'effetto con disegni stampati nei due colori del sistema. Il materiale presentato in questo modo include tipiche graphic novel brevi di vario genere (guerra, horror, noir, ecc.), simili nel contenuto ad alcuni moderni manga giapponesi.\nQuesto genere di fumetti venne per la maggior parte eliminato negli Stati Uniti successivamente all'ascesa della Comics Code Authority, cos\u00ec gli anaglifi non erano utilizzabili con i fumetti superstiti, che puntavano su disegni a colori brillanti, inadatti per essere resi attraverso il sistema anaglifico del tempo, che utilizzava il filtraggio rosso-verde, anzich\u00e9 quello rosso-ciano.\nIn Italia, il primo fumetto 3D, \"Cucciolo e Beppe\", venne pubblicato nel 1953.\nScienza e matematica.\nLa rappresentazione tridimensionale viene utilizzata per la rappresentazione di svariati set di dati e per illustrare alcune funzioni matematiche.\nLe immagini anaglifiche sono utili per rappresentare sia presentazioni cartacee che immagini statiche a video.\nLe strutture chimiche, in particolare grandi sistemi, possono essere difficili da rappresentare in due dimensioni senza omettere alcune informazioni. Perci\u00f2 molto software utilizzato da chimici pu\u00f2 fornire in output immagini anaglifiche e molti libri di testo di chimica contengono immagini di questo tipo."}
{"id": "477532", "revid": "1718925", "url": "https://it.wikipedia.org/wiki?curid=477532", "title": "Valore (scienze sociali)", "text": "Un valore \u00e8 un concetto del desiderabile, esplicito o implicito, che distingue un individuo o caratterizza un gruppo, che influenza la selezione tra modalit\u00e0, mezzi e i fini d'azione, possibili.\nI valori variano storicamente e geograficamente perch\u00e9 non appartengono al mondo assoluto delle idee, ma sono interconnessi alla realt\u00e0 sociale.\nIl contributo di Clyde Kluckhohn.\nIl sociologo e antropologo statunitense Clyde Kluckhohn, (1905-1960), tra i principali autori in materia, afferma che i valori si distinguono dalle preferenze perch\u00e9 indicano ci\u00f2 che \u00e8 desiderabile e non ci\u00f2 che \u00e8 desiderato, comportano cio\u00e8 un \"dover essere\". In questo senso possiedono una dimensione normativa.\nInoltre, i valori possiedono\nIl contributo di Talcott Parsons.\nIl sociologo americano Talcott Parsons, (1902-1979), identifica quattro dilemmi fondamentali (chiamati variabili strutturali) che costituiscono, nelle culture moderne, una sorta di mappa dei valori socialmente riconosciuti: \nIn generale, il dilemma si ha tra un \"orientamento self\" e un \"orientamento alter\"."}
{"id": "477533", "revid": "729019", "url": "https://it.wikipedia.org/wiki?curid=477533", "title": "Battaglia delle Frontiere", "text": "La battaglia delle Frontiere comprende una serie di scontri combattuti, tra il 14 e il 24 agosto 1914, lungo la frontiera orientale della Francia e nel Belgio meridionale poco dopo lo scoppio della prima guerra mondiale tra l'esercito tedesco e le armate francesi e britanniche. I combattimenti si conclusero con un disastro per i francesi che subirono pesanti perdite e vennero duramente battuti sia in Lorena, che nelle Ardenne e sulla Sambre dall'esercito tedesco che, entrato in Belgio fin dal 4 agosto, avanzava in massa. La British Expeditionary Force, entrata in azione in aiuto dell'esercito francese, venne coinvolta nella grande battaglia combattendo a Mons, dove venne costretta a ripiegare dalla potente ala destra tedesca.\nI francesi cercarono di applicare l'aggressiva manovra offensiva prevista dal cosiddetto piano XVII elaborato dal generale Joseph Joffre e sferrarono una serie di costosi attacchi frontali contro le armate tedesche che a loro volta stavano marciando verso la Francia settentrionale secondo la strategia stabilita dal cosiddetto piano Schlieffen. Gli attacchi francesi, basati sull'assalto allo scoperto alla baionetta, vennero tutti duramente respinti dalle truppe tedesche che, impiegando i moderni procedimenti tattici basati sulla manovra, sull'uso dei trinceramenti e sull'impiego della potenza di fuoco delle mitragliatrici, inflissero gravi perdite ai reparti nemici e continuarono ad avanzare.\nSi tratt\u00f2 nel complesso della battaglia pi\u00f9 grande, in termini di forze impiegate, e pi\u00f9 sanguinosa, in rapporto alla sua durata molto breve rispetto alle successive campagne della Grande Guerra, del primo conflitto mondiale. L'esercito francese sub\u00ec soltanto nei quattro giorni di scontri tra il 20 e il 23 agosto oltre 40.000 morti, di cui 27.000 il 22 agosto 1914, il giorno pi\u00f9 sanguinoso della storia militare francese.\nIl fallimento dell'offensiva francese di fronte alla potente spinta dell'esercito tedesco, port\u00f2 ad una ritirata generale fino al fiume Marna, dove le forze francesi e britanniche si raggrupparono per la difesa di Parigi.\nInizio della guerra europea sul fronte occidentale.\nPiani e preparativi.\nDopo il drammatico confronto diplomatico della crisi di luglio, la dirigenza della Germania, sotto la pressione dallo stato maggiore generale allarmato dalla mobilitazione generale russa decisa alle ore 17.00 del 30 luglio 1914, aveva preso la decisione di dichiarare guerra alla Russia e alla Francia dopo aver proceduto a proclamare il \"Kriegsgefahrzustand\" (\"Stato di pericolo di guerra\") il pomeriggio del 31 luglio e la mobilitazione generale nel pomeriggio il 1\u00ba agosto. La macchina bellica tedesca, accuratamente diretta dall'Alto comando prevedeva che l'inizio delle procedure di mobilitazione generale dell'esercito fossero seguite immediatamente dall'inizio delle operazioni militari sul terreno per sfruttare l'eccellente organizzazione e la velocit\u00e0 della sua mobilitazione e anticipare la concentrazione degli eserciti nemici sferrando una grande offensiva a occidente. Le avanguardie tedesche infatti entrarono in Lussemburgo gi\u00e0 il 2 agosto senza incontrare resistenza, mentre il Belgio venne invaso a partire dal 4 agosto dopo la decisione di quella nazione di respingere l\"'ultimatum\" della Germania che richiedeva di lasciare libero il passaggio all'esercito germanico.\nLo stato maggiore tedesco aveva pianificato fin dal 1905 sotto l'impulso decisivo del capo di stato maggiore, generale Alfred von Schlieffen, un ambizioso progetto operativo che prevedeva di concentrare la massa principale dell'esercito a ovest e sferrare una grande offensiva decisiva contro la Francia che avrebbe dovuto concludersi entro sei settimane ancor prima che l'esercito russo ad est avesse potuto concentrarsi e passare all'attacco. Il cosiddetto piano Schlieffen prevedeva di schierare la maggior parte delle forze tedesche all'ovest sull'ala destra che avrebbe marciato rapidamente in Belgio a nord e a sud della Mosa e quindi avrebbe invaso la Francia settentrionale puntando direttamente su Parigi, cogliendo di sorpresa l'esercito francese che sarebbe stato aggirato alle spalle. Il generale von Schlieffen prevedeva l'intervento di un corpo di spedizione britannico che tuttavia sarebbe stato sbaragliato dall'ala destra tedesca e dava scarsa importanza alla eventuale resistenza dell'esercito belga, definito dagli ufficiali tedeschi un esercito formato da \"soldati di cioccolata\".\nQuesto audace progetto venne in parte modificato nel 1912-1913 dal nuovo capo di stato maggiore, generale Helmuth von Moltke che mantenne nel complesso gli obiettivi e le direttrici strategiche del piano ma, temendo un'offensiva francese in Lorena e Alsazia e un possibile attacco russo in Prussia orientale, ridusse la potenza dell'ala destra, rinforz\u00f2 lo schieramento dell'ala sinistra e potenzi\u00f2 anche le difese tedesche all'est.\nDal 1911 il nuovo capo di stato maggiore dell'Esercito francese, il tenace generale Joseph Joffre, aveva proposto un nuovo progetto strategico che era stato approvato dal \"Conseil sup\u00e9rieur de la guerre\"; il piano XVII. Questo nuovo piano differiva dal progetto precedente che, nel timore di una manovra in forze del nemico attraverso il Belgio, prevedeva di estendere lo schieramento difensivo fino alle coste della Manica. Il generale Joffre progettava invece di passare all'attacco anticipando le manovre nemiche. Il generale aveva pianificato un'offensiva con quattro armate che avrebbero sferrato un doppio attacco a nord e a sud della Mosella in direzione delle Ardenne e della Lorena. Il comandante in capo non escludeva la possibilit\u00e0, sospettata da molti anni dopo le sensazionali rivelazioni della famosa spia tedesca \"Le Vengeur\", che i tedeschi entrassero in Belgio violandone la neutralit\u00e0, ma, sottovalutando la consistenza delle riserve nemiche, credeva che si sarebbero limitati ad attraversare solo la parte meridionale del paese; per questa eventualit\u00e0 una armata, la 5\u00aa Armata, sarebbe stata tenuta in riserva sull'Oise da dove avrebbe potuto intervenire oltre il confine belga in caso di violazione tedesca della sua neutralit\u00e0. Il generale Joffre e il suo capo di stato maggiore, generale Henri Berthelot consideravano con favore un rafforzamento dell'ala destra nemica che avrebbe a loro parere di conseguenza comportato un indebolimento delle forze tedesche schierate nel settore centrale dove essi intendevano sferrare il loro attacco.\nInoltre il generale Joffre era informato che, secondo gli accordi pre-bellici tra Gran Bretagna e Francia, un Corpo di spedizione britannico (BEF) sarebbe sbarcato sul continente per prendere parte alla lotta contro i tedeschi. Dopo la dichiarazione di guerra britannica alla Germania del 4 agosto, le prime truppe si imbarcarono gi\u00e0 il 10 agosto e affluirono nei porti di Boulogne, Le Havre e Dunkerque i primi reparti del BEF di cui era previsto lo schieramento, al comando del generale John French, tra Maubeuge e Hirson per supportare il fianco sinistro francese.\nMovimenti iniziali degli eserciti.\nMentre in Germania si diffondeva un grande slancio patriottico tra la popolazione, convinta del carattere difensivo della guerra di fronte ai nemici descritti dalla propaganda come determinati a perseguire la politica di accerchiamento e di distruzione della nazione tedesca, e a livello politico si instaurava il cosiddetto \"burgfrieden\", la coesione nazionale tra i diversi partiti politici, l'esercito tedesco effettu\u00f2 con grande efficienza le operazioni di mobilitazione e concentrazione previste dal piano Schlieffen secondo la versione modificata del 1913/1914. Alcune brigate di avanguardia del X corpo d'armata, raggruppate provvisoriamente nella cosiddetta \"Armata della Mosa\", al comando del generale Otto von Emmich entrarono in Belgio e attaccarono subito la posizione fortificata di Liegi. Gli attacchi tedeschi in formazione serrata del 5 e 6 agosto fallirono di fronte alla inattesa resistenza delle truppe belghe e lo stato maggiore tedesco dovette impiegare la sua artiglieria pesante d'assedio, riuscendo infine a conquistare la fortezza di Liegi dopo dieci giorni di bombardamenti.\nDopo questi combattimenti preliminari, la grande offensiva generale dell'esercito tedesco in occidente ebbe invece inizio dal 13 agosto; l'ala destra, la cosiddetta \"Schwenkungsfl\u00fcgel\" (\"ala perno\"), che doveva effettuare la manovra decisiva attraverso il Belgio avanzando inizialmente fino ad una linea compresa tra Bruxelles, Namur e Dinant, era costituita da tre armate formate da oltre 750.000 soldati. Da nord a sud avanzarono la 1\u00aa Armata del generale Alexander von Kluck con sei corpi d'armata e 320.000 soldati, la 2\u00aa Armata del generale Karl von B\u00fclow con sei corpi d'armata e 260.000 soldati e la 3\u00aa Armata del generale Max von Hausen, con quattro corpi d'armata sassoni e 180.000 soldati. La marcia della fanteria germanica era preceduta dai due corpi di cavalleria del generale Georg von der Marwitz e del colonnello Manfred von Richthofen che avevano il compito di coprire la marcia della fanteria e riconoscere la presenza e la posizione del nemico.\nMentre l'ala destra iniziava la manovra decisiva, al centro dello schieramento tedesco avanzarono la 4\u00aa Armata del duca Albrecht del W\u00fcrttemberg con cinque corpi d'armata e 200.000 soldati e la 5\u00aa Armata del Kronprinz Guglielmo con altri cinque corpi d'armata e 200.000 soldati. Il compito di queste forze era quello di attraversare aggressivamente le Ardenne e proteggere i fianchi delle due ali dell'esercito tedesco. Infine in Lorena e Alsazia si concentrarono la 6\u00aa Armata costituita principalmente da truppe bavaresi al comando del principe Rupprecht con quattro corpi d'armata e 220.000 soldati e la 7\u00aa Armata del generale Josias von Heeringen con tre corpi d'armata e 125.000 soldati; in questo settore venne schierato anche il corpo di cavalleria del generale Rudolf von Frommel. A queste forze venne assegnato inizialmente un compito prevalentemente difensivo di copertura del territorio nazionale conteso di Alsazia e Lorena, cercando di tenere impegnate il maggior numero possibile di truppe francesi.\nIn Francia l'inizio del conflitto europeo suscit\u00f2 turbamento tra la popolazione ma ben presto la consapevolezza di combattere per difendere la nazione dalla minaccia tedesca favor\u00ec il manifestarsi di sentimenti di forte patriottismo che furono consacrati nella cosiddetta \"Union sacr\u00e9e\" di tutti i francesi, proclamata dai politici ed esaltata dalla propaganda. All'interno dell'esercito francese, le truppe in generale mostravano grande ottimismo; non mancava uno spirito di \"revanche\". Il generale Joffre diede subito inizio ai movimenti previsti dal piano XVII, completando con efficienza la mobilitazione e la concentrazione delle sue armate lungo il confine con la Germania e sulla riva della Mosa, a sud del confine belga. Dopo aver ricevuto dal Belgio il 5 agosto la richiesta di soccorso, il comandante in capo francese fece attraversare la frontiera alle unit\u00e0 della 5\u00aa Armata del generale Charles Lanrezac; questa formazione, costituita da cinque corpi d'armata con quasi 300.000 soldati, era stata concentrata inizialmente in Champagne, sul fianco sinistro dello schieramento francese. L'8 agosto il generale Joffre diram\u00f2 la sua prima istruzione strategica generale e diede inizio alla sua grande offensiva a nord e a sud della Mosella. La 1\u00aa Armata del generale Auguste Dubail e la 2\u00aa Armata del generale \u00c9douard de Castelnau attaccarono in Alsazia e Lorena con 420 battaglioni e oltre 1.500 cannoni; al centro, la 3\u00aa Armata del generale Pierre Ruffey e la 4\u00aa Armata del generale Fernand de Langle de Cary con nove corpi d'armata e 361.000 soldati in totale, iniziarono a penetrare nelle Ardenne per sferrare il previsto attacco decisivo.\nA partire dal 6 agosto l'esercito belga rinunci\u00f2 a difendere la linea della Mosa e ripieg\u00f2 in un primo tempo verso il fiume Gette, senza ostacolare l'avanzata dell'ala destra tedesca ma mantenendo la coesione e la combattivit\u00e0. L'esercito tedesco avanz\u00f2 in Belgio mostrando grande durezza verso ogni forma di opposizione; le truppe effettuarono sistematicamente, allo scopo di spezzare lo spirito di resistenza e accelerare la marcia, repressioni, rappresaglie e distruzioni; di fronte ad atti ostili da parte di cosiddetti franchi tiratori, furono radunati ostaggi ed eseguite fucilazioni di civili e devastazioni. Fu un'\"avanzata brutale\", segnata da distruzioni e violenze. Mentre corpi di cavalleria tedeschi coprivano con efficacia l'avanzata della armate e respingevano i reparti di cavalleria francesi entrati in Belgio; la fanteria tedesca marciava con potenza e disciplina; la 1\u00aa Armata, guidata con grande energia dal generale von Kluck, super\u00f2 la resistenza dei reparti belgi a Tirlemont. L'esercito belga quindi evacu\u00f2 la linea del fiume Gette e ripieg\u00f2 su Anversa, inseguita dal III corpo d'armata di riserva tedesco. Lovanio fu occupata e nei giorni seguenti venne devastata e incendiata dalle truppe di seconda linea tedesche; 4.421 civili furono uccisi. Nel frattempo il grosso della 1\u00aa Armata tedesca del generale von Kluck continu\u00f2 ad avanzare verso sud-ovest e il 20 agosto entr\u00f2 a Bruxelles.\nGli eserciti contrapposti.\nL'esercito tedesco.\nAll'inizio della guerra europea l'esercito tedesco appariva chiaramente la forza armata pi\u00f9 preparata, temuta ed efficiente del mondo. Dal punto di vista tecnico e tattico gli esperti dello stato maggiore sembravano aver compreso l'importanza della potenza di fuoco delle armi moderne; il soldato tedesco indossava la nuova divisa \"feldgrau\" e il \"pickelhaube\", l'elmo di cuoio a chiodo dell'esercito prussiano, ed era armato con il fucile a retrocarica a cinque colpi Mauser 98 da 7,92 mm. In ogni reggimento dal 1913 era stata inserita una compagnia di mitragliatrici con la affidabile e potente MG 08. L'artiglieria campale divisionale e di corpo d'armata erano equipaggiate con i cannoni da 7,7 cm e soprattutto disponeva degli obici pesanti da 10.5 cm e 15 cm in grado di fornire una notevole potenza di fuoco.\nLe truppe erano state addestrate ad avanzare con rapide manovre con il sostegno delle mitragliatrici, sfruttando la copertura del terreno e utilizzando tattiche elastiche di squadra fondate sull'impiego combinato di tutte le armi. Inoltre, secondo la dottrina del \"Auftragstaktik\", la teoria tedesca prevedeva la decentralizzazione della direzione tattica sul campo di battaglia e quindi la valorizzazione della capacit\u00e0 di iniziativa di ufficiali inferiori e sottufficiali. In realt\u00e0 in alcune fasi dei combattimenti sulle frontiere anche l'esercito tedesco sferr\u00f2 attacchi in massa tradizionali con dense colonne a ranghi serrati e sub\u00ec pesanti perdite. Gli ufficiali superiori tedeschi, in particolare gli uomini dello stato maggiore generale, erano dotati nel complesso di grande preparazione tecnica; alcuni generali dimostrarono tuttavia eccessiva aggressivit\u00e0 e scarsa capacit\u00e0 di collaborazione, mentre altri furono eccessivamente prudenti e timorosi; lo stesso capo di stato maggiore, generale von Moltke, in non buone condizioni di salute, non riusc\u00ec sempre a mantenere un adeguato controllo delle operazioni.\nL'esercito francese.\nL'esercito francese entr\u00f2 in guerra impiegando ottimisticamente le teorie tattico-operative dell'offensiva ad oltranza; queste concezioni tattiche erano condivise dalla maggior parte dei generali francesi e si fondavano su una presunta superiorit\u00e0 morale del soldato francese. I teorici prevedevano il cosiddetto \"attaque brusqu\u00e9e\" frontale alla baionetta in masse compatte che avrebbe sbaragliato il nemico grazie all\"'\u00e9lan\" e alla \"furia francese\". Il soldato era ancora equipaggiato con la sfolgorante divisa ottocentesca con la lunga giubba blu (la \"capote\") e i vistosi \"pantalon rouge\"; era armato modernamente con il fucile Lebel da 8 mm con caricatore tubulare da otto colpi e la mitragliatrice Saint-\u00c9tienne ma i comandi mostravano dubbi sulla reale importanza di questa arma, considerata poco affidabile, pesante ed eccessiva consumatrice di munizioni. Il punto di forza dell'esercito francese era costituito dall'eccellente artiglieria campale che era dotata dal famoso cannone campale da 75 mm assegnato alle batterie divisionali ed alla riserva di corpo d'armata. Si trattava di un cannone campale molto superiore a quelli nemici, dotato di grande precisione, di una notevole gittata e soprattutto di una impressionante cadenza di tiro; i generali francesi contavano su questi cannoni per supportare gli attacchi di fanteria. L'esercito francese era invece carente nel campo dell'artiglieria pesante, ritenuta troppo lenta e ingombrante e quindi non adatta alle veloci manovre offensive previste dalla teoria; erano disponibili solo 300 pezzi di artiglieria pesante da 105, 120 e 155\u00a0mm del vecchio tipo de Bange o del pi\u00f9 moderno modello Rimailho.\nDurante la battaglia delle frontiere i francesi risentirono di queste carenze di armamento e delle irrealistiche scelte tattiche; la superiorit\u00e0 dell'artiglieria pesante e delle mitragliatrici tedesche caus\u00f2 perdite elevatissime e frustr\u00f2 lo slancio offensivo delle truppe. Il comandante in capo, generale Joffre, era dotato di grande determinazione e fiducia ed era strettamente aderente alle teorie offensive; in generale diede il comando a ufficiali che condividessero ottimismo e risolutezza e rimosse i generali pi\u00f9 prudenti. Nel complesso tuttavia la sua solidit\u00e0 di spirito e il suo ottimismo contribuirono ad evitare una ritirata disastrosa dopo le sconfitte iniziali.\nL'esercito britannico.\nIl corpo di spedizione britannico sbarcato in Francia entro il 20 agosto era costituito da truppe regolari di professionisti esperte e ben addestrate con adeguati supporti logistici. Dopo la deludente prestazione nel corso della grande guerra boera del 1899-1902 l'esercito britannico aveva iniziato un programma di riforme costituendo nel 1906 lo Stato maggiore Imperiale e modernizzando soprattutto l'armamento e l'organizzazione logistica. La fanteria britannica era equipaggiata dal 1899 con la moderna uniforme color khaki ed entr\u00f2 in campo armata dell'ottimo fucile Lee-Enfield a dieci colpi e della robusta mitragliatrice Vickers. L'artiglieria era qualitativamente ottima e disponeva dell'eccellente cannone campale a tiro rapido da 18 libbre; inoltre disponeva di obici da 4,5 pollici e di cannoni pesanti da 60 libbre.\nDal punto di vista della tattica, la teoria britannica sottolineava l'importanza della potenza di fuoco ma continuava ancora a preferire l'attacco a distanza ravvicinata preceduto dall'impiego dei cannoni e delle mitragliatrici. Nello stato maggiore accanto a generali dotati di buone capacit\u00e0, erano presenti ufficiali di scarsa qualit\u00e0 e eccessivamente legati alle vecchie tattiche. Il feldmaresciallo French, comandante in capo, dimostr\u00f2 modeste doti di comando ed ebbe grande difficolt\u00e0 a collaborare con i generali francesi. Nelle prime battaglie i britannici dimostrarono tenacia e buon addestramento al tiro, ben impressionando le truppe tedesche e riuscendo a ripiegare ordinatamente senza disgregarsi.\nAlsazia e Lorena.\nAncor prima del completamento della concentrazione delle due armate francesi destinate, secondo i piani del generale Joffre, a sferrare la grande offensiva in Lorena, il VII corpo d'armata del generale Louis Bonneau aveva attaccato in Alsazia fin dal 7 agosto. Le truppe francesi trovarono scarsa opposizione da parte dei deboli reparti di copertura tedeschi presenti ed entrarono facilmente a Mulhouse nel pomeriggio dell'8 agosto, accolte festosamente dalla popolazione. Il successo francese tuttavia fu di breve durata; il generale von Heeringen, comandante della 7\u00aa Armata a Strasburgo, decise di passare rapidamente alla controffensiva e, dopo aver concentrato i suoi tre corpi d'armata, attacc\u00f2 Mulhouse alle ore 15.00 del 9 agosto.\nLa battaglia per Mulhouse continu\u00f2 fino al 13 agosto e fu molto combattuta; entrambe le parti subirono forti perdite e le truppe soffrirono molto per il caldo, la disorganizzazione e la mancanza d'acqua. I combattimenti, iniziati nei campi intorno alla citt\u00e0 continuarono molto violenti anche all'interno dell'abitato di Mulhouse che venne riconquistato, dopo scontri disordinati e confusi, dalle truppe del XIV corpo d'armata tedesco. Il generale Bonneau, molto preoccupato per la sconfitta, decise di ripiegare, abbandon\u00f2 il terreno conquistato e si ritir\u00f2 fino a Belfort. A Mulhouse le truppe tedesche si abbandonarono a violenze contro la popolazione ed a rappresaglie per la presenza di presunti franchi tiratori.\nIl generale Joffre destitu\u00ec immediatamente il generale Bonneau ma, nonostante l'insuccesso, non modific\u00f2 i suoi piani; fin dall'11 agosto, aveva ordinato di sferrare il grande attacco in Lorena. Per stabilizzare la situazione sul fianco destro, costitu\u00ec, al comando del generale Paul-Marie Pau una nuova \"Armata d'Alsazia\" con il VII corpo d'armata, passato al comando del generale Fr\u00e8d\u00e9ric Vautier, quattro divisioni di riserva, una divisioni di cavalleria e alcuni battaglioni di cacciatori delle Alpi. Il generale Pau ricevette il compito di proteggere il fianco destro delle armate incaricate dell'offensiva, difendendo l'Alsazia fino al confine svizzero.\nL'attacco principale sarebbe stato sferrato a sud della linea fortificata tedesca tra Metz e Thionville, la cosiddetta \"Moselstellung\"; a destra la 1\u00aa Armata al comando del generale Auguste Dubail, sarebbe avanzata con quattro corpi d'armata ad est di Nancy in direzione di Sarrebourg e, dopo aver conquistato questa citt\u00e0, sarebbe entrata in Alsazia verso Strasburgo. L'offensiva del generale Dubail avrebbe dovuto essere coperta sul suo fianco sinistro da tre corpi d'armata della 2\u00aa Armata del generale \u00c9douard de Castelnau che avrebbero conquistato Dieuze, Ch\u00e2teau-Salins e Morhange. Infine altre forze dell'armata del generale Castelnau sarebbero rimaste disponibili per contrastare eventuali contrattacchi nemici provenienti da nord. Il piano del generale Joffre presentava dei rischi: dal punto di vista tattico le truppe francesi avrebbero dovuto avanzare su un terreno difficile e irregolare caratterizzato da vallate, colline, corsi d'acqua, profondi valloni; sbucando fuori dal cosiddetto \"Trou\u00e9e de Charmes\", i reparti si sarebbero dovuti allargare su un ampio fronte esposto ad attacchi nemici sui fianchi; inoltre il comandante in capo non aveva notizie precise sulle forze nemiche schierate in Lorena che non riteneva molto numerose. Il generale Joffre trascur\u00f2 completamente i prudenti consigli del generale Castelnau e sollecit\u00f2 invece il generale Dubail ad avanzare subito con la \"massima energia\".\nIl principe Rupprecht di Baviera, comandante in capo della 6\u00aa Armata tedesca, aveva raggiunto, insieme al capo di stato maggiore, generale Konrad Krafft von Dellmensingen, il suo quartier generale a Saint-Avold il 9 agosto. Le forze di cui disponeva erano costituite dai quattro corpi d'armata bavaresi ed erano ampiamente sparpagliate lungo il confine della Lorena in contatto a sud con le truppe del generale von Heeringen che il 10 agosto vennero poste operativamente ai suoi ordini dall'alto comando tedesco. Il generale von Moltke aveva assegnato alle forze del principe Rupprecht soprattutto compiti difensivi; il loro principale obiettivo consisteva nel tenere impegnate una parte delle truppe nemiche in attesa che l'ala destra dell'esercito tedesco raggiungesse un successo decisivo in Belgio. Inizialmente il principe Rupprecht e il generale Krafft von Dellmensingen non avevano informazioni precise sulle forze e sulle intenzioni dei francesi; l'11 agosto vennero a conoscenza, grazie al ritrovamento di un rapporto dello stato maggiore del generale Castelnau, che almeno sei corpi d'armata francesi erano concentrati in Lorena.\nNonostante le indicazioni dell'alto comando tedesco, il principe Rupprecht e il generale Krafft von Dellmensingen, poco soddisfatti dei compiti rigidamente difensivi assegnati alla 6\u00aa Armata, stavano studiando altre possibili strategie operative. Un progetto del capo di stato maggiore per attaccare verso la Mosella e la Meurthe venne rapidamente respinto dall'alto comando tedesco. Di conseguenza il generale Krafft von Dellmensingen decise di adottare un secondo piano che prevedeva di organizzare una lenta ritirata verso est ed attirare il grosso delle forze francesi tra Metz e Strasburgo dove sarebbero state attaccate da tre direzioni. Il generale Hermann von Stein, capo di stato maggiore del generale von Moltke, sembr\u00f2 condividere questo piano e autorizz\u00f2 il principe Rupprecht a metterlo in pratica iniziando a ripiegare verso la Saar.\nIl 14 agosto le truppe francesi iniziarono in un'atmosfera di grande entusiasmo patriottico l'offensiva generale in Lorena; il XIII e l'VIII corpo d'armata della 1\u00aa Armata del generale Dubail e il XV, XVI e XX corpo d'armata della 2\u00aa Armata del generale Castelnau entrarono in azione marciando in direzione di Sarrebourg e Morhange. I francesi incontrarono inizialmente solo la resistenza delle retroguardie tedesche; le truppe bavaresi ripiegarono ordinatamente impiegando soprattutto il fuoco dell'artiglieria pesante e di reparti di retroguardia per rallentare l'avanzata delle ingenti forze nemiche. Le truppe francesi raggiunsero subito alcuni successi: il XIII e l'VIII corpo d'armata avanzarono fino a dodici chilometri da Sarrebourg, mentre i bavaresi del I corpo d'armata si ritiravano dietro il canale Marna-Reno, dopo aver effettuato vaste distruzioni e aver bruciato i villaggi. Il 15 agosto iniziarono forti piogge che resero difficile la marcia sul terreno, ma i francesi continuarono per altri due giorni ad avanzare su tutto il fronte, nonostante che l'artiglieria bavarese, schierata sulle posizioni dominanti tra Morhange e Dieuze, e abili postazioni di mitragliatrici mascherate nei boschi avessero inflitto forti perdite e dimostrato la potenza di fuoco di fronte alla fanteria francese all'attacco allo scoperto.\nIl generale Joffre cerc\u00f2 di evitare di esporre le sue armate e quindi fece avanzare le truppe lentamente e su tutta la linea del fronte, ordinando ai generali Dubail e Castelnau di proteggere i fianchi e non perdere i collegamenti laterali; inoltre il generale Pau ricevette l'ordine di risalire al pi\u00f9 presto con le sue truppe dalla regione di Colmar verso nord per rafforzare l'ala destra della 1\u00aa Armata. Il 17 agosto i francesi conquistarono Ch\u00e2teau-Salins, dove entrarono le agguerrite truppe lorenesi del XX corpo d'armata del generale Ferdinand Foch, e Diueze, che fu occupata dai soldati del XV corpo d'armata; sulla destra le formazioni della 1\u00aa Armata del generale Dubail, l'VIII corpo d'armata, raggiunsero Sarrebourg, evacuata ed incendiata dai soldati bavaresi che, secondo gli ordini del principe Rupprecht, continuavano a ripiegare verso est. I soldati francesi, dopo aver conseguito una serie di vittorie tattiche, proseguivano la loro marcia, sostenuti dal fuoco delle batterie da 75\u00a0mm; il morale delle truppe era altissimo nonostante le perdite subite; le tattiche offensive sembravano avere pieno successo e l'obiettivo del Reno appariva in vista.\nContemporaneamente erano in corso violenti combattimenti anche in Alsazia dove il VII corpo d'armata del generale Vautier aveva dato inizio ad un nuovo attacco verso Mulhouse; le difese tedesche eran affidate al solo XIV corpo d'armata ed a unit\u00e0 di riserva di minor valore mentre il resto della 7\u00aa Armata del generale von Heeringen era in corso di trasferimento verso nord per supportare l'armata del principe Rupprecht. La seconda battaglia per Mulhouse inizi\u00f2 al mattino del 19 agosto e gli scontri pi\u00f9 aspri ebbero luogo nel sobborgo di Dornach. I tedeschi subirono perdite molto pesanti per il fuoco delle mitragliatrici nemiche e tutti i tentativi di respingere i francesi fallirono; alle ore 16.00 venne dato l'ordine di ritirata; i soldati tedeschi ripiegarono nella confusione dopo aver distrutto il sobborgo e alla fine il XIV corpo d'armata si ritir\u00f2 verso est in direzione del Reno.\nIl principe Rupprecht aveva ripiegato lentamente mantenendo la coesione della sua armata e infliggendo notevoli perdite al nemico ma non era affatto soddisfatto dell'incarico apparentemente secondario affidatogli e dubitava dell'efficacia dei piani predisposti dall'OHL per attirare i francesi in profondit\u00e0. Egli e il generale Krafft von Dellmensingen ritenevano invece che fosse opportuno passare al contrattacco per infliggere al nemico una pesante sconfitta e avanzare verso Nancy. I due generali riferirono che le truppe bavaresi erano desiderose di interrompere la sterile ritirata e passare all'attacco. Inoltre le truppe del generale von Heeringen stavano completando la marcia di trasferimento a nord e potevano rafforzare il fianco sinistro della 6\u00aa Armata. Dopo una serie di vivaci colloqui telefonici con l'Alto comando tedesco tra il 16 e il 18 agosto, il maggiore Zollner e il maggiore Dommes vennero inviati dal generale von Moltke al quartier generale del principe Rupprecht per prendere una decisione. Il maggiore Dommes rifer\u00ec che effettivamente c'erano notizie del trasferimento di reparti francesi dalla Lorena verso le Ardenne e che sembrava difficile attirare pi\u00f9 a est il nemico continuando a ripiegare. Egli tuttavia mise in evidenza i pericoli di un attacco frontale. Alla fine la decisione definitiva venne presa nel pomeriggio del 18 agosto durante un colloquio telefonico tra il generale Krafft von Dellmensingen e il generale von Stein; quest'ultimo, pur non dando il suo consenso esplicito alla controffensiva, autorizz\u00f2 il comando della 6\u00aa Armata ad agire come ritenesse pi\u00f9 opportuno.\nIl generale Joffre nel frattempo aveva parzialmente modificato la linea di avanzata delle sue forze, deviando verso nord e la valle della Saar la direzione di marcia della 2\u00aa Armata; il XX corpo d'armata del generale Foch costituiva l'elemento di punta dell'armata del generale Castelnau e il 19 agosto era giunto a contatto con le difese tedesche di Morhange. Il generale Foch, comandante molto determinato e dal grande spirito offensivo, era deciso ad attaccare alle ore 06.00 del 20 agosto, ma nella notte il generale Castelnau, preoccupato per un eventuale contrattacco nemico, ordin\u00f2 di rimanere fermi sulle posizioni raggiunte. Apparentemente il generale Foch non ricevette in tempo i nuovi ordini e quindi egli stava iniziando il suo attacco quando a loro volta, alle ore 05.00, anche i bavaresi passavano alla controffensiva. Lungo tutto il fronte iniziarono violente e confuse battaglie d'incontro tra i due eserciti entrambi lanciati all'assalto. Il generale Foch riusc\u00ec a fare qualche progresso verso Morhange; le sue truppe penetrarono una parte delle linee trincerate nemiche ma, attaccando allo scoperto, vennero colpite dal micidiale fuoco delle mitragliatrici e dei cannoni delle forze bavaresi schierate su posizioni fortificate. Inoltre l'avanzata del XX corpo lasci\u00f2 esposto il fianco sinistro della 2\u00aa Armata dove erano schierati il XV e il XVI corpo d'armata.\nL'attacco principale del principe Rupprecht venne sferrato da tre direzioni e fu preceduto da un potente ed efficace tiro dell'artiglieria pesante tedesca che era schierata sulle alture e aveva gi\u00e0 predisposto precisi campi di tiro. I cannoni tedeschi distrussero molte batterie campali e devastarono le linee della fanteria francese. Mentre il I corpo bavarese attaccava a Sarrebourg l'VIII corpo d'armata della 1\u00aa Armata francese del generale Dubail, gli attacchi bavaresi pi\u00f9 pericolosi colpirono la 2\u00aa Armata, soprattutto il XV e il XVI corpo d'armata schierati a destra del XX corpo giunto a Morhange. Il III corpo bavarese respinse tutti gli attacchi del XX corpo e il generale Foch dovette constatare il fallimento del suo attacco e delle tattiche di assalto frontali. Le sue divisioni subirono perdite altissime pur riuscendo a mantenere la coesione ed a battersi accanitamente in difesa. Il XVI corpo d'armata e soprattutto il XV corpo d'armata francesi subirono invece una completa disfatta sul fianco destro. Nel pomeriggio del 20 agosto, entrambe queste formazioni stavano ripiegando in disordine dopo aver abbandonato armi ed equipaggiamenti; il generale Castelnau fu costretto ad ordinare la ritirata generale fino alla linea del Meurthe ad est di Nancy.\nLa disfatta della 2\u00aa Armata ebbe conseguenze decisive anche per la 1\u00aa Armata; il generale Dubail era impegnato tenacemente a respingere gli attacchi e le sue truppe non avevano perso terreno. Le notizie della sconfitta a Morhange, comunicate telefonicamente nel tardo pomeriggio dal generale Joffre, costrinsero alla ritirata. L'VIII corpo d'armata quindi abbandon\u00f2 Sarrebourg, sotto la pressione del I corpo bavarese, e insieme al XIII corpo ripieg\u00f2 a sud-ovest per cercare di coprire il fianco della 2\u00aa Armata in rotta, dove solo il corpo d'armata del generale Foch ancora resisteva coraggiosamente pur essendo costretto a retrocedere verso Nancy. Al termine della giornata del 20 agosto il bavaresi poterono parlare di \"vittoria totale\"; i francesi ebbero, secondo alcuni storici, 10.000 morti e feriti e 14.000 prigionieri.\nIl 21 agosto la situazione dei francesi si aggrav\u00f2 ancora; mentre anche le truppe del generale Pau in Alsazia erano attaccate, il principe Rupprecht riprese l'offensiva principale in Lorena con un nuovo potente bombardamento d'artiglieria; la cittadina di Sainte-Genevi\u00e8ve venne distrutta dal fuoco dei cannoni e i reparti in ritirata del XV e del XVI corpo d'armata francese subirono ulteriori perdite e si disgregarono completamente. Il XX corpo del generale Foch continu\u00f2 a ripiegare combattendo e abbandon\u00f2 Ch\u00e2teau-Salins. Alle ore 10.00 l'intera 2\u00aa Armata era in ritirata; il generale Dubail, fortemente contrariato con il generale Castelnau, a cui attribuiva la sconfitta, fu costretto ad arretrare con la 1\u00aa Armata fino al fiume Meurthe. Il generale Castelnau era molto preoccupato e in un primo momento ipotizz\u00f2 la necessit\u00e0 di abbandonare anche Nancy e ripiegare ad ovest della Mosella fino a Toul e Epinal. Il generale Joffre al contrario escluse ogni ulteriore ritirata e ordin\u00f2 al IX corpo d'armata di intervenire sul fianco sisntro della 2\u00aa Armata; a Nancy la difesa della citt\u00e0 fu assunta dal generale Foch che, con i suoi soldati lorenesi del XX corpo d'armata, mostr\u00f2 la ferma volont\u00e0 di non cedere, di continuare a combattere e di contrattaccare.\nLa difesa francese fu favorita anche dagli errori dei bavaresi; dopo la vittoria del 20 agosto, le truppe del principe Rupprecht non avanzarono rapidamente per sfruttare il successo ma persero alcuni giorni devastando il territorio e le cittadine, dimostrando un comportamento brutale verso la popolazione e i presunti franchi tiratori civili. In alta Alsazia la 7\u00aa Armata del generale von Heeringen non raggiunse i suoi obiettivi e venne fortemente rallentata da reparti di retroguardia francesi; inoltre si verificarono nuovi contrasti tra i comandi sulle decisioni strategiche da prendere. Mentre il 23 agosto le truppe bavaresi occupavano Luneville e Saint-Di\u00e9, al quartier generale della 6\u00aa Armata il principe Rupprecht e il generale Krafft von Dellmensingen attendevano nuovi ordini da parte dell'OHL riguardo allo sviluppo da dare alle operazioni; essi prevedevano che sarebbe stato deciso di interrompere l'offensiva e che una parte delle loro forze sarebbe stata trasferita a nord per rinforzare l'avanzata principale in Belgio. Invece arriv\u00f2 la comunicazione del colonnello Gerhard Tappen, capo dell'ufficio operazioni dell'OHL, che prescriveva di continuare l'offensiva deviando verso sud in direzione di Epinal. nell'Alto comando tedesco si sperava di poter ottenere una vittoria decisiva in Lorena e di organizzare una doppia manovra di aggiramento come nella battaglia di Canne, in cooperazione con le truppe in marcia da nord.\nQuesta decisione si sarebbe rivelata un grave errore; grandi forze tedesche furono trattenute definitivamente in un teatro di guerra secondario dove, nonostante i successi iniziali, non riuscirono a conseguire una vittoria strategica e invece si logorarono inutilmente in una sterile lotta frontale. Il generale Joffre al contrario aveva gi\u00e0 iniziato a trasferire una parte delle truppe verso ovest; in Alsazia venne sciolta l'armata del generale Pau e i suoi reparti dal 26 agosto furono caricati sui treni diretti a Parigi. Inoltre l'errore tattico dei bavaresi, che avevano deviato verso Epinal, permise al generale Foch di contrattaccare con successo da Nancy con il XX corpo d'armata a partire dal 24 agosto. I francesi dei generali Castelnau e Dubail stavano per riprendere l'iniziativa e sarebbero riusciti tra la fine del mese di agosto e la prima settimana di settembre a bloccare completamente l'avanzata dei bavaresi del principe Rupprecht infliggendo loro pesanti perdite nella battaglia del Trou\u00e9e de Charmes e nella Battaglia del Gran Couronn\u00e9.\nLe battaglie nelle Ardenne.\nLa sera del 20 agosto il generale Joffre aveva comunicato al ministro della Guerra Adolphe Messimy di \"attendere con piena fiducia\" l'esito della battaglia lungo tutto il fronte. Anche dopo aver ricevuto le prime notizie della sconfitta in Lorena, il comandante in capo francese rimase ottimista e fortemente intenzionato a mettere in azione le sue armate secondo i progetti aggressivi del Piano XVII. Il generale consider\u00f2 che gli sviluppi della situazione fossero favorevoli: impegnando molte forze contro la 1\u00aa e al 2\u00aa Armata francese, i tedeschi evidentemente avrebbero indebolito il settore centrale del loro schieramento nelle Ardenne dove egli era pronto a sferrare quello che riteneva l'attacco decisivo.\nLa notte del 20 agosto, gi\u00e0 a conoscenza del fallimento a Morhange, il generale Joffre diede inizio quindi alla manovra delle sue armate principali nelle Ardenne; le truppe e i comandanti erano ottimisti e risoluti. Anche se il 16 agosto il quartier generale aveva diramato nuove disposizioni in cui evidenziava le carenze tattiche dimostrate nei primi scontri e sottolineava la necessit\u00e0 di impiegare prima dell'assalto l'artiglieria campale ed evitare di \"esporsi imprudentemente al fuoco nemico\", le armate francesi andarono all'attacco contando, come previsto dalle teorie belliche adottate da molti anni, sull'urto frontale, sull'offensiva ad oltranza e sull\"'\u00e9lan\" dei soldati francesi.\nIn realt\u00e0 la situazione sul campo presentava gi\u00e0 notevoli difficolt\u00e0 strategiche per gli alleati; il generale Joffre era stato informato che sul fianco settentrionale le deboli forze belghe, incapaci di arrestare l'invasione tedesca, avevano iniziato a ripiegare verso Anversa lasciando solo una divisione a presidiare la fortezza di Namur, mentre il Corpo di spedizione britannico del generale John French era ancora in fase di organizzazione e non sarebbe potuto entrare in azione prima di alcuni giorni. Il generale Joffre nonostante queste difficolt\u00e0 decise di proseguire con i suoi piani; sul fianco destro della forza principale impegnata nelle Ardenne, egli fece entrare in azione la potente 5\u00aa Armata del generale Charles Lanrezac; questo generale, allarmato dai progressi tedeschi in Belgio, aveva gi\u00e0 chiesto il permesso di riallineare le sue forze spostandosi verso ovest nell'angolo formato dai fiumi Sambre e Mosa. Il generale Joffre il 12 agosto aveva ordinato al generale Lanrezac di muovere il I Corpo d'armata ad ovest di Dinant sulla Mosa; il 15 agosto il generale Lanrezac, sempre pi\u00f9 preoccupato, avvert\u00ec che forze tedesche stavano attaccando Dinant. Il generale Joffre quindi diram\u00f2 la sua Istruzione Speciale N. 10; egli affermava che forse i tedeschi \"stavano compiendo il loro sforzo maggiore con l'ala destra a nord di Givet\" e ordinava alla 5\u00aa Armata di muovere a nordovest per prendere posizione dietro la Sambre; egli riteneva che queste forze fossero in grado di affrontare e battere, \"di concerto con l'esercito inglese e quello belga\", il \"gruppo settentrionale\" del nemico, dandogli il tempo di sferrare l'attacco decisivo al centro. Il comandante in capo francese era convinto che le sue armate fossero in netta superiorit\u00e0 numerica nelle Ardenne, che i tedeschi disponessero solo di deboli forze in quel settore e che il terreno, fortemente boscoso e apparentemente inadatto allo svolgimento di grandi offensive, avrebbe invece favorito i francesi che avrebbero potuto impiegare la loro moderna e efficace artiglieria leggera campale da 75\u00a0mm.\nLe forze tedesche che stavano avanzando in direzione delle Ardenne, al centro dello schieramento germanico, non erano affatto deboli e inferiori numericamente ai francesi come riteneva il generale Joffre; si trattava della 4\u00aa Armata del duca Albrecht di W\u00fcrttemberg e della 5\u00aa Armata del Principe Guglielmo, il figlio del \"Kaiser\", un potente raggruppamento di forze costituito da dieci corpi d'armata con artiglieria pesante campale che aveva il compito di proteggere, avanzando aggressivamente nelle Ardenne, il fianco sinistro della massa principale dell'ala destra tedesca impegnata nella marcia ad ampio raggio attraverso il Belgio. La 4\u00aa Armata doveva dirigere l'attacco verso Neufch\u00e2teau, mentre la 5\u00aa Armata avrebbe attraversato le Ardenne meridionali in direzione di Virton e Longwy. Il Kromprinz aveva stabilito il quartier generale della sua armata a Thionville (Diedenhofen); gli ufficiali del comando erano desiderosi di attaccare e accolsero con grande favore l'ordine dell'OHL di iniziare la marcia nelle Ardenne il 19 agosto.\nA partire dal 20 agosto la 3\u00aa Armata francese del generale Pierre Ruffey e la 4\u00aa Armata del generale Fernand de Langle de Cary iniziarono a loro volta la marcia verso nord-ovest in direzione di Briey e di Neufch\u00e2teau secondo gli ordini del generale Joffre. Il giorno 21 le punte avanzate entrarono in contatto in una confusa serie di schermaglie. La giornata fu caratterizzata dalla nebbia che ridusse la visibilit\u00e0 gi\u00e0 ostacolata dal terreno collinoso e boscoso; le truppe tedesche della 4\u00aa e 5\u00aa Armata in avanzata tra Bastogne e Lussemburgo da due giorni, si attendevano attacchi francesi ma ignoravano la forza e la posizione del nemico; i reparti adottarono sistematicamente la tattica di organizzare trinceramenti sulle posizioni raggiunte e mettere in azione le mitragliatrici per decimare le truppe nemiche all'assalto.\nLe battaglie principali iniziarono tuttavia il 22 agosto; in alcune occasioni i cannoni campali francesi da 75\u00a0mm ebbero modo di colpire a sorpresa alcune unit\u00e0 tedesche allo scoperto con effetti devastanti, ma la fanteria francese, addestrata all'attacco \"brusqu\u00e9e\" alla baionetta, non organizz\u00f2 posizioni difensive e lanci\u00f2 continui attacchi frontali che furono sanguinosamente respinti dai tedeschi che sfruttarono il sostegno dell'artiglieria campale pesante e impiegarono le mitragliatrici in modo offensivo.\nAl primo mattino il generale Ruffey, comandante della 3\u00aa Armata francese, diede inizio all'avanzata dei suoi tre corpi d'armata tra Virton e Longwy; il generale era preoccupato e dubbioso; le sue truppe avanzavano nella nebbia e non avevano informazioni precise sulla presenza del nemico. Alcuni contadini belgi riferirono che i tedeschi erano presenti in gran numero nei boschi e nei campi di grano; il generale comunic\u00f2 al quartier generale i suoi timori e le sue valutazioni sulla quantit\u00e0 di forze nemiche, ma il comando supremo non tenne alcun conto dei suoi avvertimenti. Pi\u00f9 a nord, tra Tintigny, Rossignol e Neufch\u00e2teau, avanzava invece la 4\u00aa Armata francese del generale Langle de Cary che, ottimista, energico e desideroso di entrare in azione, non sembr\u00f2 impressionato dalle voci di grandi forze tedesche in movimento nelle foreste. Il generale intendeva attaccare con audacia e velocit\u00e0 senza perdere tempo in ricognizione del terreno; si contava di sorprendere il nemico ma, come disse in seguito il generale, \"fummo noi ad essere colti di sorpresa\"\nA causa della mancanza di adeguate informazioni e della scarsa visibilit\u00e0 si verificarono una serie di battaglie d'incontro: al centro della linea d'avanzata della 3\u00aa Armata del generale Ruffey il V corpo d'armata incapp\u00f2 nelle posizioni gi\u00e0 predisposte del XIII corpo d'armata wurttemburghese, appartenente alla 5\u00aa Armata del Kromprinz Guglielmo. Iniziarono una serie di combattimenti confusi nella boscaglia mentre i francesi portavano avanti i cannoni campali; i tedeschi erano presenti in forze e disponevano di artiglieria pesante che, sfruttando un diradamento della nebbia, sferr\u00f2 un violento tiro di controbatteria. Gli assalti frontali lanciati dalla fanteria francese furono respinti con pesanti perdite dalle efficaci posizioni di fuoco delle mitragliatrici tedesche; il V corpo d'armata dovette ritirarsi lasciando un ampio varco al centro delle linee francesi.\nSull'ala sinistra dell'armata del generale Ruffey, anche il IV corpo d'armata francese fu messo in difficolt\u00e0 nel settore di Virton dall'arrivo inaspettato del V corpo d'armata prussiano appartenente alla 5\u00aa Armata tedesca del Kromprinz. I combattimenti volsero a vantaggio dei tedeschi, i francesi dovettero ripiegare. Sull'ala destra il VI corpo d'armata francese invece mantenne in un primo tempo le sue posizioni e ottenne alcuni successi contro il VI corpo d'armata di riserva tedesco. I combattimenti nel terreno boscoso sotto la pioggia furono molto violenti e i cannoni campali da 75\u00a0mm francesi colpirono con efficacia le linee nemiche infliggendo gravi perdite. Nonostante i successi raggiunti, alla fine anche il VI corpo non pot\u00e9 evitare la sconfitta soprattutto a causa del cedimento dei due corpi d'armata francesi schierati pi\u00f9 a nord che stavano retrocedendo sotto la pressione delle altre formazioni della 5\u00aa Armata tedesca; l'intera 3\u00aa Armata francese alla fine del 22 agosto stava ripiegando verso sud.\nIl generale Ruffey era in difficolt\u00e0 anche a causa delle decisioni del generale Joffre che il 21 agosto aveva costituito una nuova \"Armata di Lorena\", affidata al comando del generale Michel Joseph Maunoury con il compito di consolidare il fronte francese tra Verdun e Nancy. Tre divisioni della 3\u00aa Armata del generale Ruffey furono quindi trasferite alla nuova armata nonostante le rimostranze e le forti critiche del suo comandante. Il generale Ruffey nel pomeriggio del 22 agosto entr\u00f2 in comunicazione con il generale Maunoury, lo avvert\u00ec della critica situazione e richiese sostegno per rinforzare la sua ala destra; il generale Mauroury decise di far intervenire due divisioni di fanteria ma i francesi non giunsero in tempo per evitare la sconfitta delle forze del generale Ruffey.\nA Esch in Lussemburgo, nuovo quartier generale della 5\u00aa Armata tedesca, c'era inizialmente forte tensione, i collegamenti con l'Oberste Heeresleitung erano scadenti e le notizie dal campo di battaglia erano incerte. Al termine della giornata il Kromprinz e i suoi ufficiali ricevettero con sollievo notizie favorevoli: divenne evidente che l'offensiva francese era stata respinta e venivano segnalate colonne nemiche in fuga disordinata verso sud.\nIl 22 agosto anche la 4\u00aa Armata francese del generale de Langle de Cary aveva iniziato la sua offensiva marciando in direzione di Neufch\u00e2teau, ma le truppe francesi andarono incontro ad una serie di sconfitte; il II corpo d'armata venne bloccato dal fuoco dell'artiglieria pesante e delle mitragliatrici tedesche del VI corpo d'armata appartenente alla 4\u00aa Armata del duca Albrecht. Sulla sinistra il corpo coloniale francese inizialmente si inoltr\u00f2 nelle foreste a nord di Neufch\u00e2teau, ma il XVII corpo d'armata, in marcia ancora pi\u00f9 a nord, venne individuato dalla cavalleria nemica vicino Bertrix e poi attaccato dal XVII e XVIII corpo d'armata tedesco. L'arrivo sul campo di battaglia da nord di un'altra formazione tedesca, l'XI corpo d'armata appartenente alla 3\u00aa Armata del generale Max von Hausen, provoc\u00f2 la disfatta del XVII corpo d'armata francese che rischi\u00f2 di essere accerchiato a Bertrix e si ritir\u00f2 in disordine dopo aver abbandonato la propria artiglieria.\nI francesi subirono la pi\u00f9 grave e costosa sconfitta a Rossignol, a sud di Neufch\u00e2teau; una divisione coloniale francese sferr\u00f2 una serie di attacchi alla baionetta contro le truppe tedesche della 12. Division slesiana, appartenente al VI corpo d'armata prussiano. I francesi vennero decimati dalla potenza di fuoco delle mitragliatrici tedesche e la divisione coloniale venne quasi distrutta, perdendo al termine dei combattimenti oltre i due terzi degli effettivi; il generale comandante della divisione cadde sul campo e i superstiti ripiegarono in disordine.\nNella serata del 22 agosto il generale de Langle de Cary ricevette nel suo posto di comando di Stenay sulla Mosa le disastrose notizie, i suoi corpi avevano subito gravi perdite e stavano ripiegando. Egli rifer\u00ec al generale Joffre che le sue forze erano state respinte e che, mancando di forze fresche, era impossibile riprendere gli attacchi anche il 23 agosto, ma il comandante in capo si mostr\u00f2 ancora molto ottimista. Il generale Joffre sembrava sempre convinto che le forze nemiche fosse inferiori numericamente e che i francesi si trovassero in migliore situazione tattica, l'offensiva avrebbe quindi dovuto continuare anche il 23 agosto.\nI combattimenti del 23 agosto non cambiarono l'esito della battaglia: i francesi, che ripresero gli assalti frontali, furono di nuovo duramente respinti dalle truppe tedesche grazie alle posizioni trincerate, all'artiglieria campale e al fuoco delle mitragliatrici. Il centro dello schieramento nemico, a differenza di quel che aveva affermato il generale Joffre, non era \"vulnerabile\". La disciplina e l'addestramento dei tedeschi ebbero la meglio sull\"'elan\" della fanteria francese. Al termine della giornata il generale Ruffey si ritir\u00f2 verso Verdun mentre il generale de Langle de Cary ripieg\u00f2 in direzione di Stenay e Sedan.\nIl generale Joffre la sera del 23 agosto ancora non aveva una chiara comprensione della gravit\u00e0 delle sconfitta subita; con il ministro della Guerra Adolphe Messimy parl\u00f2 solo di problemi momentanei e dell'intenzione di riprendere gli attacchi. In realt\u00e0 le battaglie nelle Ardenne erano ormai perdute per i francesi mentre l'euforia si diffondeva tra le truppe e i comandi tedeschi. Al quartier generale del Kromprinz c'era grande fiducia; la 5\u00aa Armata tedesca stava avanzando verso sud in direzione di Verdun, mentre altre forze stavano stringendo d'assedio la fortezza di Longwy.\nCharleroi e Mons.\nBattaglie sulla Sambre e sulla Mosa.\nIl generale Joffre, mentre preparava il suo previsto attacco principale nelle Ardenne, contemporaneamente aveva continuato a sviluppare con energia i suoi vasti progetti offensivi anche nel settore pi\u00f9 occidentale dello schieramento; egli aveva quindi ordinato al generale Lanrezac di attaccare a partire dal 21 agosto con la sua 5\u00aa Armata oltre il fiume Sambre e sconfiggere il \"gruppo settentrionale\" tedesco; il generale Lanrezac avrebbe dovuto avanzare a nord del fiume e ricercare il collegamento con la fortezza di Namur dove erano ancora asserragliate cospicue forze belghe, inoltre uno dei corpi della 5\u00aa Armata sarebbe rimasto nell'angolo formato dalla confluenza della Sambre nella Mosa a ovest per coprire il fianco destro delle truppe francesi durante la manovra contro possibili minacce nemiche da est. Il generale Joffre inoltre richiedeva al generale French, comandante del Corpo di spedizione britannico, di collaborare alla manovra avanzando verso Soignies per presidiare il canale di Mons che collegava la Sambre e la Schelda e proteggere il fianco sinistro francese. Il generale britannico aveva diramato gli ordini di marcia ma i suoi piani prevedevano che le truppe del BEF raggiungessero il canale di Mons solo a partire dalla notte del 22 agosto; in questo modo in realt\u00e0 i britannici sarebbero giunti in ritardo rispetto al piano di concentrazione francese che stabiliva di attaccare il 21 agosto. I collegamenti del BEF con la 5\u00aa Armata erano scarsi, mentre non mancava reciproca sfiducia tra i comandanti in capo alleati; il generale French non prevedeva scontri con il nemico prima del 24 agosto; egli era ottimista e riteneva di avere il pieno controllo della situazione.\nIl generale Lanrezac invece era estremamente preoccupato; egli riteneva impossibile passare all'offensiva oltre la Sambre come previsto dal generale Joffre e credeva al contrario che forze nemiche molto superiori numericamente fossero in avvicinamento da diverse direzioni e mettessero in pericolo le posizioni alleate. In effetti la potente ala destra tedesca stava marciando in modo convergente verso la linea dei fiumi Mosa e Sambre e del canale di Mons. La 2\u00aa Armata del generale von B\u00fclow avanzava da nord verso Charleroi e Namur, la 3\u00aa Armata del generale von Hausen marciava da est verso la Mosa, mentre la 1\u00aa Armata del generale von Kluck si avvicinava pi\u00f9 a ovest al canale di Mons. I piani tedeschi prevedevano che le truppe del generale von Kluck raggiungessero e attaccassero la linea del canale il 23 agosto mentre ancor prima le altre due armate avrebbero dovuto superare la Sambre e la Mosa.\nIl generale Lanrezac non aveva informazioni precise ma dai rapporti delle unit\u00e0 di ricognizione intuiva la potenza e la pericolosit\u00e0 di queste armate nemiche in arrivo; al quartier generale invece il generale Joffre e i suoi ufficiali continuavano a ritenere che la situazione fosse favorevole agli alleati. Ritenendo che le forze tedesche a ovest della Mosa ammontassero al massimo a 17 o 18 divisioni, l'alto comando francese era sicuro che le 15 divisioni della 5\u00aa Armata, rinforzate da cinque divisioni britanniche e dalla divisione belga schierata a Namur, avessero una leggera superiorit\u00e0 e quindi fossero in grado di fermare l'ala destra nemica dando tempo alle armate del centro di lanciare l'offensiva nelle Ardenne. Anche nei comandi del Corpo di spedizione britannico c'era ottimismo; mentre a Londra il ministro della Difesa, feldmaresciallo Horatio Kitchener, era molto ansioso e temeva una vasta manovra aggirante tedesca a ovest della Mosa, il generale Henry Hughes Wilson, vice capo di Stato maggiore del BEF, era pienamente fiducioso.\nIn realt\u00e0 le forze tedesche in azione a ovest della Mosa che avevano invaso il Belgio e stavano per arrivare in contatto con le truppe franco-britanniche sulla Sambre e sul canale di Mons erano molto pi\u00f9 numerose delle previsioni degli stati maggiori alleati e avevano una schiacciante superiorit\u00e0 sul nemico. La 1\u00aa e la 2\u00aa Armata infatti erano costituite da sette corpi d'armata di prima linea e cinque corpi d'armata di riserva con 30 divisioni di fanteria e cinque di cavalleria. Inoltre erano in avvicinamento da est i quattro corpi d'armata della 3\u00aa Armata tedesca che stavano per raggiungere la linea della Mosa con le loro otto divisioni di fanteria; in complesso le forze tedesche erano quasi il doppio di quelle avversarie in questo settore del fronte.\nIl generale Lanrezac aveva compreso che la sua armata stava per subire un attacco in forze; egli era scettico sulla possibilit\u00e0 di collaborare con il corpo di spedizione britannico e non aveva alcuna fiducia nel generale French; era informato che le difese belghe a Namur stavano per crollare e che una parte delle forze assegnate alla 5\u00aa Armata non avevano ancora raggiunto le posizioni previste. Il generale quindi richiese e ottenne dal generale Joffre l'autorizzazione a rinviare fino al 23 o al 24 agosto il previsto attacco a nord della Sambre per avere il tempo di coordinare meglio le operazioni con il corpo di spedizione britannico. In attesa dell'arrivo delle forze alleate la 5\u00aa Armata avrebbe dovuto difendere la linea della Sambre ed impedire l'eventuale avanzata nemica a sud del fiume.\nLe truppe francesi avevano il morale altissimo ed erano addestrate soprattutto nelle tattiche offensive: di conseguenza il X corpo d'armata, che aveva raggiunto per primo la linea del fiume Sambre, non predispose alcuna posizione difensiva per impedire il passaggio al nemico; non furono organizzati trinceramenti n\u00e9 posizioni di fuoco; i soldati erano ansiosi di attaccare.\nNel frattempo le forze tedesche erano in avvicinamento; il 21 agosto il generale von B\u00fclow inizi\u00f2 l'attacco, con una parte delle forze della 2\u00aa Armata, della fortezza di Namur, difesa dalla 4\u00aa Divisione belga, e contemporaneamente sferr\u00f2 un primo assalto alla linea della Sambre. Il X corpo d'armata francese dell'armata del generale Lanrezac era schierato sulla riva meridionale e tent\u00f2 di contrattaccare frontalmente ma venne duramente respinto dai tedeschi del corpo d'armata della Guardia prussiana che occuparono la citt\u00e0 di Tamines e conquistarono una solida testa di ponte; pi\u00f9 a ovest, anche il III corpo francese, attaccato dal X corpo tedesco, non riusc\u00ec ad impedire il passaggio del fiume. Il generale von B\u00fclow aveva cercato di coordinare l'assalto della sua armata attraverso la Sambre con le manovre a ovest del generale von Kluck e a est del generale von Hausen ma i tedeschi ebbero molte difficolt\u00e0 a mantenere la coesione del loro schieramento. Il 22 agosto, mentre il generale von Kluck, a nord-ovest, entr\u00f2 inaspettatamente in contatto con le avanguardie britanniche sulla strada di Soignies cercando di estendere le sue forze verso ovest per minacciare il fianco sinistro del nemico, il generale von Hausen in marcia da est era in ritardo e non aveva ancora attraversato la Mosa con i quattro corpi della sua armata.\nNonostante il passaggio dei tedeschi a sud della Sambre, il generale Lanrezac riteneva di poter ancora fermare il nemico; le forze francesi del III e X corpo d'armata avevano ripiegato sulle alture che controllavano il corso del fiume da dove, protetti dai boschi, sembravano in grado controllare la situazione e, dalle quote dominanti, impedire l'avanzata dei tedeschi. Il generale Lanrezac intendeva quindi rimanere sulla difensiva e attendere notizie sull'esito dei combattimenti in corso sulla sua sinistra, dove erano schierati i britannici di cui non aveva informazioni precise, e sulla sua destra dove era in corso l'offensiva della 4\u00aa Armata francese nelle Ardenne. In pratica i piani difensivi del generale vennero per\u00f2 trascurati dai comandanti sul campo ed anche dalle truppe che al contrario erano desiderosi di contrattaccare per rigettare il nemico nella Sambre.\nIl X corpo d'armata francese avrebbe attaccato dalle sue posizioni circa dieci chilometri a sud del fiume contro la testa di ponte della Guardia prussiana, mentre pi\u00f9 a ovest il III corpo d'armata si trovava a soli tre chilometri dalla Sambre dove erano in posizione i reparti tedeschi del X corpo d'armata hannoveriano. La situazione tattica tuttavia era molto favorevole ai tedeschi che disponevano di buone posizioni all'interno delle cittadine della cintura di Charleroi e nelle aree industriali e minerarie e potevano richiedere il sostegno dell'artiglieria schierata sulla riva settentrionale.\nAl mattino del 22 agosto quindi i reparti francesi del III e del X corpo d'armata, costituiti da truppe bretoni e normanne, sferrarono una serie di attacchi frontali discendendo dalla alture attraverso il terreno scoperto fino alle posizioni tedesche nell'area delle cittadine industriali a sud della Sambre. I francesi attaccarono con grande aggressivit\u00e0 alla baionetta, secondo le teorie tattiche dell\"'elan\" e dell'offensiva ad oltranza, ma, scarsamente appoggiati dall'artiglieria campale, non ottennero alcun successo e subirono perdite elevatissime sotto il fuoco delle mitragliatrici. Il X corpo d'armata attacc\u00f2 frontalmente verso Arsimont dove erano schierate le truppe della Guardia prussiana; i francesi non raggiunsero il successo e subirono perdite rovinose a causa del tiro dell'artiglieria campale tedesca che colp\u00ec con grande precisione sfruttando le importanti informazioni fornite dagli aerei da ricognizione che sorvolavano il campo di battaglia. Nonostante le perdite, i soldati bretoni impegnarono il combattimento all'interno dell'abitato e riconquistarono Ham-sur-Sambre\nNel settore del III corpo d'armata francese, sul fianco sinistro della 5\u00aa Armata, non solo gli attacchi furono respinti, ma il X corpo d'armata tedesco attacc\u00f2 a sua volta, guadagn\u00f2 terreno a sud del fiume e conquist\u00f2 le cittadine di Pont-de-Loup, Ch\u00e2telet e Bouffioulx. Nuovi attacchi francesi verso Ch\u00e2telet condotti da reparti di zuavi e di \"tirailleurs\" non ebbero ugualmente successo. A Tamines e Arsimont reparti di truppe coloniali intervennero a sostegno del X corpo d'armata, riuscirono a sbaragliarono alcune posizioni d'artiglieria tedesche ma alla fine furono decimate e dovettero ripiegare sulle posizioni di partenza. I reparti francesi durante i loro attacchi sorprendentemente non poterono disporre di sostegno adeguato da parte dei famosi cannoni da 75\u00a0mm a tiro rapido che, a causa dalla insufficiente gittata, della carenza di informazioni accurate sugli obiettivi, della scarsa visibilit\u00e0 per la nebbia e soprattutto del fuoco di controbatteria dell'artiglieria pesante tedesca, non riuscirono a svolgere l'atteso ruolo decisivo durante le battaglie del 21 e 22 agosto.\nNel primo pomeriggio del 22 agosto il generale von B\u00fclow, dopo aver respinto tutti gli attacchi, decise di riprendere l'offensiva verso sud. I francesi dovettero ripiegare, abbandonando le posizioni occupate la sera del 21 agosto; a sinistra il III corpo perse altro terreno sulla Sambre e si ritir\u00f2 per circa dieci chilometri verso sud, mentre sulla destra il X corpo d'armata arretr\u00f2 a sua volta fino a Mettet, cercando di mantenere il collegamento a est con la fortezza di Namur che, dopo aver ricevuto di rinforzo una brigata francese, ancora resisteva. Anche le truppe tedesche avevano subito dure perdite e la ritirata francese pot\u00e9 effettuarsi con ordine.\nIl generale von B\u00fclow era determinato, dopo i successi del 22 agosto, a riprendere la sua offensiva e sferrare un attacco coordinato con l'intervento, gi\u00e0 atteso da molte ore, della 3\u00aa Armata del generale von Hausen sul suo fianco sinistro attraverso la Mosa; contemporaneamente il suo schieramento era stato rinforzato sul fianco destro dall'arrivo del VII corpo d'armata della Westfalia che aveva a sua volta attraversato la Sambre a Fontaine-l'\u00c9v\u00eaque. Il generale tuttavia non aveva notizie precise e sottovalutava il numero e la forza delle truppe francesi che aveva di fronte. Il generale Lanrezac invece era sempre pi\u00f9 allarmato dopo i difficili combattimenti dei giorni precedenti; il generale Bo\u00eb, comandante della 20\u00aa Divisione, era arrivato gravemente ferito al posto di comando con notizie drammatiche. Il comandante della 5\u00aa Armata comunic\u00f2 le notizie al generale Joffre; descrisse l'indebolimento delle sue forze e la mancanza di informazioni sulla situazione del corpo di spedizione britannico. Il generale Lanrezac tuttavia non era ancora deciso alla ritirata mentre il generale Joffre era sempre ottimista e richiedeva che la 5\u00aa Armata sferrasse nuovi attacchi con l'aiuto del XVIII corpo d'armata, che nella notte era arrivato di rinforzo, e anche del I corpo d'armata che stava avanzando verso nord in direzione di Namur dopo aver affidato la difesa della Mosa ad una divisione di riserva. In realt\u00e0 il generale Lanrezac aveva deciso di rinunciare a nuovi attacchi e di rimanere sulla difensiva; egli era a conoscenza che i britannici non intendevano collaborare ad una controffensiva; quindi, dopo i fallimentari assalti in massa dei giorni precedenti, la fanteria francese, ormai consapevole della micidiale potenza delle armi da fuoco moderne, inizi\u00f2 ad organizzare posizioni difensive trincerate nei boschi, nei campi e all'interno degli abitati.\nL'attacco della 2\u00aa Armata a sud della Sambre il 23 agosto fu effettivamente fortemente contrastato dalle truppe francesi che, schierate nelle posizioni organizzate nei boschi, nelle officine e nelle cittadine respinsero i primi assalti nonostante il fuoco continuo dell'artiglieria pesante tedesca, e cercarono localmente anche di contrattaccare.\nIl generale von B\u00fclow non mostr\u00f2 molta aggressivit\u00e0; egli temeva, dopo aver appreso grazie al ritrovamento di documenti del nemico che un'intera armata francese era schierata sulla Sambre, di avere di fronte forze avversarie superiori numericamente alle sue. Gli attacchi tedeschi non raggiunsero risultati decisivi anche se a ovest il VII corpo d'armata attravers\u00f2 la Sambre a Lobbes; a Coz\u00e9e a Nalinnes e a Tarciennes, i francesi si batterono con efficacia e rallentarono l'avanzata nemica, anche le truppe coloniali combatterono bene a Hanzienne. In questa fase della battaglia finalmente le batterie di cannoni francesi da 75\u00a0mm dimostrarono la loro efficacia e il loro fuoco diede un importante appoggio alla fanteria per contrastare gli attacchi e per proteggere la successiva ritirata. I francesi inoltre attendevano rinforzi sull'ala destra dove stava avvicinandosi il I corpo d'armata, i cui primi reparti arrivarono alle ore 12.00 del 23 agosto.\nAl mattino del 23 agosto era finalmente arrivata a est della Mosa la 3\u00aa Armata tedesca del generale von Hausen; il generale von B\u00fclow era in attesa da due giorni del suo arrivo e fece subito pressioni affinch\u00e9 l'armata attraversasse il fiume e attaccasse il fianco destro francese. In realt\u00e0 si presentava la possibilit\u00e0 tattica di attraversare il fiume pi\u00f9 a sud, a Givet, e in questo modo intercettare le comunicazioni dell'intera 5\u00aa Armata francese. Dopo una serie di discussioni tra i generali tedeschi, alla fine il generale von Hausen decise di sferrare tre attacchi separati: a sud, un raggruppamento del XIX corpo d'armata sassone si diresse verso Givet; il XII corpo d'armata di riserva sassone avanz\u00f2 a nord di Dinant per attraversare la Mosa a Houx, mentre al centro il XII corpo d'armata sassone attacc\u00f2 direttamente la citt\u00e0 medievale di Dinant.\nLe difese sulla Mosa dopo la partenza verso Namur del I corpo d'armata era deboli, tuttavia i francesi riuscirono a rallentare l'avanzata dei sassoni che attraversarono con difficolt\u00e0 il fiume a nord e a sud di Dinant. Il comando tedesco decise di iniziare un massiccio bombardamento d'artiglieria contro Dinant. Nel frattempo il comandante del I corpo d'armata francese, generale Louis Franchet d'Esperey, aveva deciso, senza consultare il generale Lanrezac, di ritornare indietro in soccorso dei difensori sulla Mosa. La situazione francese divenne critica a causa dell'avanzata di un raggruppamento del XIX corpo d'armata verso le alture a ovest della Mosa che minacciava di intercettare a Fumay e Rocroi le comunicazioni della 5\u00aa Armata. In realt\u00e0 i tedeschi persero tempo a causa di ordini contraddittori e del terreno boscoso; dopo aver raggiunto Onhaye furono contrattaccati da una brigata del I corpo d'armata francese appena giunta sul posto. Onhaye venne riconquistata dai francesi alle ore 20.00 e l'avanzata dei sassoni venne bloccata.\nNel frattempo la battaglia a sud della Sambre era continuata per tutta la giornata del 23 agosto; i tedeschi non raggiunsero successi decisivi; un attacco del corpo d'armata della Guardia venne respinto dai francesi nel pomeriggio a Saint-G\u00e9rard. Le truppe tedesche erano stanche e avevano subito molte perdite; il generale von B\u00fclow, seriamente preoccupato, richiese ripetutamente al generale von Hausen di intervenire con la sua armata in aiuto. Il generale von Hausen aveva pianificato invece di riprendere l'avanzata verso sud con tre corpi d'armata verso Rocroi e Revin per tagliare la ritirata ai francesi, ma, dopo una nuova richiesta di aiuto del generale von B\u00fclow, trasmessa alla ore 03.00 del 24 agosto, il comandante della 3\u00aa Armata decise di avanzare a ovest verso Mettet a sostegno della 2\u00aa Armata, lasciando a sud solo deboli reparti che vennero facilmente bloccati dal I corpo d'armata francese. Nella tarda serata del 23 agosto i sassoni del XII corpo d'armata occuparono completamente Dinant dove si abbandonarono a gravi violenze: la citt\u00e0 fu devastata e in parte incendiata, furono radunati ostaggi e uccisi molti civili.\nBattaglia sul canale di Mons.\nDopo gli inattesi scontri con la cavalleria tedesca, il corpo di spedizione britannico si era schierato su posizioni difensive a sinistra e a destra della citt\u00e0 di Mons; il II corpo d'armata difendeva il canale tra Mons e Cond\u00e9 mentre il I corpo d'armata era in posizione pi\u00f9 a est fino all'ala sinistra dell'armata del generale Lanrezac con cui aveva solo un precario collegamento. Il generale French aveva ormai rinunciato a passare all'attacco come inizialmente concordato con i francesi; la sera del 22 agosto disse ai suoi generali che gli alleati si stavano ritirando e che di conseguenza si doveva rinunciare all'offensiva e sbarrare solidamente il canale di Mons. Il generale Horace Smith-Dorrien, comandante del II corpo, organizz\u00f2 le posizioni difensive e diede ordine prudentemente di preparare la demolizione dei ponti sul canale.\nIn realt\u00e0 il generale French continuava a sottovalutare l'avversario che era in avvicinamento da nord; ritenendo che i tedeschi non potessero impegnare pi\u00f9 di uno o due corpi d'armata, era sicuro che i 70.000 soldati e i 300 cannoni del suo corpo di spedizione fossero in grado di respingere gli attacchi con facilit\u00e0. Il generale Alexander von Kluck invece stava marciando verso il canale di Mons con quattro corpi d'armata di prima linea con 160.000 soldati e 600 cannoni, mentre altri due corpi di riserva erano ancora indietro. Il comandante della 1\u00aa Armata tedesca, ufficiale molto determinato e aggressivo, non si aspettava di trovarsi di fronte i britannici e riteneva che il grosso del corpo di spedizione fosse pi\u00f9 a ovest, nella regione di Lilla. Egli quindi cerc\u00f2 di allargare verso ovest la sua ala destra e di conseguenza il 23 agosto solo il II corpo d'armata britannico venne realmente attaccato. Il generale von Kluck intendeva interrompere i contatti dei britannici sulla destra con la 5\u00aa Armata francese e aggirare il loro fianco sinistro tra Sain-Aybert e Jemappes. Dopo una marcia di oltre 250 chilometri le sue truppe si stavano avvicinando in massa al canale di Mons; il generale von Kluck tuttavia mancava di informazioni precise e non aveva ricevuto notizie n\u00e9 dal generale von Moltke n\u00e9 dal generale von B\u00fclow. Secondo alcune fonti, i tedeschi non temevano il corpo di spedizione britannico; fu riferito che il \"Kaiser\" Guglielmo II avesse ordinato di \"sterminare...quella disprezzabile, piccola armata\". \nLa battaglia di Mons inizi\u00f2 tra le ore 09.00 e le ore 10.00 del mattino del 23 agosto; i tedeschi del IX corpo d'armata anseatico si trovarono di fronte inaspettatamente nella foschia le linee britanniche posizionate nel saliente del canale a Nimy. Secondo alcune fonti i tedeschi attaccarono in formazioni serrate frontalmente e subirono il fuoco rapido e preciso dei fucilieri britannici di due reggimenti del II corpo d'armata del generale Smith-Dorrien. Dopo ripetuti fallimenti e pesanti perdite, i tedeschi raggrupparono numerose batterie di artiglieria campale e colpirono con effetti distruttivi le posizioni trincerate britanniche prima di sferrare nuovi attacchi in formazione pi\u00f9 aperta. Altri aspri scontri si verificarono pi\u00f9 a occidente dove il III corpo d'armata prussiano attacc\u00f2 Jemappes ma venne a sua volta respinto; anche una parte del IV corpo d'armata tedesco intervenne nella battaglia.\nNel primo pomeriggio la situazione dei britannici, fortemente provati dal fuoco dell'artiglieria tedesca, divenne critica; venne ordinato di abbandonare Nimy e Jemappes e ripiegare a sud del canale; nonostante gravi difficolt\u00e0 a Jemappes e Mariette, le truppe del generale French riuscirono a ripiegare ordinatamente dopo aver fatto saltare i ponti sul canale. La ritirata britannica fu facilitata dalle esitazioni dei tedeschi; il generale von Kluck non era bene informato sulla situazione tattica sul campo e attese fino al tardo pomeriggio prima di organizzare attacchi laterali sui fianchi dello schieramento britannico, impiegando il II corpo d'armata della Pomerania e il IX corpo d'armata.\nAlle ore 20.00 giunsero al comando del generale French le notizie disastrose sull'esito della battaglia nel settore della Sambre; il generale Lanrezac aveva deciso di iniziare la ritirata generale scoprendo il fianco destro del BEF e di conseguenza dovettero essere abbandonati i piani di contrattacco ottimisticamente ipotizzati dal generale Henry Wilson. Inoltre il generale von Kluck aveva ripreso gli attacchi e anche il II e il IX corpo d'armata stavano per minacciare i due fianchi dello schieramento britannico. Il generale French decise di abbandonare Mons e iniziare il ripiegamento generale che si effettu\u00f2 con grande difficolt\u00e0 nella notte. Il generale Smith-Dorrien ricevette gli ordini solo alle ore 03.00 del 24 agosto e alcuni reparti rimasero tagliati fuori e distrutti; il I corpo d'armata invece riusc\u00ec a ripiegare con minore difficolt\u00e0. I britannici riuscirono quindi a sganciarsi senza essere circondati; le truppe britanniche si erano battute bene in difesa ed avevano inflitto dure perdite ai tedeschi; in seguito la coraggiosa difesa di Mons venne esaltata dalla propaganda e si parl\u00f2 anche di un presunto aiuto soprannaturale, il cosiddetto \"angelo di Mons\", che avrebbe protetto e aiutato i soldati britannici.\nIn realt\u00e0 anche i britannici subirono forti perdite soprattutto per la potenza dell'artiglieria tedesca, il 23 e il 24 agosto il BEF ebbe oltre 4.300 morti, feriti e dispersi mentre la 1\u00aa Armata tedesca cont\u00f2 4.600 perdite; inoltre il II corpo d'armata del generale Smith-Dorrien non era ancora al sicuro e soprattutto grazie ad alcuni errori tattici dei tedeschi riusc\u00ec a proseguire la ritirata; il 25 agosto avrebbe rischiato di nuovo di essere distrutto nella battaglia di Le Cateau. Il generale Wilson era molto deluso per l'esito della battaglia mentre il generale French era estremamente pessimista arrivando anche ad ipotizzare una ritirata del corpo di spedizione verso Le Havre per reimbarcarlo.\nRitirata del generale Lanrezac.\nIl generale Lanrezac era sempre pi\u00f9 pessimista; egli mancava di precise informazioni da parte del quartier generale e considerava disastroso per gli alleati lo sviluppo della battaglia. Il generale non aveva notizie dell'andamento della battaglia nelle Ardenne mentre alle ore 12.00 del 23 agosto egli apprese con costernazione che le difese di Namur stavano crollando e che la 4\u00aa Divisione belga aveva dato inizio alla ritirata abbandonando la piazzaforte.\nAlcuni generali erano pi\u00f9 positivi e esortarono il comandante della 5\u00aa Armata a contrattaccare dopo l'arrivo dei rinforzi del I e del XVIII corpo d'armata; era anche possibile ricercare il collegamento con il corpo di spedizione britannico che stava combattendo a Mons. Il generale Lanrezac non condivideva queste valutazioni ottimistiche, al contrario le notizie apparivano sempre pi\u00f9 negative; la linea della Mosa sembrava in pericolo a causa dell'attacco dei sassoni, il generale de Langle de Cary stava battendo in ritirata dopo la dura sconfitta subita nelle Ardenne e anche una parte delle truppe della sua armata apparivano esauste ed al limite della resistenza.\nIl generale Lanrezac quindi riteneva che un ulteriore resistenza sulla Sambre senza il concorso dei britannici che evidentemente erano a loro volta in difficolt\u00e0 a Mons, avrebbe messo in pericolo la sopravvivenza dell'intera sua armata, e una catastrofe di queste dimensioni avrebbe potuto decidere le sorti della guerra a favore della Germania; evitando la sconfitta in campo aperto i francesi avrebbero potuto invece continuare la guerra e forse capovolgere l'andamento delle operazioni. Di conseguenza il generale Lanrezac decise alle ore 21.30 del 23 agosto la ritirata generale: la sua armata, a partire dalle ore 03.00 del 24 agosto, avrebbe ripiegato inizialmente fino alla linea Givet-Maubeuge.\nIl comandante della 5\u00aa Armata, temendo un imminente pericolo di accerchiamento, decise autonomamente la ritirata e diede inizio alla manovra dopo aver comunicato al quartier generale le sue decisioni con un breve messaggio in cui illustrava la serie di avvenimenti negativi che, secondo la sua valutazione, avevano reso inevitabile la sconfitta. Il generale Joffre in quel momento non diede risposta al comunicato del generale Lanrezac; impegnato a controllare l'andamento dei combattimenti su tutto il fronte occidentale e molto deluso per l'evidente fallimento dei suoi piani, il comandante in capo non diede il suo consenso scritto alla ritirata ma non si oppose esplicitamente, lasciando l'iniziativa al suo subordinato.\nIl generale Joffre era molto insoddisfatto dell'operato e della decisione di alcuni suoi generali e in particolare del generale Lanrezac che egli ritenne pessimista e scarsamente risoluto. Dopo il fallimento definitivo della battaglia delle frontiere, il generale Joffre critic\u00f2 aspramente i suoi luogotenenti; in breve tempo avrebbe sostituito i comandanti considerati maggiormente responsabili della sconfitta. Il comandante in capo afferm\u00f2 anche che il fallimento era stato causato in parte da una presunta mancanza di slancio delle truppe che invece in generale avevano combattuto con grande coraggio e determinazione in tutti i settori, mentre continu\u00f2 ad affermare che i suoi piani erano validi e che, senza queste carenze, avrebbero potuto avere successo.\nBilancio e conseguenze.\nIl 24 agosto la battaglia delle Frontiere era definitivamente perduta per i franco-britannici; mentre il generale Lanrezac ordinava di sua iniziativa alla 5\u00aa Armata ripiegare verso il confine franco-belga, i britannici si ritiravano con difficolt\u00e0 da Mons sotto la pressione del nemico e nelle Ardenne le due armate francesi dei generali Ruffey e Langle de Cary cercavano di raggiungere Sedan e Verdun dopo aver subito una sanguinosa sconfitta. In Lorena le armate dei generali Castelnau e Dubail avevano ripiegato fino alla posizioni fortificate di Nancy e Epinal. Il 25 agosto si diffusero le prime inquietanti notizie della disfatta che causarono preoccupazione nell'opinione pubblica alleata. Il presidente francese Raymond Poincar\u00e9 scrisse di \"ritirata ed invasione\" e di fine delle \"illusioni\".\nIn realt\u00e0 le battaglie si erano tutte concluse con la vittoria tattica tedesca ma le armate alleate non erano state distrutte e avevano potuto ripiegare verso sud ordinatamente a causa anche di errori tattici e dell'insufficiente coordinamento tra le armate tedesche. Il generale von Moltke, rimasto indietro nel quartier generale di Coblenza, non esercit\u00f2 uno stretto controllo dell'operazioni; peraltro il capo di stato maggiore sembr\u00f2 soddisfatto dei risultati raggiunti e parl\u00f2 con un suo collaboratore di operazioni che si stavano svolgendo \"secondo i piani\". L'ottimismo alla fine della battaglia delle Frontiere era molto diffuso tra i generali tedeschi sul campo; il 24 e 25 agosto il generale von B\u00fclow comunic\u00f2 di aver sconfitto \"in modo decisivo\" l'ala destra nemica, mentre il generale von Hausen segnal\u00f2 che i francesi erano \"in piena ritirata\". Al quartier generale tedesco si parlava apertamente di finire la guerra \"in sei settimane\".\nNei combattimenti sulle frontiere dal 14 al 25 agosto, entrambe le parti subirono perdite molte elevate; in particolare i francesi, impegnati nei primi giorni in continui attacchi frontali, subirono la superiore potenza di fuoco nemica e appresero drammaticamente per la prima volta le nuove micidiali caratteristiche della guerra moderna. Per la fine di agosto l'esercito francese aveva avuto 80.000 morti di cui 27.000 solo il 22 agosto 1914, giornata paragonabile al primo giorno della battaglia della Somme per tributo di sangue (quasi 20.000 morti britannici solo il 1\u00ba luglio 1916). Il totale delle perdite francesi per il primo mese di guerra fu di 300.000 uomini tra morti, feriti e dispersi, di cui 140.000 durante i drammatici quattro giorni finali della battaglia delle Frontiere. Tra i morti ci fu lo scrittore Ernest Psichari, ufficiale del 2\u00ba reggimento d'artiglieria coloniale e autore del saggio autobiografico \"Le Voyage du centurion\". Anche le perdite definitive tedesche nel mese di agosto furono pesanti, ma molto inferiori a quelle alleate: circa 57.000 morti. In realt\u00e0 anche i tedeschi, che pur impiegarono con successo l'artiglieria pesante e le mitragliatrici, in alcune occasioni sferrarono attacchi allo scoperto secondo le vecchie tattiche con risultati negativi.\nAl termine delle battaglie delle Frontiere, il generale Joffre, nonostante i suoi errori e le sue recriminazioni contro i generali e le truppe, era ancora fiducioso e deciso a continuare a combattere; grazie soprattutto alla sua risolutezza e capacit\u00e0 strategica, l'esercito francese riusc\u00ec a ripiegare lentamente verso Parigi e il fiume Marna mantenendo la coesione. Il comandante in capo francese apprese in parte dai suoi errori e pur accusando di scarsa capacit\u00e0 alcuni suoi subordinati, tra cui il generale Lanrezac e il generale Ruffey che furono destituiti, impart\u00ec anche nuove disposizioni per evitare attacchi frontali allo scoperto, per impiegare sistematicamente l'artiglieria campale, per organizzare posizioni difensive trincerate. Grazie all'azione di comando del generale Joffre, alla capacit\u00e0 dei soldati francesi di non scoraggiarsi e alla partecipazione delle truppe britanniche, rimaste in campo nonostante le sconfitte e i propositi iniziali di ripiegare verso le coste della Manica, l'andamento delle operazioni sul fronte occidentale si sarebbe inaspettatamente capovolto all'inizio di settembre nel corso della prima battaglia della Marna."}
{"id": "477534", "revid": "15756", "url": "https://it.wikipedia.org/wiki?curid=477534", "title": "Paolo Piffarerio", "text": " Noto come uno dei pionieri del cinema di animazione, fond\u00f2 nel 1953, insieme ai fratelli Gavioli, la Gamma Film, casa di produzione specializzata in cortometraggi che realizz\u00f2, dal 1957 al 1977, numerosi spot per il programma Carosello della Rai, per la quale fu il direttore tecnico oltre che sceneggiatore o regista, occupandosi della fotografia, del montaggio e sovraintendendo a tutta la linea della produzione di un enorme numero di cortometraggi animati e dal vero. \u00c8 inoltre famoso come disegnatore per aver realizzato la serie \"Alan Ford\" di Max Bunker dal 1975 al 1984, \"Storia d'Italia a fumetti\" scritta da Enzo Biagi e numerose riduzioni a fumetti di opere letterarie per \"Il Giornalino\".\nBiografia.\nMentre ancora frequenta l'Accademia di belle arti di Brera, , incomincia a collaborare nel 1943 per l'editore Alberto Traini realizzando la serie a fumetti di Capitan Falco e inchiostrando i disegni a matita di personaggi umoristici di Gino Gavioli. Poi passa a realizzare una serie sul popolare calciatore Giuseppe Meazza e una ispirata a Ridolini. Negli anni quaranta lavora anche per le Edizioni Audace realizzando, nel 1946, \"Il ritorno del cow-boy\" e \"La Venere Indiana\", pubblicati sulla rivista l'Audace e, nell'anno seguente, disegnando Ipnos, scritto da Giovanni Luigi Bonelli.\nNel 1953 fonda insieme ai fratelli Gino e Roberto Gavioli la Gamma Film, entrando cos\u00ec nel mondo dell'animazione e del cinema realizzando spot pubblicitari negli anni successivi e creando numerose animazioni per il programma televisivo Carosello della Rai fino alla chiusura del programma nel 1977 e collaborando anche per il cinema per la realizzazione del cortometraggio La lunga calza verde (1961), sceneggiato da Cesare Zavattini e Putiferio va alla guerra (1968). Mentre i fratelli Gavioli si occupano della produzione, della regia e della realizzazione dei vari personaggi, Piffarerio si occupa delle sceneggiature e a volte o della regia, oltre a essere il direttore tecnico della maggior parte degli spot occupandosi della fotografia, del montaggio e supervisionando la sterminata produzione di cortometraggi animati e dal vero, creando un proprio stile diverso da quello dei corti provenienti dall'America ma anche dei fratelli Nino e Toni Pagot. Piffarerio partecipa come direttore tecnico e/o sceneggiatore a numerose animazioni come quelle relative ai corti: La parola alla strada (dal 1959 al 1961), Noi e la strada (dal 1961 al 1965), \"Caio Gregorio\" er guardiano der pretorio (dal 1960 al 1969), \"Pallina\" d\u00e0 lustro alla casa (dal 1961 al 1968), \"Babbut Mammut e Figliutt\" (dal 1962 al 1965), \"Vitaccia cavallina\" (dal 1962 al 1975), \"Gringo\" (dal 1966 al 1976), \"Taca Banda\" o Andrea e Oracolo (dal 1968 al 1976) e il frate \"Cimabue\" (dal 1972 al 1976).\nNegli anni sessanta e settanta collabora attivamente per l'Editoriale Corno, realizzando serie a fumetti su testi di Max Bunker, alias Luciano Secchi, come Viva l'Italia, Maschera Nera, Atomik, El Gringo, Milord e il racconto \"Fouch\u00e9, un uomo nella Rivoluzione\", pubblicato sulla rivista Eureka che, nel 1976, gli fa vincere il premio Marzocco d'Argento. Con Luciano Secchi scaturir\u00e0 una lunga collaborazione che lo porter\u00e0 a lavorare anche per il suo personaggio pi\u00f9 popolare, Alan Ford, che all'epoca godeva di un vasto successo, prima alternandosi con altri per il passaggio delle chine sui disegni a matita di Magnus e, dopo l'abbandono di questi, diventando il disegnatore principale a partire dal n\u00ba 76. Nonostante la difficolt\u00e0 di sostituire un disegnatore unanimemente riconosciuto come uno dei migliori del periodo, Piffarerio riusc\u00ec a dare del personaggio una propria interpretazione, talvolta coadiuvato da altri inchiostratori, realizzando una novantina di numeri fino al 1984, quando interruppe la collaborazione con Bunker per dedicarsi ad altri progetti.\nContemporaneamente all'impegno con l'editoriale Corno, nel 1977 collabora alla collana Storia d'Italia a fumetti di Enzo Biagi, pubblicate dalla Arnoldo Mondadori Editore e nel 1978 inizia una lunga collaborazione con le Edizioni Paoline per le quali si specializza in riduzioni di celebri romanzi storici come La maschera di ferro, I promessi sposi (1985), I miserabili (1991) e l'Odissea pubblicate su \"Il Giornalino\" . Negli anni novanta pubblica su \"il Giornalino\" la serie \"Adalberto di Cuorsincero\", scritta da Giuseppe Ramello.\nNel 2007, in occasione dei festeggiamenti per il quarantennale del Comandante Mark della Essegesse, illustra il racconto \"Un americano a Versailles\" su testi di Davide Castellazzi pubblicato sul n\u00ba 54 edito dalle IF Edizioni.\nNegli ultimi anni collabor\u00f2 regolarmente con il periodico La Settimana Enigmistica.\n\u00c8 morto a Milano il 30 giugno 2015, all'et\u00e0 di 90 anni. Venne seppellito nel Cimitero Maggiore di Milano."}
{"id": "477535", "revid": "1005847", "url": "https://it.wikipedia.org/wiki?curid=477535", "title": "Miti", "text": ""}
{"id": "477543", "revid": "1718925", "url": "https://it.wikipedia.org/wiki?curid=477543", "title": "Costumi teatrali", "text": "I costumi teatrali sono abiti, appositamente creati per la scena, che vengono indossati dagli attori in una rappresentazione. Il costume riveste una grande importanza nella storia del teatro e la sua evoluzione \u00e8 strettamente intrecciata a quella del teatro stesso.\nStoria.\nLa funzione del costume teatrale dei tempi moderni \u00e8 diversa da quella del teatro nell'antichit\u00e0.\nAl tempo del teatro nell'antica Grecia o a Roma il costume era codificato da regole e cambiava a seconda del genere rappresentato (commedia o tragedia), cos\u00ec come cambiavano le calzature indossate. Ad esempio, nella rappresentazione di una Commedia greca gli attori indossavano quello che successivamente fu denominato in latino \"pallium\", un mantello ampio e destrutturato, da cui il nome di \"fabula palliata\"; la commedia propria dell'antica Roma era chiamata invece \"fabula togata\", perch\u00e9 gli attori indossavano la \"toga\", il mantello romano, e scarpe basse (\"socci\"). La Tragedia greca o romana di argomento greco poteva anch'essa essere chiamata \"palliata\", poich\u00e9 il mantello indossato era uguale, ma era caratterizzata dall'uso dei \"cothurni\", (calzari alti), per cui prendeva il nome di \"cothurnata\". La Tragedia di argomento romano prevedeva la toga \"praetexta\", bianca bordata di color porpora, come quella usata dai magistrati. Ogni costume serviva alla caratterizzazione del personaggio e doveva essere immediatamente riconoscibile: spada e clamide per i soldati, farsetto per i popolani, cappello e tabarro per i messaggeri. La maschera nella tragedia era essenziale perch\u00e9 nascondeva il viso dell'attore, \"trasformandolo\" nel personaggio rappresentato, ed evitando la sovrapposizione di individuo e personaggio.\nDurante il Medioevo la Chiesa impose le storie sacre e la veste ecclesiastica indossata da chierici e diaconi pi\u00f9 diffusa fu la dalmatica, dorata nel caso dell'interprete di Dio. Solamente nel XIII secolo la rappresentazione si spost\u00f2 nelle piazze, uscendo dalle chiese e coinvolgendo un maggior numero di persone. I temi preferiti restarono quelli religiosi ma vennero interpretati dagli attori in abiti quotidiani. Quando lo spettacolo entr\u00f2 nelle corti rinascimentali il costume si imprezios\u00ec sia in eleganza sia in variet\u00e0, vista la necessit\u00e0 di distinguere il musico dal cortigiano e dal comico. La Commedia dell'Arte cinquecentesca segn\u00f2 la nascita del personaggio-costume caratterizzante la maschera.\nOggi la maschera, nel teatro di tradizione occidentale, di norma non \u00e8 pi\u00f9 usata, ma anzi si richiede all'attore di dare spessore al personaggio interpretato donandogli parte di s\u00e9 stesso, ed esprimendosi con la propria mimica facciale e con lo sguardo. Oggi il costume teatrale ha una duplice funzione: caratterizzare i personaggi creando un'atmosfera particolare che richiami l'epoca nella quale l'opera teatrale si svolge, ma anche, specie nel teatro sperimentale, evidenziare aspetti simbolici connessi ai personaggi o alle situazioni. Al tempo stesso il costume serve all'attore per facilitare la sua identificazione col personaggio, specialmente per quanti si richiamano al metodo Stanislavskij.\nLa funzione e il significato del costume oggi \u00e8 molto diversa da quella del passato. Mentre oggi si cerca per il teatro tradizionale un effetto realistico, e scuole e laboratori di costumistica eseguono accurate ricerche per ricostruire la moda dei secoli passati o per creare modelli che si ispirino ad essa, i costumi teatrali fino al 1700 circa non rispondevano a criteri di realismo o di ricerca storica; venivano spesso usati abiti del tempo anche per raffigurare personaggi del passato. Soprattutto nel XVII secolo, specificatamente per la costumistica legata al teatro lirico e agli intermezzi, si adott\u00f2 il criterio di bassa attinenza storica per favorire invece l'estetica: il costume perse quasi definitivamente i connotati di sussidio all'arte teatrale per divenire sfoggio e sinonimo di ricercata bellezza, raffinatezza e lusso. I cantanti lirici indossavano in scena vesti sfarzose, complicate da indossare e pesantissime: la \"camminata alla francese\", considerata un vanto dei virtuosi d'oltralpe, era in realt\u00e0 un poco elegante modo per liberare le gambe dal prodotto della minzione che era spesso impossibile da fare proprio per le complicate operazioni di svestimento che essa richiedeva. Nel XVIII secolo, tuttavia, sempre in Francia, l'attore Talma intraprese una ricerca filologica ed iconografica sui costumi teatrali che influenz\u00f2 fortemente la storia del teatro: allontanandosi dalla mistificazione delle convenzioni teatrali settecentesche, Talma diede il via alle rappresentazioni con alle spalle una profonda conoscenza storica, adattando trucco, capigliature e vesti ai reali aspetti dell'epoca nella quale era ambientata la pi\u00e9ce.\nNell'Ottocento inizi\u00f2 il lavoro di ricerca per rendere il costume pi\u00f9 aderente all'epoca in cui si svolgeva l'opera teatrale, ma gli abiti di scena venivano fatti realizzare dagli attori stessi. Gli attori famosi potevano ricorrere anche a noti sarti per i loro costumi, che non obbedivano per\u00f2 a un criterio d'insieme, rischiando a volte un effetto disorganico sulla scena. Il dramma borghese ed il naturalismo portarono sui palchi gli abiti della vita contemporanea, alla ricerca di un'esasperata attinenza al \"vero\" storico e della realt\u00e0 sensibile. Le avanguardie storiche e i maestri del teatro poi, in netta contrapposizione con le dottrine precedenti, spogliarono gli attori dei vestiti teatrali per rivestirli di abiti ad alto significato simbolico, espressionistico, minimalista e cos\u00ec via.\nAll'incirca dopo la seconda guerra mondiale i costumi vennero affidati a laboratori specializzati che li realizzavano per tutti gli attori seguendo le indicazioni della regia, eseguendo una vera ricerca \"filologica\" nel settore. Oggi, con lo stretto legame che avvicina il mondo dello spettacolo a quello dell'industria della moda, sono state sperimentate sinergie per la presentazione di spettacoli \"in costume\" con abiti di alta moda contemporanea, offrendo un netto contrasto con quanto rappresentato in scena. Le tendenze dei costumi teatrali nel teatro di oggi, infatti, sono le pi\u00f9 diverse e aperte ad ogni tipo di sperimentazione, sia per fini puramente artistici ma anche per quelli commerciali."}
{"id": "477547", "revid": "33277", "url": "https://it.wikipedia.org/wiki?curid=477547", "title": "Cathach di san Colombano", "text": ""}
{"id": "477550", "revid": "580", "url": "https://it.wikipedia.org/wiki?curid=477550", "title": "Dj", "text": ""}
{"id": "477556", "revid": "1060", "url": "https://it.wikipedia.org/wiki?curid=477556", "title": "Rudolf Karl Bultmann", "text": ""}
{"id": "477559", "revid": "963244", "url": "https://it.wikipedia.org/wiki?curid=477559", "title": "Jean-Baptiste de la Salle", "text": ""}
{"id": "477560", "revid": "466539", "url": "https://it.wikipedia.org/wiki?curid=477560", "title": "Architettura coloniale olandese del Capo", "text": "Si parla di architettura coloniale olandese del Capo in riferimento allo stile architettonico coloniale boero tipico della Provincia del Capo Occidentale, in Sudafrica. Lo stile si pu\u00f2 ricondurre a influenze dei Paesi Bassi e della Germania medievali e della Francia ugonotta, con elementi indonesiani.\nCaratteristiche.\nFra le caratteristiche distintive dello stile coloniale olandese del Capo ci sono gli spioventi decorati e tondeggianti, che ricordano le case di Amsterdam ma che risentono anche di elementi asiatici. Esse erano in genere costruite da schiavi importati nel Capo dalle colonie orientali. Questo tipo di spioventi inizi\u00f2 ad apparire all'inizio del XVIII secolo.\nLe case hanno una pianta a U (con la parte frontale affiancata da due ali perpendicolari), a T (con una singola ala posizionata perpendicolarmente alla parte posteriore dell'edificio) o ad H (evoluzione della pianta a T, con un'ala aggiuntiva). L'aggiunta di ali perpendicolari, e la diversificazione di questi tre tipi di piante, inizi\u00f2 a diffondersi alla met\u00e0 del XVIII secolo, con la pianta ad H che divenne alla fine la scelta predominante, specialmente nelle campagne.\nI muri esterni sono in genere imbiancati, e i tetti sono spesso coperti di paglia o di frasche.\nA Citt\u00e0 del Capo, dove si \u00e8 sviluppata inizialmente l'architettura cape dutch, gli edifici storici sopravvissuti sono relativamente pochi. Un interessante esempio \u00e8 costituito dalla residenza di Groote Schuur nel quartiere di Rondebosch. Per osservare case coloniali boere nella loro forma originale occorre spingersi nell'entroterra, soprattutto nel distretto di Wine Route oppure in luoghi come Groot Drakenstein. Sulla costa, si ricordano per questo stile le cittadine storiche di Stellenbosch e Somerset West."}
{"id": "477563", "revid": "182291", "url": "https://it.wikipedia.org/wiki?curid=477563", "title": "Kama Sywor Kamanda", "text": "Come altri scrittori africani, esprime nella sua opera sia temi dell'immaginario e del folklore del suo popolo che l'impegno politico contro i regimi totalitari dell'Africa post-coloniale.\nHa studiato giornalismo, scienze politiche, lettere e filosofia a Kinshasa, e legge a Liegi.\nBiografia.\nKamanda Kama Sywor \u00e8 nata l'11 novembre 1952, figlio di Kamenga Malaba Isaac, un colono di origine egiziana e Ngalula Kony Beneck.\nL'infanzia di Kamanda si svolge nel dominio familiare dominato dall'agricoltura. Il padre del poeta sostiene finanziariamente Patrice Lumumba e altri sostenitori dell'indipendenza del sud Kasai. A causa di eventi come l'inizio della guerra civile, una grave crisi politica e l'assassinio di Patrice Lumumba, la sua famiglia si rifugi\u00f2 definitivamente a Kinshasa. L\u00ec entra nel college Saint-Gabriel. Nel 1967, ha scritto le prime storie di Tales of the vegil vegas. Dopo le discipline umanistiche letterarie, ha scritto le sue prime poesie in francese e frequentato circoli letterari, oggi la sua opera letteraria \u00e8 tradotta in molte lingue e in 5 continenti.\nNel 1970 ha partecipato alla fondazione dell'Unione degli scrittori congolesi.\nNel 1977, fu costretto a lasciare la RDC a causa delle sue attivit\u00e0, poi visse in diversi paesi europei prima di stabilirsi in Lussemburgo. Durante questo periodo, ha studiato giurisprudenza all'Universit\u00e0 di Liegi\nNel 2005, il Conseil international d'\u00e9tudes francophones gli ha conferito il prestigioso certificato d'onore Maurice-Cagnon per il suo contributo unico alla letteratura mondiale in lingua francese.\nKamanda ha ricevuto numerosi premi letterari internazionali e ha guadagnato fama mondiale."}
{"id": "477586", "revid": "339392", "url": "https://it.wikipedia.org/wiki?curid=477586", "title": "Gli Ambasciatori (Holbein il Giovane)", "text": ""}
{"id": "477587", "revid": "109460190", "url": "https://it.wikipedia.org/wiki?curid=477587", "title": "Senologia", "text": "La senologia \u00e8 la branca della medicina che studia le malattie della mammella. Pi\u00f9 propriamente, in anatomia, per seno si intende il solco posto tra le due salienze mammarie, ma \u00e8 invalso l'uso di utilizzare questo termine come sinonimo di mammella. \nDescrizione.\nCharles Marie Gros, ritenuto il fondatore della senologia, avrebbe gradito che sulla statua della natura che si svela dinanzi alla scienza (scolpita da Louis-Ernest Barrias) fosse inciso: \"Poich\u00e9 il seno rappresenta l'immagine e la proiezione della donna nella sua totalit\u00e0, poich\u00e9 la cancerologia mammaria \u00e8 la nutrice di ogni cancerologia in generale, poich\u00e9 il seno \u00e8 un testimone e forse una vittima di questa societ\u00e0, la senologia deve essere considerata la pi\u00f9 umana delle discipline\". \nLa senologia \u00e8 una materia complessa che si \u00e8 sviluppata particolarmente negli ultimi decenni, diventando oggetto di studio di molte branche specialistiche, quali l'endocrinologia, la radiologia, l'oncologia, la chirurgia e l'anatomia patologica, laddove prima era di pertinenza quasi esclusivamente della ginecologia, in quanto il seno era considerato un organo prettamente femminile. In realt\u00e0, la mammella \u00e8 presente anche nel maschio, sia pure in forma rudimentale, ed \u00e8 soggetta pure nel maschio a varie ed anche gravi malattie. \nLa particolare attenzione rivolta alla mammella da tanti specialisti \u00e8 dovuta al fatto che essa \u00e8 particolarmente colpita dal cancro, prima causa di morte per tumore maligno nella popolazione femminile. Le attuali conoscenze in campo oncologico e le esperienze maturate nel corso degli anni hanno dimostrato che una malattia cos\u00ec complessa necessita di un approccio multidisciplinare sia nel momento della diagnosi (ecografista e radiologo) che in quello della stadiazione (anatomopatologo), fino alla scelta terapeutica (chirurgo, radioterapista, oncologo, endocrinologo), cos\u00ec da coinvolgere pi\u00f9 professionalit\u00e0. La senologia ha quindi assunto dignit\u00e0 di disciplina \"specifica\", tanto che nel 1995 il prof. Umberto Veronesi (Direttore Generale dell\u2019\"Istituto Nazionale per Lo Studio e La Cura dei Tumori\" di Milano e successivamente Ministro della Sanit\u00e0 e Senatore della Repubblica), coaudiuvato dal dott. Claudio Andreoli, allora suo collaboratore (\"Istituto Nazionale per Lo Studio e La Cura dei Tumori\" e \"Istituto Europeo di Oncologia\" di Milano), con l\u2019Onorevole Franco Nicolazzi (Ministro dei Lavori Pubblici), l\u2019Avv. Aldo Viglione, (Presidente della Regione Piemonte) e il prof. Alberto Costa (Direttore di European School of Oncology, la Scuola Italiana di Senologia), hanno dato luogo alla creazione di molti gruppi di studio, quali la Scuola Italiana di Senologia, di alcune associazioni come la Forza Operativa Nazionale sul Carcinoma Mammario (FONCAM) e la rivista \"Attualit\u00e0 in Senologia\". Nacque poi la Societ\u00e0 Italiana di Senologia.\nTutto ci\u00f2 nell'intento di combattere una malattia che minaccia drammaticamente la vita delle donne, che si potrebbero salvare se solo il cancro venisse diagnosticato per tempo. Una diagnosi precoce, meglio ancora se in fase preclinica, non solo salverebbe la paziente, ma ne risparmierebbe anche la mammella da interventi mutilanti. \nAspetto quest'ultimo di grande significato considerato il ruolo che riveste il seno nella vita di una donna."}
{"id": "477605", "revid": "77358", "url": "https://it.wikipedia.org/wiki?curid=477605", "title": "Alessandro Farnese duca di Parma e Piacenza", "text": ""}
{"id": "477606", "revid": "628767", "url": "https://it.wikipedia.org/wiki?curid=477606", "title": "Provincia di Sara", "text": "Sara \u00e8 una provincia del dipartimento boliviano di Santa Cruz ed il suo capoluogo \u00e8 Portachuelo.\nStoria.\nLa provincia fu creata il 25 settembre 1883 dal presidente boliviano Campero. Anteriormente la provincia Sara faceva parte della provincia Guti\u00e9rrez, che occupava le attuali provincie del dipartimento di Santa Cruz, Ichilo, Andr\u00e9s Iba\u00f1ez e Obispo Santiesteban.\nIl suo nome \u00e8 di origine Chan\u00e9, un gruppo indigeno che pu\u00f2 esser ora considerato parte dei Guaran\u00ed, e significa \"acque quiete\", facendo riferimento al fiume Guapay che sarebbe stato ribattezzato dai conquistadores e dai colonizzatori spagnoli Rio Grande.\nSuddivisione amministrativa.\nLa provincia \u00e8 suddivisa in 3 comuni:"}
{"id": "477610", "revid": "26630", "url": "https://it.wikipedia.org/wiki?curid=477610", "title": "Regione italiana a statuto ordinario", "text": "Una regione italiana a statuto ordinario \u00e8 una regione della Repubblica italiana avente uno statuto, quale fonte dell'ordinamento regionale. Le forme e condizioni di autonomia sono stabilite dalla Costituzione e lo statuto ordinario delle stesse viene approvato con legge regionale statutaria.\nQueste regioni si differenziano da quelle dotate di uno \"statuto speciale\", approvato con una legge costituzionale che definisce le forme e condizioni di autonomia speciale.\nLo statuto ordinario.\nSecondo l'art. 123 della Costituzione lo Statuto ordinario \"\u00e8 approvato e modificato dal Consiglio regionale con legge approvata a maggioranza assoluta dei suoi componenti, con due deliberazioni successive adottate ad intervallo non minore di due mesi. Il Governo pu\u00f2 promuovere la questione di legittimit\u00e0 costituzionale sugli statuti regionali dinanzi alla Corte costituzionale entro trenta giorni dalla loro pubblicazione. Lo statuto \u00e8 sottoposto a referendum popolare qualora entro tre mesi dalla sua pubblicazione ne faccia richiesta un cinquantesimo degli elettori della Regione o un quinto dei componenti il Consiglio regionale\".\nIn seguito alla promulgazione da parte del Presidente della Regione si passa alla pubblicazione sul Bollettino Ufficiale della Regione. Per quanto riguarda le materie, lo Statuto deve disciplinare obbligatoriamente \u201cla forma del governo e i principi fondamentali di organizzazione e funzionamento\u201d della Regione, l'iniziativa delle leggi, il referendum e la pubblicazione degli atti normativi.\nLo Statuto ordinario \u00e8 la \"fonte primaria regionale\", gerarchicamente subordinata alla Costituzione.\nL'articolo 123 della Costituzione prevede per lo Statuto un contenuto \"necessario\" che va a disciplinare e regolamentare una serie di norme che vanno a definire la \"forma di governo\", il diritto di iniziativa e del Referendum su leggi regionali e provvedimenti amministrativi, nonch\u00e9 la pubblicazioni delle leggi regionali e dei regolamenti regionali, la modalit\u00e0 di elezione degli organi principali dello statuto, e le modalit\u00e0 di elezione del Presidente della Giunta regionale (vedi artt. 121-126 Cost), gli organi, i rapporti tra di loro e le rispettive competenze (vedi art. 121 Cost).\nNon si possono determinare negli Statuti: gli organi della Regione e le competenze, (fissati gi\u00e0 dall'art. 121 Cost.) e il sistema elettorale e la durata degli organi elettivi (gi\u00e0 fissati dagli artt. 122-126).\nStoria.\nIl primo statuto regionale, quello speciale della Regione Siciliana, fu promulgato gi\u00e0 durante la monarchia, il 15 maggio 1946, poi divenuto con la Repubblica legge costituzionale n\u00ba 2 del 26 febbraio 1948. Nello stesso giorno sono stati emanati gli statuti delle altre 3 regioni ad autonomia speciale, a parte il Friuli Venezia Giulia, promulgato nel 1963.\nNonostante la Costituzione del 1948 avesse previsto la presenza delle Regioni come enti territoriali politicamente ed economicamente autonomi, tuttavia le regioni a statuto ordinario furono istituite concretamente solo nel 1970.\nLo Stato trasferiva con legge o atto equiparato alle Regioni le funzioni amministrative, anche se si trattava di un trasferimento parziale. Una prima svolta nella ripartizione delle funzioni si \u00e8 avuta con la legge 59 del 1997, ossia la cosiddetta \u201clegge Bassanini\u201d, che prevedeva l'attribuzione delle funzioni amministrative alle Regioni anche per quanto riguarda la cura e la promozione dello sviluppo delle rispettive comunit\u00e0 e non solo per le materie in cui aveva competenza legislativa. Inoltre la legge Costituzionale n\u00ba 1 del 1999 ha modificato la forma di governo regionale, introducendo l'elezione popolare diretta del Presidente della Giunta.\nLa legge cost. n\u00ba 3/2001 ha modificato il titolo V, parte II, della Costituzione. Tale riforma ha profondamente mutato i rapporti tra Stato, Regioni ed Enti Locali, introducendo elementi di federalismo nell'ordinamento costituzionale.\nUn altro passo verso la maggiore autonomia delle Regioni si \u00e8 avuto con la modifica dell'art. 117 Cost. Il testo precedente elencava le materie su cui le regioni avevano potest\u00e0 legislativa (concorrente), riservando tutte le altre materie alla potest\u00e0 legislativa dello Stato. Un'ulteriore tipologia di competenza spettante alle Regioni, era quella cosiddetta \"Integrativa - facoltativa\": la disciplina della materia spettava allo Stato con legge ordinaria, nella quale potevano essere definiti spazi di intervento della regione nei casi e modi prescritti. Ora invece il nuovo art. 117 prevede:\nInoltre sempre con la riforma del 2001 si \u00e8 superato il \"principio di parallelismo delle funzioni\", in base al quale in precedenza la competenza legislativa attraeva a s\u00e9 anche quella amministrativa. Oggi, ai sensi del riformato art. 118 Cost., l'attribuzione della generalit\u00e0 delle funzioni amministrative \u00e8 riservata ai Comuni sulla base dei principi di: sussidiariet\u00e0 (l'ente di livello superiore interviene solo quando l'amministrazione pi\u00f9 vicina ai cittadini non possa da sola assolvere al compito), differenziazione (enti dello stesso livello possono avere competenze diverse) ed adeguatezza (le funzioni devono essere affidate ad enti che abbiano requisiti sufficienti di efficienza).\nLe regioni a statuto ordinario.\nSono regioni a statuto ordinario:\nLimiti.\nLa \"potest\u00e0 legislativa concorrente\" consiste nel compito da parte dello Stato di dettare i principi fondamentali della materia (legge cornice), mentre spetta alle Regioni la disciplina di dettaglio, nel rispetto dei limiti statali. Qualora ci\u00f2 non avvenga la violazione da parte della Regione \u00e8 costituzionalmente illegittima perch\u00e9 la legge cornice rappresenta una norma interposta tra una disposizione costituzionale e una legge regionale. \nCasi particolari sono quelli in cui manchi o la disciplina di dettaglio o la \"legge cornice\": nel primo caso \u00e8 permesso l'intervento statale nel dettare la disciplina di dettaglio in attesa della competente legge regionale. Da ricordare che questi atti normativi statali sono \u201ccedevoli\u201d poich\u00e9 perdono efficacia quando la regione adotta una sua disciplina di attuazione. Nel caso in cui manchi la legge cornice, la regione pu\u00f2 emanarla rispettando quelli che sono i principi legislativi in via interpretativa delle leggi vigenti in quella determinata materia. Per quanto riguarda la potest\u00e0 esclusiva dello Stato, diverse sono le materie che tagliano la competenza regionale. Tali materie sono definite trasversali e un esempio \u00e8 rappresentato dalla lettera m) art. 117.2, determinazione dei livelli essenziali di prestazioni concernenti i diritti civili e sociali che devono essere garantiti su tutto il territorio nazionale (es. LEA: LIVELLI ESSENZIALI DI ASSISTENZA).\nPrima della riforma le Regioni incontravano vari limiti nell'esercizio della potest\u00e0 legislativa: limiti di legittimit\u00e0 e di merito. I primi potevano essere fatti valere dal Governo davanti alla Corte costituzionale, i secondi di fronte alle Camere. Per quanto riguarda i \"limiti di legittimit\u00e0\" essi erano divisi in limiti generali, validi per ogni tipo di legge locale e limiti specifici dei vari livelli di potest\u00e0. I limiti generali erano connessi in parte alla \u201cnatura\u201d della legge regionale come fonte primaria (legge Costituzionale) e in parte alla \u201cnatura\u201d derivata dell'ente Regione (limite degli obblighi internazionali).\nNell'art. 117 comma 1 il Legislatore statale \u00e8 parificato al Legislatore regionale nel rispetto non solo degli obblighi comunitari ma anche degli obblighi internazionali. Inoltre ai sensi dell'art. 117.9 alle Regioni \u00e8 consentito stipulare \u201caccordi con gli Stati e intese con enti territoriali interni di altro Stato\u201d, riservando alla legge statale la disciplina dei \u201ccasi e delle forme\u201d di tale esercizio.\nForme e condizioni particolari di autonomia.\nNell'ambito dell'organizzazione della giustizia di pace, delle norme generali sull'istruzione e della tutela dell'ambiente, dell'ecosistema e dei beni culturali, nonch\u00e9 di tutte le materie attinenti alla competenza concorrente, le Regioni possono conseguire - su propria iniziativa, con legge statale approvata a maggioranza assoluta previa intesa con lo Stato - un'autonomia differenziata, prevista dall'art. 116, comma 3, della Costituzione."}
{"id": "477623", "revid": "289247", "url": "https://it.wikipedia.org/wiki?curid=477623", "title": "Fronte della Libert\u00e0 Plus (Sudafrica)", "text": ""}
{"id": "477626", "revid": "640389", "url": "https://it.wikipedia.org/wiki?curid=477626", "title": "Alberto Mario Pucci", "text": "Biografia.\nCompiuti gli studi classici a Modena, si laurea in Ingegneria all'Universit\u00e0 di Bologna e in Architettura all'Universit\u00e0 di Roma. Agli inizi degli anni quaranta si lega ai gruppi dell'avanguardia neorazionalista di Milano.\nAntifascista, \u00e8 membro del Comitato di Liberazione Nazionale clandestino di Modena. Nel 1945 si iscrive al Partito Comunista Italiano e nel 1946 \u00e8 eletto per la prima volta nel consiglio comunale di Modena, e lo sar\u00e0 successivamente fino al 1970. Assessore dello stesso comune dal 1946 al 1963 nelle amministrazioni di Alfeo Corassori, \u00e8 stato uno dei principali artefici della politica di ricostruzione della citt\u00e0 e \"progettista\" del suo futuro assetto urbanistico. Gli si debbono la guida della progettazione del primo Piano Regolatore, del mercato bestiame, della stazione delle autocorriere e del primo villaggio artigiano, nonch\u00e9 la progettazione di diversi edifici pubblici e privati testimonianza del neorazionalismo a Modena, come l'Istituto tecnico Fermi.\n\u00c8 consulente dell'amministrazione comunale di Genova per la redazione del primo Piano Regolatore Generale della citt\u00e0 (adottato nel 1956, approvato nel 1959) e per il Piano Particolareggiato dell'area di Piccapietra (1953) ed \u00e8 progettista di alcuni edifici residenziali nel comune di Rapallo. In precedenza, nel 1930, sempre a Genova, aveva partecipato al concorso per il piano regolatore delle zone centrali della citt\u00e0, aggiudicandosi il terzo premio con il progetto contraddistinto dal motto \"Antonio Usodimare\" ed elaborato da un gruppo composto, oltre che da Pucci, da Enrico Griffini e Piero Bottoni.\nIl 2 giugno 1946 viene eletto all'Assemblea Costituente per il PCI nel XIV collegio (Pr-Mo-Pc-Re) con 25.154 preferenze. \u00c8 poi senatore nelle prime due legislature repubblicane, eletto in Emilia-Romagna nel collegio di Carpi."}
{"id": "477628", "revid": "339392", "url": "https://it.wikipedia.org/wiki?curid=477628", "title": "Foedus", "text": ""}
{"id": "477641", "revid": "1305772", "url": "https://it.wikipedia.org/wiki?curid=477641", "title": "Lucia Broccadelli da Narni", "text": "Biografia e culto.\nDopo tre anni di matrimonio spirituale con il conte Pietro di Alessio, Lucia, nel 1494 a Narni, ricevette l'abito delle terziarie Domenicane e nel 1496 avrebbe ricevuto anche le stigmate a Viterbo. Fu consigliere del duca di Ferrara, Ercole I d'Este, dal 1499 fino alla morte del Duca, avvenuta nel 1505. Fu fondatrice e superiora dei monasteri di S. Domenico di Viterbo (1496) e S. Caterina da Siena della citt\u00e0 di Ferrara (1501). Trascorse gli ultimi trentanove anni della sua vita sopportando grandi sofferenze.\nIl 26 maggio 1935, 391 anni dopo la sua morte, il suo corpo era stato solennemente restituito alla sua citt\u00e0 natale di Narni.\nResta tuttora famosa a Viterbo, Narni e Ferrara per la sua purezza d'animo e per la fede da lei dimostrata.\nDocumento particolarmente significativo della sua storia personale e mistica, \"L'Autobiografia della Beata Lucia\", composta otto mesi prima della sua morte nel 1544 e considerata perduta, \u00e8 stata recentemente scoperta a Bologna con il titolo: \"Vita della Beata Lucia da Narni domenicana : copiata dall'Autografo della detta beata\". \u00c8 stata pubblicata a Roma nell'aprile 2011 da E. Ann Matter e Gabriella Zarri in un libro dal titolo: \"Una mistica contestata: la Vita di Lucia da Narni tra agiografia e biografia\".\nCuriosit\u00e0.\nHa una parte importante nel romanzo \"Il principe delle volpi\" di Samuel Shellabarger."}
{"id": "477642", "revid": "647919", "url": "https://it.wikipedia.org/wiki?curid=477642", "title": "Fitet", "text": ""}
{"id": "477643", "revid": "11694", "url": "https://it.wikipedia.org/wiki?curid=477643", "title": "Kashghar", "text": ""}
{"id": "477647", "revid": "3115", "url": "https://it.wikipedia.org/wiki?curid=477647", "title": "Cadimare", "text": "Cadimare \u00e8 una frazione del comune di La Spezia e una delle tredici borgate marinare del Golfo della Spezia.\nGeografia fisica.\nSituato nella parte occidentale del golfo, Cadimare \u00e8 la terza localit\u00e0 che si incontra procedendo da La Spezia verso Porto Venere, dopo Acquasanta e Marola, l'ultima frazione nel territorio comunale del capoluogo. \n&lt;br&gt;Confina da una parte col torrente Neto, che la separa dalla vicina Fezzano in comune di Porto Venere, dall'altra col borgo di Marola. \nSi pu\u00f2 dividere in due zone: quella costiera, che si affaccia sul seno del Golfo della Spezia e che porta il nome del paese, e la zona collinare antistante, a sua volta suddivisa nelle localit\u00e0 Costa, Siberia, Mattone, Piano e Pianello.\nStoria ed origine del nome.\nIl nome del paese si deve al suo essere, in origine, un piccolo insieme di case affacciate sul mare, da cui \"C\u00e0 da mare\", poi italianizzato nel nome attuale. Si riscontrano anticamente anche le varianti Cadamaria, Cademaria, Cadamari.\nLe prime testimonianze sul paese si hanno in alcuni atti notarili del XIII secolo, raccolti a partire dal 1259 da \"Giovanni di Giona\". \n&lt;br&gt;Col tempo il borgo si espanse sino alla costruzione, nel 1741, della chiesa di Santa Maria Nuova, poi intitolata alla Madonna del Pianto, divenuta sede parrocchiale distaccata dal vicino borgo di Marola con Bolla del 1818.\nIl processo di espansione del borgo continu\u00f2 grazie alla costruzione della strada, voluta dall'imperatore Napoleone Bonaparte, che collega La Spezia a Porto Venere. \nParte dei terreni del paese furono espropriati a partire dalla met\u00e0 del XIX secolo e furono destinati alla costruzione dell'arsenale militare della Spezia, poi aperto nel 1869. \nNel periodo delle due guerre mondiali Cadimare dapprima fu sede dei cantieri Ansaldo per la costruzione di navi militari, poi fu aeroporto militare. Come obiettivo militare sub\u00ec quindi pesanti bombardamenti nel corso del secondo conflitto mondiale.\nLa polla d'acqua dolce.\nUna visibilissima polla d'acqua dolce e potabile di circa sei metri di diametro affiorava nell'acqua del mare nel seno di Cadimare, a poca distanza dal promontorio di San Gerolamo. \n&lt;br&gt;La sorgente dest\u00f2 la curiosit\u00e0 di Gerolamo de Marinis, patrizio genovese e, nel 1784, fu oggetto di studi da parte di Lazzaro Spallanzani.\n&lt;br&gt;Nonostante sia stata disturbata dalla costruzione dell'Arsenale militare, la polla pu\u00f2 ancora oggi essere osservata quando riaffiora davanti allo stabile degli ufficiali dell'aeroporto, durante le giornate primaverili in cui soffia il vento di levante.\nIl cantiere navale.\nAgli inizi del novecento la famiglia Faggioni, una delle pi\u00f9 antiche famiglie della borgata, avvi\u00f2 un cantiere navale e in conseguenza di tale attivit\u00e0 il borgo si \u00e8 popolato in misura notevole per il grande flusso di immigrati, soprattutto di origine napoletana, che trovarono lavoro nel cantiere o in alternativa nella pesca. Il maggiore flusso di immigrazione si ebbe nel periodo tra le due guerre, a partire dagli anni venti e successivamente in maniera pi\u00f9 massiccia dopo la seconda guerra mondiale. Il cantiere oltre che una risorsa economica per le famiglie del posto divenne anche una scuola di operai e tecnici di elevata specializzazione.\nDurante la seconda guerra mondiale il cantiere ebbe dei rallentamenti alle proprie attivit\u00e0 a causa della deportazione del capofamiglia Giovanni Faggioni, riprendendo la piena operativit\u00e0 al suo ritorno. In particolare partecip\u00f2 alla trasformazione delle motonavi \"\"Fede\" e \"Speranza\"\", utilizzate dagli ebrei sopravvissuti per il loro ritorno in Israele.\nNel 1968 in conseguenza del ritiro delle attivit\u00e0 di Giovanni Faggioni il cantiere pass\u00f2 alla cooperativa CLEMNA di cui faceva parte Enrico Faggioni, figlio di Giovanni, che ne divenne prima direttore tecnico e poi presidente.\nNel 1998 il cantiere \u00e8 stato per\u00f2 costretto a chiudere la propria attivit\u00e0 a causa delle sopravvenute incompatibilit\u00e0 delle lavorazioni con il vicinissimo centro abitato: con le dimensioni raggiunte dalle navi, le prore delle navi stesse arrivavano a lambire le abitazioni prospicienti. Le ultime realizzazioni sono state tre pattugliatori della Classe Sentinella costruiti per la Marina Militare e tre catamarani in alluminio per il trasporto passeggeri nei laghi lombardi.\nOggi.\nA Cadimare, come la maggior parte del territorio della costa occidentale del golfo spezzino, \u00e8 insediato un reparto militare. \n&lt;br&gt;Dapprima esisteva un idroscalo militare, oggi aeroporto dell'aeronautica intitolato al maggiore Luigi Conti. Da questo idroscalo il poeta Marinetti era solito partire per i voli che gli ispirarono il manifesto dell'Aeropittura e l'Aeropoema del Golfo della Spezia.\nSul piazzale dell'aeroporto di Cadimare, \u00e8 oggi collocato un aereo \"Piaggio PD-808\". Dove un tempo sorgeva il cantiere navale oggi invece \u00e8 una piazza.\nStefano Faggioni, altro figlio di Giovanni Faggioni, che nel 1982 aveva fondato la \"Associazione Sportiva Nautica Cadimare\" nel 2000 ha realizzato una catenaria, sfruttando parte dello spazio acqueo fino ad allora riservato agli ormeggi dei residenti, che non pu\u00f2 competere con il porticciolo turistico di Fezzano, Le Grazie o Portovenere.\nOggi inoltre \u00e8 stato costruito un campo di calcio a 5, per le dispute delle squadre di calcetto di tutte le borgate grazie all'Autorit\u00e0 Portuale di La Spezia.\nLa borgata marinara.\nLa borgata del Cadimare, i cui abitanti, sostenitori e membri dell'equipaggio sono detti \"cadamoti\", pu\u00f2 essere considerata la regina del Palio del Golfo, in virt\u00f9 delle 25 edizioni vinte."}
{"id": "477649", "revid": "363629", "url": "https://it.wikipedia.org/wiki?curid=477649", "title": "Stella a brillamento", "text": "Una stella a brillamento (in inglese flare star) \u00e8 una stella variabile in cui avvengono improvvisi e intensi aumenti di luminosit\u00e0 della durata di pochi minuti o di qualche ora. L'aumento della luminosit\u00e0 \u00e8 presente in tutto lo spettro di emissione, dai raggi X alle onde radio. Si ritiene che i brillamenti stellari siano analoghi ai brillamenti solari e come questi siano collegati alla riconnessione magnetica nell'atmosfera della stella.\nScoperta.\nLe prime stelle a brillamento note, V1396 Cygni e AT Microscopii, furono scoperte nel 1924. La stella pi\u00f9 nota di questa classe, UV Ceti, fu scoperta nel 1948, ed oggi le stelle a brillamento sono indicate anche come variabili UV Ceti nei cataloghi di stelle variabili come il General Catalogue of Variable Stars. \nCaratteristiche.\nLe stelle a brillamento sono generalmente deboli nane rosse, tuttavia recenti ricerche indicano che anche le nane brune, caratterizzate da una massa minore, sono in grado di emettere tali brillamenti. \u00c8 noto che anche le variabili RS Canum Venaticorum (RS CVn) sono soggette a brillamenti, ma che essi sono provocati dall'interazione con la compagna del sistema binario che provoca un'interconnessione dei campi magnetici stellari.\nSono stati inoltre rilevati brillamenti anche in nove stelle di dimensioni comparabili a quelle solari. Per queste ultime \u00e8 stato proposto un meccanismo simile a quello delle RS CVn, cio\u00e8 un brillamento indotto da un ancora sconosciuto compagno, che nel caso particolare sarebbe un pianeta gioviano situato in un'orbita molto vicina.\nStelle a brillamento vicine.\nLe stelle a brillamento sono intrinsecamente deboli, ma osservazioni recenti hanno rilevato la loro presenza fino dalla Terra.\nProxima Centauri.\nIl sistema stellare pi\u00f9 vicino al Sole, Proxima Centauri, appartiene alla classe delle stelle a brillamento con variazioni irregolari della luminosit\u00e0, in conseguenza dell'attivit\u00e0 magnetica. Il campo magnetico \u00e8 generato dalla convezione all'interno del corpo stellare con un attivamento di brillamento che produce un'emissione di raggi X simile a quella prodotta dal Sole.\nWolf 359.\nUn'altra stella a brillamento vicina a noi \u00e8 Wolf 359, situata a . Wolf 359, conosciuta anche come Gliese 406 e CN Leo, \u00e8 una nana rossa di classe spettrale M6.5 che emette raggi X. \n\u00c8 del tipo UV Ceti, e possiede un tasso di brillamento relativamente alto. \nIl campo magnetico medio ha una forza di circa , con significative variazioni nell'arco di sei ore. Per confronto il campo magnetico del Sole ha un valore medio di , che pu\u00f2 salire fino a 0,3 T nelle macchie solari.\nStella di Barnard.\nSi ipotizza che anche la stella di Barnard, la seconda stella pi\u00f9 vicina, possa essere una stella a brillamento.\nTVLM513-46546.\nUna stella a brillamento di massa molto piccola \u00e8 TVLM513-46546, le cui dimensioni sono di poco superiori al limite delle nane rosse."}
{"id": "477651", "revid": "1318658", "url": "https://it.wikipedia.org/wiki?curid=477651", "title": "Beata Lucia", "text": "Beata Lucia pu\u00f2 riferirsi a:"}
{"id": "477653", "revid": "37140", "url": "https://it.wikipedia.org/wiki?curid=477653", "title": "Flare stars", "text": ""}
{"id": "477654", "revid": "37140", "url": "https://it.wikipedia.org/wiki?curid=477654", "title": "Stelle a brillamento", "text": ""}
{"id": "477655", "revid": "1305772", "url": "https://it.wikipedia.org/wiki?curid=477655", "title": "Partito Democratico Cristiano Africano", "text": "Il Partito Democratico Cristiano Africano (\"African Christian Democratic Party\", ACDP) \u00e8 un partito politico sudafricano.\nL'ACDP \u00e8 stato fondato nel 1993, con lo scopo di raccogliere \"i Cristiani che credono nella Bibbia\" e \"coloro che hanno a cuore i valori morali\". Leader del partito \u00e8 il reverendo Kenneth Rasalabe Joseph Meshoe. \nAlle prime elezioni democratiche del 1994, l'ACDP ottenne inaspettatamente 2 seggi in parlamento e fu l'unico partito a non votare il testo definitivo della nuova Costituzione. \nMolti critici pensavano che le posizioni dell'ACDP (conservatore ma favorevole all'incontro tra le varie etnie sudafricane, ma contratrio al modello proposto dall'ANC, partito di governo) lo avrebbero portato fuori dal Parlamento. Invece, alle elezione del 1999, l'ACDP ottenne 6 seggi. Alle elezioni politiche del 2004 il partito ha raccolto l'1,6% (0,2% in pi\u00f9 dell'elezione precedente), eleggendo un parlamentare in pi\u00f9. L'ACDP \u00e8 presente in molti dei consigli provinciali con 1 o 2 seggi.\nIdeologia.\nL'ACDP pu\u00f2 essere considerato un partito \"cristiano conservatore\". \u00c8 molto vicino alle posizione dell'Unione Cristiana olandese, in quanto formato anch'esso, prevalentemente da protestanti. Il partito si \u00e8 impegnato contro il riconoscimento delle unioni omosessuali, la pornografia, l'aborto e l'uso dei contraccettivi."}
{"id": "477660", "revid": "729019", "url": "https://it.wikipedia.org/wiki?curid=477660", "title": "Guerre di Frontiera del Capo", "text": "Le guerre di Frontiera del Capo (Cape Frontier Wars in inglese) sono state una serie di scontri intermittenti fra i coloni olandesi della Colonia del Capo e il popolo Xhosa, avvenuti fra il 1779 e il 1879.\nStoria.\nI primi scontri furono causati dall'espansione verso est dei coloni boeri della Colonia, che incontrarono presso il Fish River l'opposizione degli indigeni. In seguito, quando la Colonia pass\u00f2 sotto il controllo britannico, all'inizio del XIX secolo, l'espansione verso oriente acquis\u00ec un nuovo significato nel contesto della politica imperialista britannica nell'Africa meridionale.\nSebbene il confine orientale della Colonia sia stato di scontri pressoch\u00e9 continui per tutto il periodo, vengono generalmente identificati nove conflitti principali:"}
{"id": "477662", "revid": "14691", "url": "https://it.wikipedia.org/wiki?curid=477662", "title": "Guerre della Frontiera del Capo", "text": ""}
{"id": "477664", "revid": "117057058", "url": "https://it.wikipedia.org/wiki?curid=477664", "title": "Akan'e", "text": "La \u00e0kan'e (, , letteralmente \"pronunciare \u00aba\u00bb\") \u00e8 un fenomeno fonologico delle lingue russa e bielorussa in cui la in posizione atona (specialmente nella sillaba immediatamente precedente quella tonica) si pronuncia (suono simile ad , da cui il nome). Ad esempio, in russo \"\u043c\u043e\u043b\u043e\u043a\u043e\" e in bielorusso \"\u043c\u0430\u043b\u0430\u043a\u043e\" (\"latte\") vengono pronunciati (nel caso del russo \u00e8 come se la parola fosse scritta *\"\u043c\u0430\u043b\u0430\u043a\u043e\").\nI linguisti hanno ipotizzato che questo fenomeno sia dovuto all'influenza delle lingue uraliche parlate dalle trib\u00f9 che abitavano le attuali Russia europea e Bielorussia prima dell'arrivo delle popolazioni slave. La \"akan'e\" sembra, per\u00f2, essere comparsa nelle lingue russa e bielorussa non prima del XV secolo e divenne una loro caratteristica ricorrente all'incirca alla met\u00e0 del XIX secolo.\nLa \"akan'e\" in russo.\nLa convenzione ortografica del russo non segnala nella scrittura l'esistenza della \"akan'e\". Gli studenti di russo principianti vengono spesso confusi da questo fenomeno, poich\u00e9 la pronuncia non corrisponde alla scrittura (come del resto avviene nel caso di altre lettere dell'alfabeto russo), cosicch\u00e9 spesso le parole vengono pronunciate male se lette da un testo scritto o trascritte male se ascoltate, a causa anche dell'abitudine ortografica di non segnalare la posizione dell'accento.\nLa \"akan'e\" \u00e8 tipica del dialetto di Mosca. In altri dialetti russi (ad esempio quelli di Kostroma e Vologda) la atona si pronuncia (\"okan'e\", fenomeno pi\u00f9 antico che rende il russo pi\u00f9 simile all'ucraino e al ruteno).\nLa \"akan'e\" in bielorusso.\nLa convenzione ortografica bielorussa, sviluppatasi molto dopo quella russa, prevede l'attuazione grafica della \"akan'e\" (in lingua bielorussa \u0430\u043a\u0430\u043d\u043d\u0435, \"akannje\"), in modo che lingua scritta e pronuncia coincidano. In questo modo una o non appare mai se non sotto accento (si compari il russo \"\u0432\u043e\u0434\u0430\u0301\" con il bielorusso \"\u0432\u0430\u0434\u0430\u0301\", \"acqua\", entrambi pronunciati ).\nAnche questa convenzione d\u00e0 alcuni problemi agli studenti principianti del bielorusso, poich\u00e9 l'accento pu\u00f2 spostarsi di sillaba in sillaba nella declinazione o nella coniugazione, in modo che la medesima parola venga scritta in modo radicalmente diverso a seconda del caso in cui si declina (es. \"acqua\" \u00e8 \u0432\u0430\u0434\u0430\u0301 al nominativo e \u0432\u043e\u0301\u0434\u0443 all'accusativo)."}
{"id": "477667", "revid": "1318658", "url": "https://it.wikipedia.org/wiki?curid=477667", "title": "Territorio di Memel", "text": "Col nome di Territorio di Memel (in lituano \"Klaip\u0117dos kra\u0161tas\", in tedesco \"Memelland\" o \"Memelgebiet\") \u00e8 stata definita nel periodo 1919-1939 la fascia settentrionale della Prussia Orientale passata dalla Germania alla Lituania in seguito alla prima guerra mondiale ed oggetto di rivendicazioni tedesche fino alla sua riannessione al \"Reich\" nel 1939.\nDal 1946, l'ex Territorio di Memel fa di nuovo parte della Lituania ed \u00e8 diviso tra la contea di Klaip\u0117da e quella di Taurag\u0117.\nGeografia.\nIl territorio, che deve il suo nome alla citt\u00e0 di Klaip\u0117da (il porto lituano sul Mar Baltico chiamato in tedesco \"Memel\"), non corrisponde ad un'entit\u00e0 strettamente geografica (da questo punto di vista non presenta soluzione di continuit\u00e0 con la Lituania), ma piuttosto ad una realt\u00e0 storico-politica della prima met\u00e0 del XX secolo.\nIl Territorio di Memel era delimitato a sud dal corso del fiume Memel (che lo separava dal resto della Prussia Orientale tedesca), ad ovest dal Mar Baltico, ad est e a nord con la Lituania. Era costituito da un territorio pianeggiante e ricco di corsi d'acqua, caratterizzato da una bassa densit\u00e0 di popolazione e da un'economia quasi esclusivamente basata sull'agricoltura. Unica eccezione era la citt\u00e0 stessa di Memel, che comprendeva la maggioranza degli abitanti del territorio ed era un'attiva citt\u00e0 mercantile dotata di un importante porto.\nStoria (1919-1939).\nLe disposizioni del trattato di Versailles.\nDopo la sconfitta tedesca nella prima guerra mondiale, per effetto dell'articolo 28 del Trattato di Versailles, la porzione della Prussia Orientale a nord del fiume Memel (compresa quindi la citt\u00e0 di Memel/Klaip\u0117da) venne separata dalla Germania e assegnata in amministrazione provvisoria alla Francia. La Germania dovette altres\u00ec dichiararsi pronta a riconoscere la futura attribuzione di sovranit\u00e0 sul territorio di Memel che sarebbe stata decisa dalle potenze dell'Intesa (art. 99).\nIl caso del \"Memelland\" costitu\u00ec uno dei tanti casi in cui, contrariamente al principio di autodeterminazione dei popoli solennemente proclamato anche nei \"Quattordici Punti\" del presidente statunitense Wilson, si procedette a modifiche di confine senza la previa consultazione (mediante referendum) della popolazione locale.\nDi fatto, nel 1918 la popolazione del Territorio di Memel costituiva un ibrido tedesco-lituano: mentre nelle citt\u00e0 l'elemento tedesco era dominante, le campagne erano quasi esclusivamente abitate da lituani. Vi erano per\u00f2 enormi differenze culturali e linguistiche tra i lituani di Lituania e i cosiddetti \"piccoli lituani\" del Memelland: questi ultimi, vissuti per secoli sotto sovranit\u00e0 prussiana e tedesca, erano al 95% protestanti (al contrario dei lituani, di fede cattolica) e molto pi\u00f9 avanzati dal punto di vista commerciale e culturale. Il confine della Prussia Orientale, rimasto immutato per ben 500 anni (dal Trattato di Melno del 1422), aveva difatti creato una profonda divisione tra i piccoli lituani, sottoposti alla germanizzazione, ed i \"grandi lituani\", rimasti nell'orbita polacca prima e russa poi.\nL'amministrazione francese e la crisi del 1923.\nIl Territorio di Memel rimase sotto amministrazione francese dal 1920. La Lituania, all'epoca non ancora riconosciuta internazionalmente, rivendic\u00f2 la sovranit\u00e0 sul \"Memelland\" anche per assicurarsi un porto sul Mar Baltico (il tratto costiero a nord di Memel, pur appartenendo per un breve tratto alla Lituania, era sprovvisto di porti naturali). Nello stesso periodo, anche la Polonia dichiar\u00f2 il suo interesse al territorio.\nLa situazione di Memel cominci\u00f2 a deteriorarsi nel 1922, quando l'ondata di inflazione galoppante che gi\u00e0 aveva colpito la Germania si abbatt\u00e9 sulla regione. Ne segu\u00ec un periodo di tensioni e scontri sociali fino al 15 gennaio 1923, quando (parallelamente all'invasione della Ruhr da parte di Francia e Belgio) oltre 1000 lituani armati presero il controllo della citt\u00e0 di Memel e del suo territorio. L'operazione fu efficacemente condotta come una rivolta intestina, ma si tratt\u00f2 in realt\u00e0 di una sorta di colpo di Stato, eseguito da mercenari e truppe regolari lituane in borghese con un appoggio molto limitato da parte della popolazione locale (in quanto la citt\u00e0 di Memel era prevalentemente tedesca).\nDi fronte all'invasione i 200 alpini francesi di stanza in citt\u00e0 non poterono opporre grande resistenza e, pur affiancati da qualche centinaio di poliziotti e volontari, dovettero rinchiudersi dopo due giorni nelle loro caserme e nella prefettura. Pure questa venne assaltata e nel corso degli scontri persero la vita 12 lituani, due francesi e un tedesco.\nLa reazione tedesca e delle potenze vincitrici dell'Intesa fu alquanto debole: la presa di Memel compensava in un certo qual modo la perdita di Vilnius, la capitale del nuovo stato lituano presa dall'esercito polacco un anno prima con l'acquiescenza della comunit\u00e0 internazionale. Vista la nuova situazione, le truppe di rinforzo provenienti via mare dalla Francia e dall'Inghilterra invertirono rotta, mentre il governo tedesco non sollev\u00f2 grandi proteste, anche perch\u00e9 con il rafforzamento della Lituania sperava in un indebolimento della Polonia, che stava minacciando Danzica.\nIl 16 febbraio la conferenza degli ambasciatori prese atto del fatto compiuto ed assegn\u00f2 l'amministrazione del Territorio di Memel alla Lituania. Nel 1924 la Societ\u00e0 delle Nazioni riconobbe ufficialmente l'annessione, a condizione dell'approvazione di uno statuto di autonomia (che fu poi effettivamente approvato e che instaur\u00f2 il bilinguismo).\nDall'annessione lituana alla seconda guerra mondiale.\nLe elezioni del 1925 portarono alla vittoria (oltre l'80% dei voti) i partiti germanofoni autonomisti, ma nel frattempo la Lituania si era incamminata verso la dittatura militare di Antanas Smetona. Nel 1926 fu proclamato lo stato d'emergenza e l'autonomia venne sospesa, ma anche nelle elezioni successive i partiti tedeschi si confermarono maggioritari. In questi anni i tedeschi e i lituani condussero di fatto vite separate all'interno del medesimo territorio.\nCon l'avvento al potere di Hitler (1933) la politica revisionista tedesca trov\u00f2 nuovo vigore e si concentr\u00f2 in primo luogo verso i territori persi lungo il confine orientale (tra cui appunto il territorio di Memel). In breve tempo nel \"Memelland\" venne fondato il partito nazista locale ed il 22 marzo 1939, una settimana dopo l'ingresso della \"Wehrmacht\" a Praga e l'istituzione del Protettorato di Boemia e Moravia, a seguito di un ultimatum il territorio venne ceduto dal governo lituano alla Germania nazista per mezzo di un trattato firmato dai ministri degli esteri Urb\u0161ys e von Ribbentrop.\nLa reincorporazione nella Germania venne accolta con favore dalla maggioranza della popolazione di Memel e fu considerata dal governo lituano un male minore per salvaguardare l'indipendenza del proprio paese, ma soli pochi mesi dopo il sistema di Versailles venne definitivamente travolto dallo scoppio della seconda guerra mondiale.\nCon l'arrivo dell'Armata Rossa nel 1944 inizi\u00f2 infine l'esodo della popolazione tedesca, successivamente rimpiazzata da lituani e russi.\nAlla fine della guerra il Territorio di Memel divenne parte dell'Unione Sovietica e annesso in base ai confini del 1938 alla Repubblica socialista sovietica lituana, di cui ha seguito le sorti. Oggi fa parte della Lituania.\nRisultato elezioni del parlamento del Territorio di Memel.\nIl parlamento locale aveva 29 seggi, uno ogni 5000 abitanti. Uomini e donne sopra i 23 anni avevano diritto di voto. Le prime elezioni si svolsero nel 1925, le ultime nel 1938, con l'annessione al Terzo Reich venne abolito.\nDemografia.\nNel censimento del Territorio di Memel del 1925 , circa il 41% della popolazione si dichiar\u00f2 tedesca, circa il 27% lituana, e circa il 26% \"memell\u00e4ndisch\" (letteralmente \"del Memelland\", frutto di matrimoni misti tra lituani e tedeschi soprattutto).\nCensimento del 1925:"}
{"id": "477676", "revid": "729019", "url": "https://it.wikipedia.org/wiki?curid=477676", "title": "Palmyra (atollo)", "text": "L'atollo di Palmyra, detto brevemente Palmyra, \u00e8 un atollo situato nell'oceano Pacifico settentrionale.\nUbicazione e descrizione.\n\u00c8 compreso nella parte settentrionale dell'arcipelago delle Sporadi equatoriali, e appartenente alle isole minori esterne degli Stati Uniti d'America.\nL'isola \u00e8 di propriet\u00e0 privata (dell'ente statunitense The Nature Conservancy), ma \u00e8 sottoposta alla giurisdizione statunitense, e amministrata direttamente dal Ministero degli interni (United States Department of the Interior).\nL'atollo ha una superficie di 6,9 km\u00b2. La locazione esatta \u00e8 . Geograficamente, Palmyra fa parte dell'arcipelago Sporadi equatoriali, a nord di Kiribati, quasi a met\u00e0 strada tra le Hawaii e le Samoa Americane. \u00c8 ricoperta da una fitta foresta di \"Pisonia Grandis\".\nL'isola ha come bandiera ufficiale quella degli Stati Uniti, tuttavia ne esiste una secondaria."}
{"id": "477682", "revid": "227211", "url": "https://it.wikipedia.org/wiki?curid=477682", "title": "Modulo (matematica)", "text": ""}
{"id": "477683", "revid": "767487", "url": "https://it.wikipedia.org/wiki?curid=477683", "title": "David Dale", "text": "Figlio di un droghiere, nacque a Stewarton, Arshyre, nel 1739.\nDopo un periodo di apprendistato come tessitore a Paisley, Dale viaggi\u00f2 per il paese come agente.\nNel 1763 Dale mise in piedi un'attivit\u00e0 in proprio a Glasgow, importando filato dai Paesi Bassi e dal Belgio. L'attivit\u00e0 fu un successo e nel 1777 spos\u00f2 la figlia del direttore di Edimburgo della Banca Reale di Scozia.\nDopo aver incontrato Richard Arkwright nel 1784, Dale decise di costruire un proprio cotonificio a New Lanark.\nL'impresa fu un grande successo, ed ulteriori stabilimenti vennero costruiti a Blantyre, nel Sutherland ed a Oban.\nPer far funzionare i propri filatoi, Dale impieg\u00f2 centinaia di poveri bambini, provenienti dalle cosiddette \"Workhouses\" di Edimburgo e Glasgow.\nNell'ultimo decennio del Settecento oltre 2000 persone, compresi 500 bambini, vissero nel nuovo villaggio di New Lanark.\nNel 1799 sua figlia, Caroline Dale, spos\u00f2 Robert Owen, il quale, grazie al contributo finanziario di parecchi uomini d'affari di Manchester, rilev\u00f2 gli stabilimenti tessili di New Lanark per \u00a360.000, facendone nel giro di pochi anni uno dei centri industriali pi\u00f9 avanzati in termini di tutela dei lavoratori.\nUscito dallo scenario imprenditoriale David Dale si ritir\u00f2 a Cambuslang, dove mor\u00ec nel 1806."}
{"id": "477684", "revid": "74801", "url": "https://it.wikipedia.org/wiki?curid=477684", "title": "Honselersdijk", "text": "Honselersdijk \u00e8 una localit\u00e0 dei Paesi Bassi facente parte del comune di Westland, situata nella provincia dell'Olanda Meridionale.\nHonselersdijk conta circa abitanti, e, dopo essere stato un comune a s\u00e9, appartiene dal 1\u00ba gennaio 2004 al comune di Westland, che comprende anche gli abitati di De Lier, 's-Gravenzande, Monster, Naaldwijk e Wateringen.\nA Honselersdijk ha sede la pi\u00f9 grande filiale della pi\u00f9 grande asta floricola mondiale la Flora Holland, prima denominata Bloemenveiling Holland."}
{"id": "477686", "revid": "1829756", "url": "https://it.wikipedia.org/wiki?curid=477686", "title": "Play Radio", "text": "Play Radio \u00e8 stata un'emittente radiofonica italiana.\nStoria.\nPlay Radio venne lanciata il 6 ottobre 2005 dalla RCS Broadcast sulle frequenze in FM di RIN Radio Italia Network. In seguito alla cessione di Play Radio al Gruppo Finelco, il 30 giugno 2007 sono terminate le sue trasmissioni per far posto dal 12 luglio alla nuova Virgin Radio, nata dalla partnership con la societ\u00e0 inglese di sir Richard Branson.\nLa programmazione musicale era composta per il 75% da musica straniera e per il 25% da musica italiana.\nOgni appuntamento si apriva con il brano del giorno (\"Play Today\").\nLa campagna pubblicitaria aveva lo slogan \"Tutta un'altra musica\".\nL'informazione era realizzata con la collaborazione esclusiva del Corriere della Sera e de La Gazzetta dello Sport.\nDal luglio 2006 la radio sponsorizz\u00f2 la squadra femminile di Volley di Bergamo, diventando la \"Play Radio Foppapedretti Bergamo\".\nOltre a questa sponsorizzazione principale Play Radio sostenne una serie di altre squadre, la \"Polisportiva Play\", che aveva anche il suo programma dedicato il luned\u00ec sera: Parma Football Club, Snaidero Cucine Basket, Copra Berni Piacenza.\nIl direttore dei programmi della radio era Luca Viscardi, il direttore editoriale \u00e8 stato Dario Baudini nel primo anno, Nicola Assetta nel secondo. La programmazione musicale veniva curata da Alex Benedetti, Alex Molla e Marco Bastianon.\nFrequenze.\nPlay Radio inizia le sue trasmissioni sulle oltre 200 frequenze lasciate libere da RIN, con una copertura del segnale a livello nazionale del 75%. Dopo un anno la copertura \u00e8 del 90%."}
{"id": "477688", "revid": "287204", "url": "https://it.wikipedia.org/wiki?curid=477688", "title": "Alberto Canetta", "text": "Biografia.\nDiplomatosi in ragioneria e pianoforte, inizia a lavorare nell'immediato dopoguerra nelle compagnie di Enzo Ferrieri (Rai-Milano), Renzo Ricci ed Eva Magni, Daniele D'Anza e Peppino De Filippo.\n\u00c8 poi attore presso la Radio Svizzera Italiana-RSI dal 1947, stabilmente dal 1953 alla morte.\nRegista radiofonico dagli anni settanta (produttore dal 1973). Sue anche le regie di spettacoli pubblici della \"Compagnia di Prosa\" della RSI: \"Troilo e Cressida\" di Shakespeare (1976), \"Tartufo\" di Moli\u00e8re (1977, con Ave Ninchi).\nDal 1961 al 1966 anima la Compagnia Teatro La Cittadella. Tra il 1970 e il 1983 anima il \"Gruppo studenti Scuole medie superiori\" di Lugano, producendo spettacoli impegnativi con tourn\u00e9e nel Cantone Ticino.\nNel 1975 frequenta per un mese il laboratorio di Jerzy Grotowski in Polonia, esperienza che segner\u00e0 profondamente il suo lavoro registico, spingendolo ad una sintesi tra teatro povero e teatro di poesia.\nNel 1980 dirige \"Sacra Terra del Ticino\", testo patriottico di Guido Calgari e Giovan Battista Mantegazzi, rielaborato con centinaia di figuranti, coro e complesso strumentale (diretto da Pietro Damiani) al Palazzo dei Congressi di Lugano.\nCon la compagnia RSI dirige in seguito al Teatro Kursaal (Lugano): \"Il Distratto\" di Jean-Fran\u00e7ois Regnard (1982) e \"Pell\u00e9as e M\u00e9lisande\" di Maurice Maeterlinck (1983), con musiche dirette da Luca Pfaff.\nNel 1984 fonda il Teatro la Maschera, nei sotterranei del Palazzo dei Congressi, con regie di classici come \"Il giardino dei ciliegi\" di Cechov (1985); \"Riccardo III\" di Shakespeare (1985, traduzione inedita di Roberto Sanesi), \"El nost Milan\" di Bertolazzi (1986), \"Il processo\" da Kafka (1986, riduzione di Giovanni Strano). Nel 1985 dirige \"Assunta Spina\" di Salvatore Di Giacomo, con un gruppo di carcerati. L'ultima sua regia (1987), nella Cattedrale di Lugano, \u00e8 \"La leggenda di Ognuno\" di Hugo von Hofmannsthal, con Franco Graziosi protagonista. "}
{"id": "477690", "revid": "4711", "url": "https://it.wikipedia.org/wiki?curid=477690", "title": "Battaglia di Dunkirk", "text": ""}
{"id": "477691", "revid": "110157", "url": "https://it.wikipedia.org/wiki?curid=477691", "title": "Museo Stibbert", "text": "Il Museo Stibbert si trova a Firenze nell'omonima via collinare al numero 26. Vi sono esposte armi antiche, insieme a oggetti d'arte.\nStoria.\nNato dalle collezioni di Frederick Stibbert (1838-1906), un inglese di madre toscana che qui alla fine dell'Ottocento aveva restaurato e ingrandito la piccola Villa Montughi appartenuta alla famiglia Davanzati creando la sontuosa villa di famiglia, \u00e8 uno dei pi\u00f9 interessanti esempi di eclettismo ottocentesco nonch\u00e9 una celebre dimostrazione di amore verso la citt\u00e0 della nutrita comunit\u00e0 inglese che alla fine dell'Ottocento rappresentava una larga fetta della popolazione cittadina.\nStibbert infatti, arricchitosi con il \"business\" ferroviario nella madre patria inglese, si era poi stabilito a Firenze e alla sua morte don\u00f2 la villa, il parco e le collezioni alla citt\u00e0, facendo cos\u00ec nascere un'importante fondazione che apr\u00ec la casa al pubblico, analogamente ad altre case museo come il Museo Horne, il Museo Bardini o Palazzo Davanzati.\nIl museo.\nLa villa stessa \u00e8 un importante esempio del fantasioso stile ottocentesco, e vi lavorarono alcuni fra i migliori artisti fiorentini dell'epoca, come l'architetto Giuseppe Poggi, i pittori Gaetano Bianchi e Annibale Gatti che eseguirono numerosi affreschi, e lo scultore Augusto Passaglia. In un tripudio di sale neo-gotiche, neo-rinascimentali, eccetera, \u00e8 disposta la collezione di pi\u00f9 di 50.000 pezzi, forse il pi\u00f9 importante esempio di museografia ottocentesca in citt\u00e0, con i pi\u00f9 svariati oggetti d'arte dai dipinti alle armature, dalle porcellane agli arredi antichi, dai ventagli ai bottoni.\nLa sezione pi\u00f9 impressionante delle collezioni \u00e8 sicuramente quella delle armature, unica per ricchezza, internazionalit\u00e0 e scenograficit\u00e0 dell'esposizione, ci sono quasi 16,000 pezzi di varie epoche, provenienti per la maggior parte dal centro Europa; ci sono alcuni esemplari di area balcanica, altri di provenienza sarda e pezzi provenienti dal Medio Oriente e dal Giappone.\nLa raccolta presente nel Museo \u00e8 in prevalenza del genere da caccia, passione di Frederick Stibbert.\nIn numerose sale decorate appositamente sfilano come in un ipotetico corteo cavalieri italiani e tedeschi con il completo corredo di armamenti, risalenti per lo pi\u00f9 al Cinque e Seicento. I cavalieri turchi ottomani, sistemati in una magnifica sala decorata con incrostazioni moresche, risalgono al XVI secolo, mentre i pezzi della collezione indiana risalgono al periodo fra il XVI e XVII secolo. Custodisce anche una collezione giapponese, la pi\u00f9 grande al mondo fuori dal Giappone, con katana e scenografiche armature appartenute agli ultimi samurai e acquistate sul finire dell'Ottocento. Nel 2006 i giornali hanno riportato la notizia che una parte delle lame giapponesi pi\u00f9 antiche e preziose sarebbe stata trafugata, forse negli anni '70, e sostituita con copie ben pi\u00f9 recenti. Fonti stesse del museo affermano che il fatto \u00e8 stato notevolmente gonfiato dai giornali, ma che durante un accurato riscontro inventariale e delle opere sono emerse alcune gravi irregolarit\u00e0.\nIl museo custodisce anche una raccolta di favole, volumi di poesia, canzoni e calendari giapponesi di Takejiro Hasegawa. Questo artista giapponese ha accresciuto l'importanza delle sue produzione grazie alla collaborazione con letterati- Basil Hall Chamberlain, Lafcadio Hearn e James Curtis Hepburn- e illustratori - Eitaku Kobayashi, Shoso Mishima e Yoshimune Arai- di grande prestigio.\nFra le opere di pittura presenti nel museo si segnalano dipinti di Sandro Botticelli, Carlo Crivelli (\"Due santi dal Polittico del Duomo di Camerino\", 1490 circa), Domenico Beccafumi, Luca Giordano, Alessandro Allori, Pieter Brueghel il Giovane, Neri di Bicci e Pietro Lorenzetti.\nFra le altre collezioni di grande pregio merita una menzione il mobilio antico, con numerosi cassoni risalenti al Quattrocento, vetrine e tavoli del Settecento e un pregevole tavolo in malachite. Fastose sono le tappezzerie in cuoio, uno degli aspetti tipici della villa.\nUna sala ospitava la pi\u00f9 antica collezione di bandiere del Palio di Siena risalenti alla met\u00e0 del XIX secolo, drappeggiate al soffitto.\nIl parco.\nIl grande parco all'inglese, similarmente al coevo Parco delle Cascine ospita alcuni curiosi monumenti, fontane e sculture. Si presenta come una intricata serie di vialetti che salgono e scendono nella boscaglia, con arredi e angoli di riposo e di visuale. La vegetazione ad alto fusto \u00e8 rappresentata da piante come pini, lecci, ippocastani, tigli, su cui svettano splendidi cipressi alcuni dei quali probabilmente risalgono a prima del restauro dello Stibbert.\nDi gusto romantico \u00e8 l'inserimento del laghetto, sulle cui rive si specchia un piccolo tempio in stile neo-egizio, mentre il vialetto decorato da una fila di sculture e di busti classici \u00e8 un elemento tipico del preesistente giardino all'italiana.\nUn tocco tardo romantico \u00e8 dato dalle rovine di un cortile veneziano gotico, in marmo bianco, con una bellissima vera da pozzo al centro. Tipicamente fiorentine sono poi le numerose statue in terracotta sparse all'interno del parco.\nMostre.\nNel 2013 il Museo Stibbert ha ospitato una mostra sul tema delle armature dei Samurai mettendo in risalto i materiali e le tecniche artigianali che permisero di creare queste opere d'arte."}
{"id": "477692", "revid": "9", "url": "https://it.wikipedia.org/wiki?curid=477692", "title": "Social Engineering", "text": ""}
{"id": "477693", "revid": "1005847", "url": "https://it.wikipedia.org/wiki?curid=477693", "title": "Pietro Ottoboni", "text": "Biografia.\nFiglio del generale di Santa Romana Chiesa e principe Antonio Ottoboni, e di sua moglie Maria Moretti, Pietro apparteneva ad una nobile famiglia veneziana, poi trasferitasi a Roma. Era inoltre pronipote di papa Alessandro VIII, figura che sar\u00e0 determinante nella sua vita e nella sua carriera sacerdotale.\nCreato cardinale, con il titolo di San Lorenzo in Damaso e fino alla nomina del cardinale Lorenzo Altieri rimanendo il porporato italiano pi\u00f9 giovane, subito dopo aver ricevuto gli ordini minori nel 1689; fu creato Segretario di Stato e governatore di Fermo, Tivoli e Capranica. Ben presto si segnal\u00f2 nell'ambiente romano per la munificenza e il mecenatismo in arte, poesia e musica. Affiliato all'Accademia dell'Arcadia, Ottoboni chiam\u00f2 presso la sua piccola corte, situata nel Palazzo della Cancelleria, compositori di primissimo piano, come Arcangelo Corelli, Alessandro Scarlatti e Georg Friedrich H\u00e4ndel. Fu inoltre padrino del giovane Metastasio.\nUn suo ritorno a Venezia nel 1726 fu trionfalmente accolto da festeggiamenti e concerti musicali, tra cui l\"'Andromeda liberata\", una raccolta di arie tra cui una scritta da Antonio Vivaldi.\nNelle arti figurative si occup\u00f2 del sepolcro dello zio Alessandro VIII, nella basilica di San Pietro (1695-1725) e assunse Filippo Juvarra in qualit\u00e0 di scenografo e architetto del teatro, ora distrutto, che il cardinale si era fatto allestire nel Palazzo della Cancelleria.\nL'Ottoboni fu anche responsabile dell'ondata di \"neovenetismo\" che invest\u00ec la pittura romana tra la fine del XVII secolo e l'inizio di quello successivo: per lui lavorarono Francesco Trevisani e Sebastiano Ricci. Un'altra sua importantissima commissione fu quella per la serie dei \"Sette Sacramenti\" affidata nel 1712 al bolognese Giuseppe Maria Crespi (oggi a Dresda); un altro artista al suo servizio fu Sebastiano Conca.\nOltre a Filippo Juvarra, il cardinale Ottoboni ebbe alle sue dipendenze altri architetti di qualit\u00e0 come Ludovico Rusconi Sassi, Giovanni Battista Vaccarini, Pietro Passalacqua e Domenico Gregorini, che per\u00f2, per la sua cronica carenza di fondi, impieg\u00f2 per lo pi\u00f9 in lavori minori e ritocchi alla sua basilica titolare di San Lorenzo in Damaso.\nNel 1735 don\u00f2 la sua collezione di antichit\u00e0 ai Musei Capitolini.\nPietro Ottoboni fu anche vescovo di Sabina e Frascati e arciprete del Laterano e della Basilica di Santa Maria Maggiore. Fu lui ad occuparsi del monumento sepolcrale di Arcangelo Corelli al Pantheon.\nNel 1709 presso il suo palazzo romano, si tenne la celebre sfida tra Georg Friedrich H\u00e4ndel e Domenico Scarlatti al clavicembalo, una gara che interess\u00f2 da vicino la nobilt\u00e0 romana dell'epoca che aveva l'occasione di vedere a confronto due virtuosi dello strumento, famosi a livello internazionale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "477695", "revid": "1318658", "url": "https://it.wikipedia.org/wiki?curid=477695", "title": "A scuola con filosofia", "text": "A scuola con filosofia \u00e8 una serie televisiva francese trasmessa in Italia nel 1997.\nQuesta serie racconta di un gruppo di studenti francesi, dei loro primi amori e delle loro vicissitudini con il nuovo professore di filosofia, il professor Philippe Daubign\u00e9, che dopo alcuni contrasti iniziali riesce a conquistarsi la fiducia di tutta la classe, fino a diventarne confidente ed amico.\nI produttori, la AB Productions, avevano firmato anche altre due serie televisive prima di questa ed entrambe trasmesse in Italia con il titolo di Primi baci e H\u00e9l\u00e8ne e i suoi amici."}
{"id": "477697", "revid": "1904508", "url": "https://it.wikipedia.org/wiki?curid=477697", "title": "Universit\u00e0 degli Studi di Milano-Bicocca", "text": "L'Universit\u00e0 degli Studi di Milano-Bicocca (nota anche come Universit\u00e0 Bicocca, Universit\u00e0 di Milano-Bicocca e con l'acronimo UniMiB) \u00e8 un'universit\u00e0 statale italiana fondata nel 1998.\nStoria.\nVerso la met\u00e0 degli anni 1980, parallelamente all'opportunit\u00e0 di riconvertire vaste aree dismesse del tessuto industriale urbano di Milano, cominci\u00f2 a emergere la necessit\u00e0 di trovare aree in cui aprire un nuovo polo universitario. Il fine essenziale era il decongestionamento dell'Universit\u00e0 Statale, sita nella centralissima via Festa del Perdono, le cui strutture erano in grave difficolt\u00e0 nel reggere la costante crescita della massa degli studenti iscritti (oltre novantamila, a fronte del tetto massimo di quarantamila fissato dalla legge 590 del 1982).\nPer questo, nel settembre 1993, una delibera della giunta del Comune di Milano individu\u00f2 l'area della Bicocca come sede per l'insediamento del nuovo polo universitario milanese. Tale \"Seconda Universit\u00e0 degli Studi di Milano\" venne istituita con Decreto Ministeriale (DM) il 10 giugno 1998; il passo successivo fu la nomina di un comitato ordinatore di dieci membri (poi portati a dodici con il DM 12/3/1999, n. 92, nel quale altres\u00ec l'ateneo fu ridenominato \"Universit\u00e0 degli Studi di Milano-Bicocca\"). Il comitato rimase in carica fino all'istituzione degli organi accademici (Senato Accademico e Consiglio di Amministrazione), che si insediarono il 1\u00ba novembre 1999.\nIl primo insediamento didattico in Bicocca risaliva gi\u00e0 all'autunno del 1991, con l'avvio, nell'area chiamata Segnanino, del nuovo corso di laurea in Scienze Ambientali, della Facolt\u00e0 di Scienze dell'Universit\u00e0 degli Studi di Milano, la cui attivazione era stata prevista dal piano quadriennale di sviluppo 1986/1990. Ad esso avevano fatto seguito altre attivazioni di corsi della Statale: il corso di laurea in Scienza dei Materiali della Facolt\u00e0 di Scienze Matematiche Fisiche e Naturali (ottobre 1994) e il corso di laurea in Biotecnologie, per la collaborazione di cinque diverse facolt\u00e0 (ottobre 1995). Inoltre, all'inizio dell'anno accademico 1997/1998, si trasferivano in Bicocca la Facolt\u00e0 di Economia e la seconda Facolt\u00e0 di Giurisprudenza, istituite presso l'Universit\u00e0 degli Studi di Milano, rispettivamente negli anni accademici 1993/1994 e 1994/1995, in vista di un loro passaggio alla nuova universit\u00e0, al momento della sua costituzione.\nI primi corsi della nuova universit\u00e0 vennero attivati nell'anno accademico 1998-1999. Come emblema fu scelto un ottaedro, mutuato dal \"De Divina Proportione\" di Luca Pacioli (modificato rispetto alla figura originale con l'eliminazione dalle linee intermedie e l'inserimento in una gabbia d'impaginazione), a simboleggiare la multidisciplinarit\u00e0 dell'ateneo.\nStruttura.\nIn seguito alla legge 240/2010, introdotta con la riforma del sistema universitario nazionale, si \u00e8 determinata la revoca delle facolt\u00e0 e l'istituzione di dipartimenti, con funzione di ricerca scientifica e svolgimento di attivit\u00e0 didattiche, e di Scuole, con funzione di raccordo didattico tra i vari Dipartimenti.\nI dipartimenti:\nLe scuole:\nLe attivit\u00e0 dell'universit\u00e0 si svolgono in vari edifici identificati dalla lettera maiuscola \"U\" e da un numero progressivo. La maggior parte di essi fa parte del Campus di Milano e si trova nella zona del quartiere Bicocca sita tra il fascio binari della stazione Milano Greco-Pirelli e viale Sarca. Questi edifici sono collegati tra loro da un servizio di navetta gratuito.\nCampus di Milano e Sesto.\nGli edifici U1, U2, U3 e U4 formano un quadrato attorno a Piazza della Scienza, al centro della quale si trova la fermata \"Universit\u00e0 Bicocca Scienza\" della Metrotramvia 7. Gli edifici U6 (sede principale del campus, ospitante il rettorato, l'aula magna, la biblioteca centrale, gli uffici stage, CUS, UFSE e uno sportello della Banca Popolare di Sondrio) e U7 costituiscono il primo nucleo dell'insediamento universitario nel quartiere. Essi sono disposti a forma di L attorno a Piazza dell'Ateneo Nuovo, al di sotto della quale si trova un parcheggio su due livelli riservato al personale e agli studenti. U6 e U7 sono collegati da quattro corridori sospesi. Accanto all'U7, sotto il livello stradale, si trova la fermata \"Arcimboldi Ateneo Nuovo\" della Metrotramvia 7. L'edificio U12 si affaccia su un'area verde dotata di fontane, specchi d'acqua e cascate che terminano in una piazzetta a livello ribassato dietro l'U7. L'edificio U17 si trova nella piazzetta ribassata accessibile scendendo le scale situate dietro l'U7.\nCampus di Monza-Lissone-Vedano al Lambro.\nIl campus, istituito nel 1999, si trova nell'area adiacente all'Ospedale San Gerardo di Monza \u2013 con cui collabora \u2013 ed \u00e8 sede della facolt\u00e0 di medicina e chirurgia ed \u00e8 costituito da vari edifici:\nTali edifici si trovano nel campus universitario di via Cadore, tra i territori comunali di Monza, Lissone e Vedano al Lambro.\nFino all'anno accademico 2013-2014 faceva parte del campus anche l'edificio U58, presso l'ospedale Umberto I di Monza, sede del corso di laurea in scienze dell'organizzazione.\nCollegamenti.\nIl campus dell'Universit\u00e0 degli Studi di Milano-Bicocca \u00e8 servito dalla linea 5 della metropolitana di Milano (le stazioni pi\u00f9 prossime sono \"Bicocca\" e \"Ponale\"), oltre che da alcune linee tramviarie e di autobus urbani.\nNei pressi del campus si trova altres\u00ec la stazione di Milano Greco Pirelli, facente parte del servizio ferroviario suburbano di Milano e delle linee regionali da e per Lecco (via Carnate e via Molteno), Bergamo (via Carnate), Brescia, Piacenza, Stradella, Chiasso e Saronno.\nControversie.\nNegli anni duemiladieci alcuni docenti dell'ateneo sono stati coinvolti in un'inchiesta della Procura della Repubblica di Bari denominata \"Do ut des\" riguardante presunte irregolarit\u00e0 nei concorsi pubblici per professori ordinari. La stessa indagine, che complessivamente ha riguardato 35 docenti, ha visto coinvolti anche insegnanti di altre Universit\u00e0: l'Universit\u00e0 degli Studi di Bari Aldo Moro, l'Universit\u00e0 degli Studi di Sassari, l'Universit\u00e0 della Valle d'Aosta, la Libera Universit\u00e0 Mediterranea, l'Universit\u00e0 degli Studi di Trento, l'Universit\u00e0 degli Studi Roma Tre e l'Universit\u00e0 Europea di Roma."}
{"id": "477699", "revid": "510847", "url": "https://it.wikipedia.org/wiki?curid=477699", "title": "Eudemonologia", "text": "L'eudemonologia (dal greco antico \u03b5\u1f50\u03b4\u03b1\u03b9\u03bc\u03bf\u03bd\u03af\u03b1 (\"eudaimonia\"), felicit\u00e0, e \u03bb\u03cc\u03b3\u03bf\u03c2 (\"logos\"), discorso, ragionamento) \u00e8 un termine che vuole significare non tanto i ragionamenti che si conducono riguardo l'eudemonia - come sarebbe per una traduzione alla lettera - cio\u00e8 la condizione di benessere soggettivo (argomento trattato dall'eudemonismo), quanto \u00abgli oggetti e le ragioni dello stesso benessere\u00bb. L'eudemonologia si chiede cio\u00e8 se ad esempio: la ricchezza, la sapienza o altro siano beni di per s\u00e9, oggettivi.\nSull'eudemonologia, il filosofo Arthur Schopenhauer scrisse un'operetta dal titolo \"L'arte di essere felici\", di pubblicazione postuma. In questo scritto, composto da cinquanta massime, non rielaborato dall'autore ma rimasto allo stato grezzo, il filosofo vuole spiegare non come essere felici, poich\u00e9 per lui la felicit\u00e0 umana \u00e8 impossibile, ma almeno come cercare praticamente di vivere senza affanni.\nInfatti, per Schopenhauer, la stessa parola \"eudemonologia\", come lui stesso scrive, pu\u00f2 essere considerata come un \u00abeufemismo\u00bb e vale semplicemente come ricerca dei mezzi concreti per poter vivere quanto pi\u00f9 serenamente possibile.\nL'eudemonologia per\u00f2 rivolgendosi alla pratica, all'esperienza fenomenica, contraddice, come Schopenahuer stesso riconosce, l'impostazione del suo pensiero metafisico e morale:\nIllusoriamente si pensa di aver raggiunto la felicit\u00e0 e i piaceri: il tempo \u00ab\u00e8 la forma mediante la quale la vanit\u00e0 delle cose si presenta come transitoriet\u00e0: \u00e8 in virt\u00f9 del tempo infatti che tutti i nostri piaceri e tutte le nostre gioie ci sfuggono dalle mani e noi, dopo, ci domandiamo meravigliati dove sono finiti\u00bb e poi \u00ab...la vecchiaia e la morte, verso la quale ogni vita necessariamente si muove, costituiscono quindi la condanna che, per propria mano, la natura stessa emette contro la volont\u00e0 di vivere\u00bb nella sua interezza e non solo di vivere senza dolore.\nL'eudemonologia fu uno dei punti salienti del pensiero del poeta Giacomo Leopardi e di Antonio Rosmini, che tratt\u00f2 dell'eudemonologia nella sua teoria dell'appagamento."}
{"id": "477701", "revid": "123311594", "url": "https://it.wikipedia.org/wiki?curid=477701", "title": "Avella", "text": "Avella \u00e8 un comune italiano di abitanti della provincia di Avellino in Campania. \u00c8 rinomata la coltivazione della nocciola, che prende il nome proprio da questo comune. In latino il frutto del nocciolo si chiama \"nux avellana\", mentre in catalano, spagnolo, in portoghese e in occitano la nocciola \u00e8 chiamata rispettivamente \"avellana\", \"avellana,\" \"avel\u00e3\" e \"avelana\".\nGeografia fisica.\nSituato nel cuore di una grande conca dell'Appennino Campano, \u00e8 circondato a nord dai monti di Avella e a nord-est da Montevergine, entrambi parte dei monti del Partenio. Il pi\u00f9 importante corso d'acqua che passa per questo comune \u00e8 il Clanio, ormai impoverito.\nIl clima di Avella \u00e8 sub-mediterraneo, con inverni complessivamente temperati ma piovosi, con possibili brina e gelate; in estate la siccit\u00e0 predomina sul territorio con rare piogge e venti di ponente e di scirocco. La vegetazione \u00e8 piuttosto ricca, con prevalenza di noccioleti che producono le pregiate \"nocciole avellane\" (il cui legno \u00e8 citato da Gabriele D'Annunzio ne \"I pastori\"), ma di rilievo \u00e8 anche la produzione di frutta e ortaggi.\nStoria.\nL'antica \"Abella\", il cui abitato in parte coincideva in et\u00e0 sannitica e romana con il pi\u00f9 orientale dei due nuclei dell'attuale centro storico, era di rilievo, fra i centri medio-piccoli della Campania antica, anche se superata in importanza e grandezza dalla vicina Nola.\nSi trova sulla via che collegava e collega tuttora la pianura Campana con la valle del Sabato e il Sannio Irpino, strada meno agevole della Via Appia (che utilizzava il valico di Arpaia); la posizione e la coltivazione della pregiata \"nux Abellana\" (nocciola) (da cui derivano i nomi della \"nocciola\" portoghese, castigliano, catalano e occitano: \"avel\u00e3, avellana, avelana\") costituivano una risorsa economica, alla quale si aggiungevano lo sfruttamento dei boschi e l'allevamento nelle zone pi\u00f9 alte.\nL'unico avvenimento storico di un certo rilievo di cui si sappia da fonti scritte \u00e8 la fedelt\u00e0 a Roma durante la guerra sociale (91 a.C.-89 a.C.) che fu punita nell'87 a.C. con la distruzione da parte dei sanniti che ancora occupavano Nola.\nDalla preistoria al VI secolo a.C..\nSi sono reperite testimonianze di epoca preistorica: vasi e frammenti del periodo di transizione fra l'et\u00e0 del rame (eneolitico) e l'et\u00e0 del bronzo, intorno al 2000 a.C. Tuttavia tali ritrovamenti poco contribuiscono, data la loro scarsit\u00e0 e il modo casuale della loro scoperta, alla ricostruzione di quel periodo storico; si ha invece un quadro pi\u00f9 organico, anche se tuttora assai lacunoso, del periodo intorno al 700 a.C., fase iniziale della colonizzazione greca lungo le coste della Campania, et\u00e0 che registr\u00f2 vivaci scambi da un lato con gli etruschi insediatisi gi\u00e0 prima a Capua e forse anche a Nola, e dall'altro con popolazioni italiche, nella fattispecie gli Osci. Di tutta la prima met\u00e0 del VII secolo a.C. ci sono stati ritrovamenti solo sporadici di oggetti che provengono da un settore della necropoli in cui non \u00e8 stata ancora possibile un'indagine scientifica.\nUna \"oinocoe\" con decorazione geometrica, databile verso il 700 a.C., imita modelli corinzi ed \u00e8 stata importata forse da Cuma, mentre un \"askos\" della stessa epoca, in uno stile geometrico di carattere assai diverso, proviene forse dalla Daunia, come altri vasi analoghi da \"Caudium\" (Montesarchio), \"Suessula\" (Cancello) e \"Pitecusa\" (Ischia).\nRelativamente meglio conosciuto \u00e8 invece il \"periodo orientalizzante recente\" (650 a.C.-545 a.C. circa), del quale \u00e8 stato trovato un notevole numero di tombe sia nella necropoli a nord-est (localit\u00e0 S. Paolino e zone attigue) sia ad ovest della citt\u00e0 antica (localit\u00e0 S. Nazzaro), mentre non si sa ancora nulla delle aree abitate (anche se ritrovamento fortuiti in localit\u00e0 Campopiano potrebbero far pensare a nuclei sparsi). Le tombe finora note sono ad inumazione a fossa semplice e contenevano spesso ricchi corredi con ceramica locale e vasi importati. Contrariamente a quanto avviene nella vicina Nola, dove le ceramiche sono di gran lunga prevalenti, sono registrati in tale periodo il bucchero e le imitazioni di vasi corinzi, con le stesse forme che si sono trovate anche a Capua. Ci\u00f2 che sembra confermare il carattere etrusco della citt\u00e0, ad Avella prevalgono i vasi d'impasto a superficie nerastre.\nLe \"olle a bombarda\", di solito con quattro prese spesso unite da un cordoncino, sono come in gran parte dell'Italia centro-meridionale la forma pi\u00f9 frequente della ceramica comune; fra i vasi da tavola sono particolarmente caratteristiche le coppe a due anse, le coppe su alto piede a trafori circolari, le tazze con ansa cornuta, gli askoi, le anfore con collo a clessidra ed abbastanza frequenti le brocche, in parte con bocca trilobata. Il motivo decorativo pi\u00f9 tipico, che ricorre soprattutto sulle coppe e sulle anfore, \u00e8 una lambda a rilievo, mentre in altre forme la decorazione \u00e8 incisa o impressa con la rotella dentata; tra gli oggetti di ornamento personale in bronzo o in ferro le fibule sono dei tipi pi\u00f9 diffusi in Campania e mentre nelle tombe maschili prevale quella ad arco insellato con ghiande sui lati, in quelle femminili \u00e8 comune l'arco semplice, talvolta a navicella, con staffa allungata.\nFra gli oggetti importati ci sono innanzitutto vasi di bucchero, di forme diffuse a Capua e Nola, coppe in impasto a superficie bruna-rossastra molto curata con decorazione impressa a rotella, anch'essi comuni nei centri etruschi della Campania, dei balsamari (ariballwi e bombiliwi) che imitano tipi corinzi nella forma e nella decorazione, ed un \"ariallos\" globulare corinzio del primo quarto del VI secolo a.C.\nAbella era un centro ad economia sostanzialmente agricola in cui sopravviveva la cultura locale, la quale, per le forme pi\u00f9 tipiche della ceramica d'impasto era strettamente affine a quella subito a Nord, a Caudium (Montesarchio), il che potrebbe far pensare a rapporti molto stretti e anche di parentela etnica fra le popolazioni dell'alta valle del Clanis, in cui si trovava Abella, e della valle Caudina.\nDal IV al I secolo a.C..\nMolte meno notizie si hanno invece per il periodo successivo, e fino agli inizi del V secolo a.C., per il quale solo alcuni oggetti d'importazione greca, tra i quali delle tazze ioniche prodotte a Velia dopo il 540 a.C., o etrusca dimostrano che la vita \u00e8 continuata. Un corredo isolato della prima met\u00e0 del V secolo comprende esclusivamente vasi d'argilla figulina, in parte con decorazione a figure nere, che non si distingue in niente da quanto \u00e8 attestato contemporaneamente a Nola, a Capua ed in altri centri ormai etruschizzati della Campania.\nNel periodo successivo Abella era, come il resto della regione, sotto l'egemonia sannitica e pi\u00f9 tardi, assunse carattere di citt\u00e0, come dimostrano i resti di abitazioni trovati a Nord dell'anfiteatro. L'area urbana, di circa 25 ettari di estensione (la met\u00e0 circa di Pompei), occupava una zona leggermente sopraelevata a Sud della fuoriuscita del fiume dalle montagne e abbastanza interessata dal riporto dalle alluvioni, che hanno esercitato anche nell'antichit\u00e0 effetti devastanti tutt'intorno; l'impianto urbanistico ortogonale, che \u00e8 pervenuto in parte, sembra essere stato regolarizzato dopo la distruzione dell'87 a.C. Le mura hanno un tracciato ad andamento regolare per tutta la met\u00e0 orientale e la sola parte ben conservata, incorporata nell'anfiteatro, \u00e8 in opera cementizia con paramento in \"opus incertum\", con blocchetti irregolari di varie dimensioni, per cui pu\u00f2 essere datata dopo la seconda guerra punica, che interess\u00f2 pi\u00f9 direttamente la vicina Nola, e quindi al II secolo a.C.\nDi un santuario fuori della citt\u00e0, ad occidente, nella zona di S. Candida, \u00e8 testimonianza un deposito votivo con statuette di terracotta e ceramica a vernice nera, solo in parte esplorato. Come le fondazioni delle case, anche le tombe del periodo sannitico finora messe in luce sono per lo pi\u00f9 in grandi blocchi di tufo uniti senza malta e generalmente del tipo a cassa. Quelle del IV secolo a.C. inoltrato hanno dato in parte ricchi corredi con vasi a vernice nera ed altri a figure rosse. Di questi si sono voluti attribuire alcuni del gruppo del pittore delle Danaidi ad officine avellane, ma non \u00e8 per il momento possibile confermare tale ipotesi, sia perch\u00e9 provengono da scavi eseguiti nel secolo scorso senza controllo scientifico, sia perch\u00e9 ad Avella e a Nola quel che si sa \u00e8 ancora troppo poco per attribuire all'uno o all'altro centro tale produzione.\nSignificative sono per\u00f2 le importazioni da Cuma, da Capua e, caso raro nella Campania vera e propria, da \"Paestum\", mentre i vasi di officine attiche sono pervenuti cos\u00ec come anche in altre citt\u00e0 della Campania e del Sannio, evidentemente tramite \"Neapolis\". Di un certo interesse sono anche delle coppe biansate di bronzo di un tipo non ancora noto in altri centri Campani. Altri oggetti di bronzo, quali le fibule ed i cinturoni con ganci ornati da palmette fanno parte del costume femminile e maschile Sannitico.\nNella necropoli di S. Nazzaro \u00e8 stato trovato un gruppo di tombe a camera a pi\u00f9 deposizioni i cui corredi, suppostamente di famiglie delle classi agiate, si differenziano da quelli delle sepolture precedenti per la prevalenza di balsamari fusiformi per lo pi\u00f9 in terracotta, ma in qualche caso anche di alabastro e di provenienza egiziana, e per la presenza di strigili, che sono testimonianza della sostituzione dell'ideologia del banchetto prevalente prima nel rito funebre con gli ideali efebici in un periodo in cui di passo con l'affermazione dell'egemonia di Roma in Campania e le oligarchie locali coinvolte anche nelle attivit\u00e0 commerciali derivanti dall'espansione romana in oriente tengono ad aggiornarsi nell'adorazione delle concezioni e mode di provenienza greca.\nAvella romana.\nAd una comunque assai discutibile introduzione di terminologie romane anche nelle istituzioni, che in una \"civitas federata\" come Abella rimasero fino al termine della guerra sociale quelle osco-sannitiche, si \u00e8 potuto pensare a proposito del \"senatus\" menzionato nel \"Cippus Abellanus\", un trattato fra Avella e Nola relativo ad un santuario di Ercole di propriet\u00e0 comune, che \u00e8 uno dei pi\u00f9 importanti documenti in lingua osca.\nNon molto dopo la distruzione, viene dedotta ad Abella, cos\u00ec come a Nola ed a Pompei, una colonia da parte di Silla. Ne \u00e8 testimonianza la spartizione dei terreni da attribuire ai coloni (centuriazione) nella parte in pianura del territorio che non \u00e8 altro che la continuazione di quella dei territorio nolano e di cui si sono conservate alcune delle vie principali e tracce di altro. Sono infatti riconoscibili ed in parte ricostruibili tre decumani in direzione Est-Ovest e otto \"Cardines\" in direzione Nord-Sud che delimitavano quadrati di per lato (\"centuriae\") costituiti da cento particelle da due iugeri, anche se le quote singole erano in quest'epoca alquanto superiori a tale misura, mentre le vie principali della citt\u00e0 ed anche quelle di collegamento con altri centri conservavano un orientamento diverso.\nNella citt\u00e0 sorsero fin dall'et\u00e0 tardo-repubblicana edifici pubblici e furono ricostruiti quelli privati, anche se in qualche area periferica quale quella attigua all'anfiteatro subentrarono degli orti al posto di abitazioni, il che \u00e8 da mettere in rapporto con l'accentrazione sempre maggiore della popolazione, specie in un centro senza grandi attivit\u00e0 economiche oltre l'agricoltura e l'allevamento, nelle ville rustiche del territorio che erano i centri di latifondi gestiti con l'impiego degli schiavi.\nTra questi edifici il meglio noto \u00e8 l'anfiteatro, eretto in \"opus reticulatum\" di tufo forse non molto dopo la deduzione della colonia.\nNella zona del \"Santissimo\" sono conservate imponenti costruzioni a volta di un edificio probabilmente pubblico che era forse in rapporto con la piazza del foro che vari indizi fanno supporre nelle vicinanze della chiesa di S. Pietro.\nNel territorio sono forse provenienti da ville rustiche, ubicate in collina ed in parte lungo le strade che uscivano dalla citt\u00e0 e con quelle della centuriazione, vari monumenti funerari di et\u00e0 tardo-repubblicana e del I secolo dell'impero, evidentemente di famiglie dell'Ordo (notabilatu) e di altre che possedevano terreni. La loro tipologia trova riscontro in quella che troviamo contemporaneamente nelle necropoli di altre citt\u00e0 campane, quali Pozzuoli, Cuma, Capua, Pompei e prevale lo schema di un corpo quadrato con o senza camera sepolcrale e sormontato da un'edicola o da un piano superiore circolare o poligonale, terminato da una cuspide, mentre il tipo circolare con camera circolare \u00e8 un'eccezione relativamente antica.\nNel monumento con edicola nel recinto del campo sportivo \u00e8 stata trovata anche la testa, ritratto del defunto, in calcare locale, dell'inizio dell'et\u00e0 imperiale. Nel tardo impero, Abella parrebbe essersi gradualmente dissolta come citt\u00e0 in seguito alle invasioni, quali quella di Alarico che distrusse Nola. Un'imago clipeata relativa ad un personaggio eminente dell'antico centro, Lucio Sitrio Modesto, \u00e8 murata da tempo sulla facciata della chiesa di S. Pietro. La tipologia della decorazione e l'iscrizione rimandano al massimo all'epoca tiberiana.\nTestimonianze di un edificio di culto cristiano di carattere cimiteriale sono in localit\u00e0 S. Paolino, forse costruito o restaurato quando costui era vescovo di Nola ed anche la chiesa di S. Pietro attorno alla quale si cre\u00f2 uno dei nuclei dell'abitato medioevale, risale forse ad epoca tardo-antica.\nEpoca moderna.\nCos\u00ec come in epoca antica, anche durante il medioevo Avella continu\u00f2 a rimanere legata all'area nolana e pi\u00f9 precisamente alla Terra di Lavoro. Fu soltanto dopo il 1860 che il comune di Avella fu aggregato alla provincia di Avellino, bench\u00e9 il suo territorio non appartenesse all'antica Irpinia.\nMonumenti e luoghi d'interesse.\nCastello di Avella o castello di San Michele.\nIl castello, che domina la citt\u00e0 di Avella da una collina che borda la parte orientale della pianura campana e il fiume Clanio, \u00e8 una roccaforte longobarda. Eretta nel VII secolo e dedicata all'arcangelo Michele, era destinata a controllare il confine. Sub\u00ec numerosi attacchi, fra cui quello saraceno del 883.\nUna torre cilindrica su base troncoconica domina la struttura. Il castello \u00e8 circondato da due cinte murarie, una longobarda e l'altra normanna, che si estendono lungo le pendici della collina.\nAree naturali.\nAvella sorge in prossimit\u00e0 del Montevergine, in mezzo ai cosiddetti \"Monti di Avella\".\nFenomeni carsici superficiali sono particolarmente diffusi nel quadrilatero Baiano-Lauro-Monteforte-Quadrelle e nella zona collinare di Roccarainola, con formazioni caratteristiche quali doline, campi solcati, lapies. Tra le maggiori formazioni di profondit\u00e0 nella zona di Avella, le tre grotte delle Camerelle di Pianura, degli Sportiglioni e di San Michele.\nGrotte e rifugi montani.\nLa grotta delle Camerelle di Pianura \u00e8 fra le tre la pi\u00f9 importante dal punto di vista speleologico.\nOrigine simile a quella delle Camerelle, ha la non lontana grotta degli Sportiglioni, sviluppata per oltre 120 metri nel M. Spadafora. Si articola in una direzione 0-E, associata a un'altra N-S, con due ampie sale comunicanti con un grosso corridoio, ambedue riccamente concrezionate. Al suolo sono ben evidenti grossi blocchi di roccia, dovuti al crollo degli strati formanti la volta, mentre l'originaria morfologia appare obliterata dall'azione incrostante delle acque di percolazione, con forme addolcite e invecchiate.\nLa grotta di San Michele, infine, nascosta dalla ricca vegetazione della parte mediana del Vallone delle Fontanelle, domina il corso del Clanio e la citt\u00e0 di Avella, risultando conosciuta fin dall'antichit\u00e0; resti pittorici ne testimoniano l'uso secolare a culto a partire almeno dal XIII secolo, con spiccate caratteristiche di cultura a base popolare. Altre formazioni speleologiche sono presenti nella zona di Roccarainola, ove si apre l'imponente bocca della Grotta omonima, sovrastante la parte pi\u00f9 antica dell'abitato.\nDel versante meridionale di Monte Fellino occorre ricordare il \"riparo di Fellino\", stazione preistorica del paleolitico superiore, distrutta irrimediabilmente da una cava, e la Grotta Nuova di Fellino, ancora intatta allorch\u00e9 ebbe a subire identica sorte.\nSociet\u00e0.\nEtnie e minoranze straniere.\nAl 31 dicembre 2008 nel comune di Avella risultano residenti 131 cittadini stranieri. I gruppi pi\u00f9 numerosi sono quelli di:\n\"fonte Istat\"\nInfrastrutture e trasporti.\nAvella \u00e8 raggiungibile in treno per mezzo della Circumvesuviana \"Napoli-Baiano\" (stazione di Avella gestita dall'E.A.V.).\nAmministrazione.\nAltre informazioni amministrative.\nIl comune fa parte della Comunit\u00e0 montana Partenio - Vallo di Lauro e dell'Unione dei comuni Baianese - Alto Clanis."}
{"id": "477702", "revid": "68105", "url": "https://it.wikipedia.org/wiki?curid=477702", "title": "Mutamento sociale", "text": ""}
{"id": "477703", "revid": "1305772", "url": "https://it.wikipedia.org/wiki?curid=477703", "title": "Cross Road", "text": "Cross Road \u00e8 il primo greatest hits dei Bon Jovi, pubblicato nel 1994 dalla Mercury Records.\nDescrizione.\n\u00c8 una raccolta dei brani pi\u00f9 famosi del gruppo, che comprende alcuni dei loro maggiori successi dal disco di debutto, \"Bon Jovi\" del 1984, fino a \"Keep the Faith\" del 1992. Inoltre, sono presenti due canzoni inedite: \"Always\" e \"Someday I'll Be Saturday Night\", entrambe estratte come singoli. Nella versione dell'album distribuita per il Nord America appare anche una nuova versione della celebre \"Livin' on a Prayer\", chiamata \"Prayer '94\". Contemporaneamente all'uscita del disco, fu pubblicata la registrazione \"\", contenente 16 videoclip dei Bon Jovi.\nNel 2005, \"Cross Road\" fu messo in commercio sotto forma di un cofanetto in edizione speciale denominato \"Deluxe Sound &amp; Vision\", comprendente 3 dischi: l'album originale rimasterizzato, un CD Bonus contenente alcune b-sides e rarit\u00e0 del gruppo, e il DVD \"Live from London\".\nSuccesso commerciale.\n\"Cross Road\" ottenne un successo clamoroso, raggiungendo la top 3 di ben venticinque paesi, in tredici dei quali si piazz\u00f2 in prima posizione. L'album risult\u00f2 essere il pi\u00f9 venduto in Europa per sette settimane consecutive, con oltre otto milioni di copie vendute: per questo ricevette la certificazione di otto dischi di platino dalla IFPI. Inoltre, risult\u00f2 il disco pi\u00f9 venduto nel Regno Unito nel 1994. \"Cross Road\" vendette 5 milioni di copie nel mondo solamente nelle prime cinque settimane dalla messa in commercio, e ancora oggi continua a registrare buoni risultati: al settembre del 2009, le copie vendute negli Stati Uniti risultano essere 4.775.236. Fu il primo disco dei Bon Jovi a raggiungere la prima posizione in Italia, risultato che successivamente sarebbe stato eguagliato solo da \"Crush\" del 2000. In totale sono state vendute circa 21 milioni e mezzo di copie nel mondo, risultando essere il disco dei Bon Jovi pi\u00f9 venduto dai tempi di \"Slippery When Wet\" del 1986.\nEnorme successo ottenne anche il singolo \"Always\", che vendette circa 4 milioni di copie nel mondo, di cui 1,5 milioni nei soli Stati Uniti, diventando la hit pi\u00f9 venduta di sempre dei Bon Jovi. La canzone raggiunse la posizione n.4 della Billboard Hot 100, insieme al primo posto in diverse classifiche internazionali. Come successo per l'album \"Cross Road\", \"Always\" risult\u00f2 essere uno dei singoli pi\u00f9 venduto durante il 1994.\nTour promozionale.\nPer promuovere la raccolta, il gruppo intraprese il Crossroad Promo Tour, partito il 25 marzo 1994 dai Compass Point Studios di Nassau, e conclusosi il 16 dicembre dello stesso anno al Count Basie Theatre di Red Bank."}
{"id": "477704", "revid": "117142725", "url": "https://it.wikipedia.org/wiki?curid=477704", "title": "VH (album)", "text": "VH \u00e8 il primo album del rapper italiano Vacca, pubblicato nel 2004 dalla Produzioni Oblio.\nDescrizione.\n\"VH\" \u00e8 caratterizzato da un mix tra realt\u00e0 underground e note commerciali, nelle sue ventuno tracce che sono il vero esordio a livello di LP del rapper di Quarto Oggiaro. Partendo da una base hip hop, Vacca snoda la sua originalit\u00e0 facendosi influenzare da reggae e dancehall.\nDiverse sono le collaborazioni al microfono, presenti nell'album: oltre a Jake La Furia, ci sono Asher Kuno (\"Ichnusa Love\"), Ska e Maxi B (\"In Tv\"), Jack the Smoker (\"Disgustibus\"), EnMiCasa e Soul Reever (\"Non Mollo\"), Numeri 2 (\"U Uh U Uh\"). Le produzioni invece sono affidate al gi\u00e0 detto Soul Reever, oltre che a Mace, Lesion-Head e Mastermaind.\nDall'album sono stati estratti 3 singoli, ovvero \"Mr. Cartoon\", \"Lady SexXxy\" e \"Dei et uorc (Vacca ragazzo)\", quest ultimo anche accompagnato da un videoclip."}
{"id": "477705", "revid": "2033069", "url": "https://it.wikipedia.org/wiki?curid=477705", "title": "A sud dei tropici", "text": "A sud dei tropici (\"Adventures of the Seaspray\") \u00e8 una serie televisiva australiana trasmessa originalmente dal 1965 al 1967.\nTrama.\nLa trama vede lo scrittore francese John Wells veleggiare a bordo della Seaspray negli sconfinati mari a sud del Pacifico. Lo accompagnano in questo avventuroso viaggio i figli Mike, Noah e Susan.\nTrasmissione e distribuzione.\nLa serie televisiva \u00e8 stata trasmessa in Italia a partire dal 26 febbraio 1973 (fonte: annata 1973 del Radiocorriere-TV, numero 9)."}
{"id": "477714", "revid": "1305772", "url": "https://it.wikipedia.org/wiki?curid=477714", "title": "Democratici Australiani", "text": "I Democratici Australiani (in inglese Australian Democrats, AD) sono un partito politico australiano.\nStoria.\nGli AD sono stati fondati nel 1977, quale continuazione del Partito dell'Australia, nato ad opera di Don Chipp, fuoriuscito dal Partito Liberale d'Australia.\nDon Chipp aveva preso parte all'esperienza del Partito dell'Australia, che pur ottenendo un buon risultato alle elezioni politiche del 1972 non aveva eletto alcun deputato. Il PA era l'erede del Movimento Riformista Liberale (\"Liberal Reform Moviment\"), nato all'interno del PLA, ad opera dei liberali contrari alla Guerra del Vietnam. Molti appartenenti al PA, constatato per\u00f2 il lento declino del partito dopo le elezioni del 1972, decisero di dar vita ai Democratici Australiani.\nGli AD elessero il proprio primo deputato, nel 1980, nella persona di Janine Haines, ex - liberale, anch'ella appartenente al MRL, e divenuta poi \"leader\" del partito nel 1986, la prima donna australiana a guidare un partito.\nAlle elezioni del 1993, i Democratici elessero appena 2 senatori e non riuscirono ad eleggere deputati. Alle successive elezioni nazionali del 1996, gli AD ottennero un buon risultato: 6,8% alla Camera, ma nessun seggio, ed il 10,8% (+5%) al Senato e 7 seggi.\nNel 1997, i Democratici elessero come propria \"leader\" Meg Lees, che sostitu\u00ec Natasha Stott Despoja. Nel 1999, per\u00f2, la scelta della Lees, di sostenere la Tassa sui Beni e Servizi (\"Goods and Services Tax\"), voluta dai Liberali, divise il partito. A causa delle divisioni interne e dell'ulteriore calo alle elezioni del 2001, la Lees fu sostituita dalla Stott Despoja. La Lees accus\u00f2 il partito di essersi spostato troppo a sinistra e fond\u00f2, nel 2002, l'Alleanza Progressista Australiana (\"Australian Progressive Alleance\"), un piccolo partito liberale di centro.\nA causa della spaccatura con la componente della Lees e del cambio di ben tre \"leader\" tra il 2002 ed il 2004, i Democratici videro ulteriormente calare i propri consensi fino a giungere, alle politiche del 2004, all'1,2% (-4%) alla Camera e 2% al Senato, mantenendo solo 4 senatori. Questo calo sembr\u00f2 dovuto, per\u00f2, anche al buon consenso ottenuto dal governo liberale e dalla crescita dei Verdi Australiani, che raccolgono consensi in quella fetta dell'elettorato a cui avevano guardato i Democratici con politiche pi\u00f9 di \"sinistra\".\nAlle elezioni del 2007 i Democratici hanno confermato il proprio \"trend\" negativo, scendendo addirittura allo 0,7%.\nIdeologia.\nGli AD possono essere considerati socioliberali. Sostengono con convinzione le politiche ambientaliste, l'impegno pacifista, la riconciliazione nazionale con gli aborigeni. Sono favorevoli ad una sperimentazione circa la liberalizzazione delle droghe leggere, sono concordi sul riconoscimento di diritti alle coppie omosessuali, chiedono l'introduzione del sistema elettorale proporzionale.\nGli AD si pongono come \"veri rappresentanti del liberalismo di stampo europeo\", in contrapposizione sia ai laburisti, che ai liberali, considerati conservatori. il partito \u00e8 guidato da Lyn Allison."}
{"id": "477716", "revid": "436907", "url": "https://it.wikipedia.org/wiki?curid=477716", "title": "Mr. Cartoon", "text": "Mr. Cartoon \u00e8 il primo EP del rapper italiano Vacca, pubblicato nel 2003 dalla Produzioni Oblio.\nDescrizione.\nContiene i brani \"Mr. Cartoon\", \"Non mollo\" con Soul Reveer e \"Disgustibus\" con Jack the Smoker, accompagnati dalle rispettive versioni strumentali, interamente curate da Mace."}
{"id": "477720", "revid": "110157", "url": "https://it.wikipedia.org/wiki?curid=477720", "title": "Museo di storia naturale sezione di mineralogia e litologia", "text": "Il Museo di mineralogia e litologia di Firenze si trova in via Giorgio La Pira ed \u00e8 una delle sei sezioni del Museo di Storia Naturale di Firenze. Attualmente la sezione di mineralogia \u00e8 chiusa al pubblico; una porzione importante delle collezioni \u00e8 visitabile presso la sezione di zoologia \"La Specola\", nel nuovo allestimento \"Mineraliter. Pietre mirabili tra Medici e Natura\".\nStoria.\nIl primo nucleo delle collezioni mineralogiche fiorentine risale alle raccolte medicee, che erano conservate nella \u201cGalleria\u201d, ovvero gli Uffizi. Tale raccolta, separata dalle collezioni d'arte al tempo di Pietro Leopoldo, fu ampliata dallo studioso Giovanni Targioni Tozzetti nella met\u00e0 del XVIII secolo, che raccolse circa 5.000 campioni. Le sue raccolte sono elencate anche in un prezioso catalogo illustrato dell'epoca.\nL'istituzione ebbe \u00ab la sua prima sede nel Museo di Fisica e Storia naturale (la Specola) istituito da Pietro Leopoldo di Lorena nel 1775 \u00bb.\nDopo l'Unit\u00e0 d'Italia il complesso della Specola \"\u00abvenne smembrato; i materiali mineralogici e litologici vennero trasferiti nella sede di via Lamarmora 4, e costituiti in museo autonomo nel 1915. Il Museo \u00e8 stato trasferito nella sede attuale nel 1965.\u00bb\"\nCollezioni.\nAllestito in una sala vicino al dipartimento di Mineralogia, una serie di moderne vetrine espongono didatticamente i vari aspetti del mondo minerale e del relativo studio, e numerosi esempi dei pi\u00f9 importanti e spettacolari gruppi di pietre. Gli esemplari esposti sono solo una piccola parte dei 45.000 conservati, fra i quali compaiono pietre raccolte in tutto il mondo, con speciale riguardo alla raccolta di minerali dell'Isola d'Elba (un vero paradiso mineralogico, dal quale provengono 6.000 esemplari), \"\u00abcomposta attorno al 1910 dal direttore del Museo Federico Millosevich, riunendo ai materiali gi\u00e0 esistenti dell'antico Museo di via Romana, la collezione del capitano Raffaello Foresi [...] e la raccolta dello scienziato e fotografo Giorgio Roster.\u00bb\"\nMolto interessante \u00e8 la collezione di cristalli naturali, dalle forme pi\u00f9 curiose e disparate. Spiccano un topazio di 151\u00a0kg, il secondo pi\u00f9 grande del mondo, proveniente dal Brasile, le enormi pegmatiti, un ortoclasio di 600\u00a0kg e un'acquamarina di 98\u00a0kg e un quarzo \"affumicato\" di 180\u00a0kg.\nDalla Sardegna provengono le belle covellite e le azzurrite, mentre della collezione dell'Isola d'Elba sono le tormaline, l'ematite e le pietre iridescenti di limonite.\nLa collezione medicea comprende coppe, tazze, cofanetti, sigilli, tabacchiere finemente lavorate in diaspro, calcedonio e giada, fra le quali una coppa pregiata in diaspro reca incisa la sigla \"Laur-Med\" di Lorenzo il Magnifico. Notevole \u00e8 anche il vaso a navicella in quarzo ialino traslucido, proveniente dalla Tribuna degli Uffizi, e la coppa di lapislazzulo con la sagoma di una conchiglia decorata da animali marini, menzionato dal Vasari.\nFra le pietre preziose figurano quarzi, zirconi, granati e smeraldi, tagliati, oltre ad alcuni diamanti grezzi.\nNon \u00e8 vasta come le altre collezioni, ma altrettanto significativa, la raccolta di meteoriti comprende campioni dei corpi celesti caduti nel senese il 16 giugno 1794 (meteorite \"Siena\") e sul Monte Milone presso Macerata l'8 maggio 1846 (meteorite \"Monte Milone\").\nLe sezioni del Museo di Storia Naturale di Firenze.\nLe altre sezioni del Museo di Storia Naturale di Firenze sono:"}
{"id": "477721", "revid": "115435667", "url": "https://it.wikipedia.org/wiki?curid=477721", "title": "Holmes &amp; Co.", "text": "Holmes &amp; Co. \u00e8 un gioco di ruolo investigativo ideato da Antonello Lotronto e Mario Corte. Si tratta del primo di gioco di ruolo non fantasy di pura investigazione apparso in Italia. I giocatori vestono i panni di investigatori che non devono necessariamente \"menare le mani\" per risolvere il \"caso\".\nLa prima edizione, stampata nel 1986 in poche centinaia di copie dalla Universal Editrice, di Roma, contiene solo le regole per il giallo classico, di pura indagine.\n\u00c8 solo nella pi\u00f9 lussuosa edizione della Edizioni EL di Trieste 1989 (cartonata e illustrata con disegni di Vittorio Giardino) che viene aggiunta una sezione dedicata al giallo d'azione con regole aggiuntive sulle scazzottate, sugli inseguimenti in auto e sulle sparatorie. Ma la grande novit\u00e0 del gioco resta quella di essere stato il precursore dei giochi di narrazione, dedicato ad un pubblico pi\u00f9 maturo e riflessivo.\nI giocatori interpretano il ruolo di investigatori di una medesima agenzia investigativa. Per la generazione del personaggio si utilizzano tre dadi da 6 facce. Sono previste caratteristiche per gestire le competenze tecniche di un investigatore, come la casistica criminale, la balistica, la tossicologia, ecc. Nella seconda edizione sono presenti tre casi: \nAnche se la casa editrice ha pubblicato una sola espansione (con il caso \"Il mistero degli occhiali a stringinaso\"), il narratore di \"Holmes &amp; Co.\" pu\u00f2 trovare interessanti e abbondanti spunti per ideare storie nuove, dalla immensa letteratura gialla esistente. E lo spunto iniziale di \"Holmes &amp; Co.\" \u00e8 tipicamente letterario. Nasce cio\u00e8 dall'amore che gli autori hanno per questo genere e si pone come un mezzo, un modo per vivere atmosfere e sfide che li avevano appassionati come lettori."}
{"id": "477723", "revid": "767487", "url": "https://it.wikipedia.org/wiki?curid=477723", "title": "Slaughter of the Soul", "text": "Slaughter of the Soul \u00e8 il quarto album in studio del gruppo musicale svedese At the Gates, pubblicato il 14 novembre 1995 dalla Earache Records e dalla Self Records.\nSi tratta dell'ultimo disco prima del temporaneo scioglimento. L'album \u00e8 considerato da alcune fonti come uno dei primi e migliori esempi del genere."}
{"id": "477724", "revid": "2049984", "url": "https://it.wikipedia.org/wiki?curid=477724", "title": "Alessandro Galilei", "text": "Biografia.\nAppartenente alla stessa famiglia del celebre Galileo Galilei, Alessandro Galilei, dopo una prima formazione come orafo e medaglista, si rec\u00f2 a Roma nel 1714 e cominci\u00f2 a entrare in contatto con importanti visitatori patrizi provenienti dall'Inghilterra.\nTrasferitosi a Londra lo stesso anno, Galilei fu profondamente influenzato dal palladianesimo, in voga presso quella cultura; a questi anni risalgono i disegni di una serie di dimore patrizie tra cui Kimbolton House, e la collaborazione all'edizione inglese dei \"Quattro Libri dell'Architettura\" di Andrea Palladio. Dopo alcuni progetti per chiese londinesi, non realizzati, Galilei si trasfer\u00ec in Irlanda nel 1718, dove progett\u00f2 altre ville suburbane tra cui Castletown House.\nRichiamato in Italia dal cardinale Neri Corsini, nipote del futuro papa Clemente XII, nel 1719, Galilei divenne brevemente architetto di corte presso i granduchi Cosimo III de' Medici e Gian Gastone de' Medici, ambiziosi ma privi delle risorse economiche per realizzare grandi progetti. A questi anni risalgono il presbiterio della cattedrale di Cortona e l'Oratorio della Madonna del Vivaio a Scarperia. In questo periodo Galilei entr\u00f2 in contatto con eruditi e intellettuali, come Giovanni Gaetano Bottari, un allievo di Ludovico Antonio Muratori, che sar\u00e0 uno dei suoi mentori per le commissioni romane.\nNel 1731 l'elezione al soglio pontificio di Clemente XII, zio di uno dei suoi mecenati, apr\u00ec a Galilei la strada per Roma; la sua prima, immediata, commissione fu quella della cappella di famiglia in Laterano, forse la migliore delle sue opere tarde, di impianto chiaro e semplice (a croce greca ricoperta da una cupola cassettonata) ma raffinatissima per il gran numero di marmi preziosi e sculture degli artisti pi\u00f9 prestigiosi allora disponibili (Camillo Rusconi, Giovanni Battista Maini, Pietro Bracci, Filippo della Valle). La cappella si rivel\u00f2 un'opera dispendiosissima e Pasquino sentenzi\u00f2: \"[...] i marmi e l'oro onde il sepolcro splende/ sono il tributo che la chiesa rende/ a questo papa che mor\u00ec pezzente\".\nAl 1732 risale la commissione per la facciata di San Giovanni Laterano, dopo la vittoria in un concorso che lo vide primeggiare su architetti assai prestigiosi, tra cui Luigi Vanvitelli e Nicola Salvi (proposti dall'Accademia di San Luca), , che pure ha il merito di introdurre elementi classicheggianti nel linguaggio tardobarocco della Roma papalina. L'architettura si articola in un colonnato colossale di stampo palladiano (ma non immemore del michelangiolesco Palazzo dei Conservatori in Campidoglio), sormontato da una balaustra e da una folla di statue gesticolanti in accordo con i temi del barocco romano.\nNel 1733 fu sempre Clemente XII a commissionargli la facciata di San Giovanni dei Fiorentini, altra sua opera ai tempi aspramente criticata per la scelta incongrua di sovrapporre due ordini corinzi, ispirata ancora una volta all'architettura del Rinascimento.\nSebbene le sue opere romane siano forse prive, per una sorta di compromesso con il barocco locale, della purezza e della qualit\u00e0 di quelle inglesi, l'importanza storica di Galilei fu quella di dar vita a un dibattito di riconsiderazione dello stile architettonico allora vigente e di aprire la strada al Neoclassicismo."}
{"id": "477729", "revid": "827882", "url": "https://it.wikipedia.org/wiki?curid=477729", "title": "A tutte le auto della polizia (serie televisiva)", "text": "A tutte le auto della polizia \u00e8 una serie televisiva statunitense di genere poliziesco trasmessa dall'ABC per 4 stagioni dal 1972 al 1976. La serie \u00e8 andata in onda in Italia alla fine degli anni settanta sulle tv locali. All'inizio degli anni ottanta, \u00e8 stata ritrasmessa sulle tv locali legate al circuito Euro TV con il titolo di Codice Tre - Squadra Speciale Rookies per le stagioni 1 e 2 e col titolo originale americano per le stagioni 3-4.\nTrama.\nLa serie narra le vicende di alcune reclute della polizia (tra cui Willie Gillis, Terry Webster e Mike Danko) addestrati dal tenente Ed Ryker.\nGuest-star.\nNel corso delle stagioni si sono alternate numerose guest star, tra cui Louis Gossett Jr., Don Johnson, Nick Nolte, Stefanie Powers, William Shatner, David Soul, Sissy Spacek, John Travolta e James Woods. L'attore Bert Remsen ha lavorato per la serie nella veste di \"casting director\" (stagione 1) e \"casting supervisor\" (stagione 2)."}
{"id": "477730", "revid": "767487", "url": "https://it.wikipedia.org/wiki?curid=477730", "title": "Natasha Bedingfield", "text": "Ha un fratello, Daniel Bedingfield, anch'egli cantante. Natasha \u00e8 inoltre amministratrice dell'associazione di beneficenza Global Angels, fondata da sua madre Molly, e supportata dalla catena di ristoranti tematici Hard Rock Cafe, in cui lei e vari altri cantanti spesso si esibiscono.\nBiografia.\nNatasha \u00e8 cresciuta nel quartiere londinese di Lewisham con i suoi genitori neozelandesi. Ha due fratelli e una sorella. Con questi ultimi ha formato quand'era adolescente una band chiamata DNA algorithm.\nHa frequentato poi una scuola d'arte, ma le hanno consigliato di lasciare stare quella materia per dedicarsi a psicologia poich\u00e9 era portata per quest'ultima. Ha poi trascorso il tempo a scrivere canzoni aspettando il suo debutto che doveva avvenire quando sarebbe stata pronta.\nPubblica il suo primo album, \"Unwritten\", nel 2004 nel Regno Unito e nel 2005 in America, da cui fa uscire quattro singoli. Quest'album fu un mix tra pop, rock ed R&amp;B.\nTra i singoli estratti \"Unwritten\" \u00e8 giunto al primo posto nella hit chart degli Stati Uniti d'America, mentre in patria ha raggiunto la vetta \"These Words\".\nIl 9 febbraio 2005 ha partecipato ai Brit Award dove ha anche cantato col fratello Daniel Bedingfield \"Ain't Nobody\", entrando nel guinness dei primati come unici fratelli primi in classifica.\nPartecipa alla colonna sonora di \"Rocky Balboa\" con il brano \"Still here\" scritto da Diane Warren.\nIl brano riappare nel suo secondo album in studio: \"N.B.\".\nIl 16 aprile 2007 esce il nuovo singolo \"I Wanna Have Your Babies\" nelle radio e televisioni europee; il singolo \u00e8 tratto dall'album intitolato \"N.B.\", uscito in Europa il 30 aprile.\nVerranno estratti in seguito dal disco \"Soulmate\" e \"Say It Again\".\nNel periodo natalizio del 2007 ha vinto ai \"Digital Awards\" nella categoria \"Miglior Artista Pop\", ed ha avuto 3 nomination ai Brit Awards 2007, tra cui quella come Miglior Artista Femminile, non vincendo per\u00f2 nulla.\nSempre a Natale 2007 \u00e8 uscito il primo singolo di \"Pocketful of Sunshine\", il suo disco per il mercato statunitense. Il singolo in questione \u00e8 \"Love Like This\" in coppia con Sean Kingston. L'album, uscito il 22 gennaio 2008, riscuote un buon successo commerciale tanto da permetterle di raggiungere la posizione numero 3 nella classifica degli album pi\u00f9 venduti negli Stati Uniti d'America nella sua settimana d'uscita. Al momento ha venduto circa 700.000 copie.\nCome singolo successivo viene estratto \"Pocketful of Sunshine\" in data 22 febbraio 2008.\nNel 2010 partecipa nella canzone \"Last Chance\" contenuta nel primo album della rapper Nicki Minaj, \"Pink Friday\".\nNel 2011 partecipa come cantante ospite al brano dei Simple Plan \"Jet Lag\", estratto dal quarto album della band \"Get Your Heart On!\".\nNel 2012 partecipa alla realizzazione dell'album \"Chimes of Freedom - The Songs of Bob Dylan\", incidendo una sua versione del brano \"Ring Them Bells\" dell'album \"Oh Mercy\" del cantautore statunitense.\nL'11 settembre 2012 \u00e8 uscito il singolo dei Lifehouse \"Between the Raindrops\", al quale la cantante londinese partecipa come artista ospite.\nNel 2013 compone, insieme a Fraser T. Smith, la musica di \"Non mi ami\", brano per la cantautrice soul - pop Giorgia contenuto nell'album \"Senza paura\" di quest'ultima.\nNel 2017, Natasha ritorna in tour dopo anni, in qualit\u00e0 di opener dei concerti dei Train. Il 30 agosto 2019, Natasha pubblica l'album \"Roll With Me\", il suo primo lavoro discografico in ben 9 anni."}
{"id": "477731", "revid": "729019", "url": "https://it.wikipedia.org/wiki?curid=477731", "title": "Isole Balleny", "text": "Le isole Balleny sono un arcipelago disabitato costituito da tre isole principali di origine vulcanica (Young, Buckle e Sturge) e da una serie di isole secondarie (Row, Borradaile, Sabrina, Monolith e altre minori) situate nel mare Antartico a nord di Terra Vittoria.\nGeografia.\nSi trovano dai 66\u00b0 15' ai 67\u00b0 35' S e dai 162\u00b0 30' ai 165\u00b0 00' E e formano una catena che si estende per circa 195\u00a0km in direzione nord-ovest sud-est. Le isole sono ricoperte al 95% dai ghiacci.\nIl punto pi\u00f9 elevato, Brown Peak sull'isola di Sturge si trova a 1.524\u00a0m s.l.m., non \u00e8 mai stato scalato.\nStoria.\nIl primo avvistamento risale al 1839 ad opera di John Balleny, cacciatore di foche e di Thomas Freeman che sbarcarono sull'isola il 9 febbraio dello stesso anno. Fu il primo sbarco a sud del Circolo Polare antartico.\nAmministrazione.\nAttualmente fanno parte della Dipendenza di Ross e sono comprese nell'area soggetta al Trattato Antartico.\nFauna.\nSulle isole nidificano una folta colonia di pinguini di Adelia (circa 500 esemplari) cos\u00ec come i pinguini antartici e i pinguini macaroni.\nCuriosit\u00e0.\nIl terremoto pi\u00f9 forte del 1998 ebbe come epicentro le isole Balleny (8,1\u00b0 della scala Richter)."}
{"id": "477734", "revid": "78273", "url": "https://it.wikipedia.org/wiki?curid=477734", "title": "Settimo libro di Harry Potter", "text": ""}
{"id": "477736", "revid": "1833487", "url": "https://it.wikipedia.org/wiki?curid=477736", "title": "Filicaja", "text": "Filicaja (o Al Filicaja) \u00e8 un piccolissimo borgo privato situato nel Comune di Montaione (FI), acquistato nel 1452 da Ser Giovanni di Simone da Filicaja.\nLa leggenda.\nSecondo la leggenda un giovane nobile volterrano, Ajone, pass\u00f2 un giorno per una contrada lontana e nel pi\u00f9 profondo del bosco incontr\u00f2 Ine, che piangeva la sua bellissima figlia, Figline, rapita da tal Gambasso. Ajone decise di riportare a casa Figline e marci\u00f2 in guerra contro Gambasso. Quando finalmente riport\u00f2 Figline dalla madre ottenne il permesso di sposarla e fond\u00f2 sia il paese di Monte Ajone (da cui deriva l'odierno nome Montaione) che il castello di Figline a poca distanza dal paese. Le discendenze di Ajone e di Gambasso mantennero comunque un'accesa rivalit\u00e0.\nUn giorno i discendenti di Ajone e Figline furono attaccati da un esercito nemico che dopo lungo assedio distrusse il castello e tutti i difensori vennero passati per le armi. Dopo una siffatta sconfitta i popolani di Montaione ritornarono all'idolatria e decisero di sacrificare la pi\u00f9 bella ragazza del paese, il cui nome era Filli, agli d\u00e8i in augurio di pace e felicit\u00e0. Un cavaliere fiorentino, sentita la notizia, si precipit\u00f2 a Montaione e inorridito dal sacrificio umano obblig\u00f2 i popolani a liberarla e a sacrificare, al suo posto, una vitella: fu cos\u00ec chiamato il Sire della Vitella.\nFilli, libera dal martirio, riconoscente al suo salvatore, gli don\u00f2 il vestito rosso stracciato dai tormenti del supplizio che egli us\u00f2, con orgoglio, come propria bandiera, poi si sposarono e ricostruirono il castello di Figline dove vissero innumerevoli anni. Il Sire della Vitella era cos\u00ec innamorato della sua Filli che non faceva altro che chiamarla \"Filli mia bella\", \"Filli desiata\", \"Filli cara\"... fu cos\u00ec che il luogo dove vivevano ed egli stesso furono chiamati \"Fillicara\". I loro discendenti si chiamarono quindi \"Fillicara\", \"Filicaja\" o \"da Filicaja\" ed ebbero come emblema il simbolo del vestito di Filli.\nNel 1623 Michelangelo Buonarroti il giovane, nipote del pi\u00f9 famoso omonimo, scrisse \"l'Ajone\", che interpreta a suo modo la leggenda, aggiungendovi che al suo tempo nel \"palazzo\" dei da Filicaja a Montaione persino le bocche delle fontane \"pescano\" nel buon vino.\nNella realt\u00e0, Gambassi (oggi Gambassi Terme) \u00e8 il paese adiacente a Montaione, da sempre rivale, anche se per lungo tempo sottoposto a quest'ultimo. Figline (da \"figulinae\" = figurine, statuette) \u00e8 il luogo dove i romani trovarono molti reperti etruschi e l'omonimo castello, gi\u00e0 di propriet\u00e0 dei figlinesi, fu comprato, come detto, nel 1452 da Ser Giovanni di Simone da Filicaja per motivi bellico-strategici. I da Filicaja erano conosciuti fino a met\u00e0 del Duecento come \"della Vitella\" o come \"Tebaldi\" e cambiarono nome in \"Filicaja\" (=Felceto, luogo dove avevano un castello vicino a Firenze) con l'avvento a Firenze della Repubblica per non apparire nobili e quindi poter ricoprire cariche pubbliche (ci riuscirono, e dal 1284 al 1523 dettero alla Repubblica dodici Gonfalonieri e sessantasei Priori).\nStoria.\nLe prime notizie di un castello di nome Figline in questo luogo sono degli inizi del XII secolo, sito forse dove ora \u00e8 la Villa da Filicaja, anche se secondo alcuni il castello sarebbe stato qualche centinaio di metri pi\u00f9 a sud. Nel 1297 si ha notizia che il castello fu distrutto e abbandonato. Successivamente fu ricostruito nello stesso luogo o qualche centinaio di metri pi\u00f9 a nord dalla famiglia Figlinesi; per la costruzione furono utilizzati anche materiali di una villa tardo-romana i cui resti si trovano circa un chilometro pi\u00f9 a sud. Questa \u00e8 probabilmente l'origine della confusione che vede la Villa da Filicaja come di origine romane. Altre confusioni sulla storia del luogo provengono da un piccolo errore in una guida turistica degli anni trenta che poi influenz\u00f2 molti \"storiografi\" locali fino a fare addirittura affermare che in quel luogo sarebbe sorta una Villa Medicea. Il nome Figline sembra provenire da \"Figulinae\", figurine, indicante il luogo dove i romani trovarono molte statuette, appunto figurine, etrusche. Attualmente Figline \u00e8 una localit\u00e0 sita quattrocento metri a sud di Filicaja, fatto che ingenera ancora maggiori confusioni. Secondo alcuni la posizione dell'odierna Figline corrisponderebbe con la posizione del castello medioevale. Muovendosi ancora un po' verso sud-ovest troviamo una cisterna per l'acqua che alimentava la villa tardo-romana di cui si \u00e8 detto prima. Per il momento \u00e8 conosciuto il luogo dove sorgeva la villa e dove spesso appaiono frammenti di mosaico, ma non sono ancora stati effettuati scavi idonei.\nL'8 giugno 1509 Antonio da Filicaja, Averardo Salviati e Niccol\u00f2 Capponi entrano vincitori a Pisa seguiti dallo loro truppe. La base delle truppe di Antonio da Filicaja era appunto il castello di Filicaja.\nDurante i secoli il minuscolo borgo \u00e8 stato riformato pi\u00f9 volte fino a fargli avere l'aspetto odierno. Caratteristica \u00e8 la Villa da Filicaja inserita al suo interno con la sua facciata medievale rivolta verso est e una seconda facciata di stile tardo cinquecentesco (ma costruita nel 1906) rivolta verso nord. La villa, dichiarata di interesse storico nazionale, ha subito al suo interno grandi rifacimenti tra il 1900 ed il 1908. L'idea del proprietario del tempo (il Conte Andrea da Filicaja Dotti) era di riprodurre degli interni seicenteschi. Cos\u00ec costru\u00ec delle grandi volte a vele l\u00e0 dove c'erano soffitti a cassettoni e riordin\u00f2 la disposizione delle stanze secondo una logica tipica del XVII secolo, cancellando l'impianto medioevale.\nIl piccolo borgo di Filicaja \u00e8 rimasto propriet\u00e0 della omonima famiglia (attualmente rappresentata dai Sig.ri Geddes da Filicaia e dai Conti Nardi-Dei Dotti) e, tra gli altri, fu anche dimora del poeta Vincenzo da Filicaja.\nEssendo Filicaja parte di una zona molto turistica circolano molti libretti sulla storia di Montaione, e di Filicaja in particolare, ad uso dei villeggianti. Molti di essi prendono spunto da un libro edito negli anni ottanta dove si congettura che il Granduca Cosimo III avrebbe donato il borghetto di Filicaja (che in quel tempo sarebbe stato uno \"spogliatoio\" di casa Medici) al poeta Vincenzo da Filicaja. L'autore di questo libretto, che per motivi personali non riusc\u00ec mai ad avere accesso all'archivio di famiglia dei da Filicaja, prese per buone alcune notizie che circolavano. In realt\u00e0 Al Filicaja non fu mai di propriet\u00e0 della famiglia de' Medici ed era gi\u00e0 di propriet\u00e0 dei da Filicaja al momento della nascita del poeta. Quando nel 2003 due storici hanno potuto accedere all'archivio dei da Filicaja \u00e8 emerso il contratto di acquisto delle propriet\u00e0 della famiglia Figlinesi che risale appunto al 21 giugno 1452 suggellato da Giovanni di Simone da Filicaja.\nOrigini del nome.\nSul nome del luogo vi \u00e8 stata e c'\u00e8 ancora molta confusione. Infatti il luogo si chiama inizialmente Figline o Castello di Figline. Poi con l'arrivo dei da Filicaja diventa Filicaja o Al Filicaja. Contemporaneamente, per\u00f2, in maniera forse curiosa, la fattoria viene talvolta chiamata Fattoria S. Antonio dall'omonima chiesetta e talvolta \u00e8 detta Tenuta Al Filicaja. Alcune volte, addirittura, la villa all'interno del borghetto \u00e8 chiamata Villa S. Antonio. Sembra che dipendendo dagli umori del proprietario del momento sia cambiato il modo di chiamare il luogo. Andrea da Filicaja Dotti, per esempio, nei primi del Novecento chiama normalmente la villa come Villa da Filicaja, il luogo come Al Filicaja e la fattoria come Tenuta Al Filicaja, quando per\u00f2 scrive o comunque si relaziona con la Chiesa o con il Comune il luogo diventa S. Antonio, la villa diventa Villa S. Antonio; sulle etichette del vino scrive \u201cTenuta Al Filicaja del Conte da Filicaja Dotti\u201d e nei bilanci scrive \u201cSaldo della Fattoria di Figline in Val d'Elsa\u201d."}
{"id": "477742", "revid": "2015336", "url": "https://it.wikipedia.org/wiki?curid=477742", "title": "Tebaldi", "text": "I Tebaldi erano una famiglia di origine germanica stabilitasi in Italia nell'VIII secolo. Durante le predicazioni di San Bonifacio (che poi sar\u00e0 vescovo di Magonza) molte famiglie germaniche andarono a Roma, dove furono battezzate da papa Gregorio II e poi si stabilirono in diverse localit\u00e0 italiane. Una di esse \u00e8 la famiglia Tebaldi che si stabilisce a Roma. Tebaldo Tebaldi fu nominato cavaliere da Carlo Magno intorno all'anno 800. Da questi Tebaldi discendono i Tebaldi della Vitella che si stabilirono a Firenze e poi cambiarono nome in da Filicaja.\nNel 1404 il conte Colella (Cola) Tebaldi fu mandato dal re di Napoli Ladislao delegato reale a Cefalonia per ristabilire l'ordine. A Cefalonia, dunque, si stabil\u00ec un'ulteriore branca della famiglia Tebaldi, prendendo l'ortografia greca di Typaldos. Il ramo greco della famiglia Tebaldi \u00e8 tuttora molto grande e distribuito tra la Grecia, gli Stati Uniti e Panama."}
{"id": "477749", "revid": "125172647", "url": "https://it.wikipedia.org/wiki?curid=477749", "title": "A.S. - Indagine a Berlino", "text": "A.S. - Indagine a Berlino (\"A.S. - Gefahr ist sein Gesch\u00e4ft\") \u00e8 una serie televisiva tedesca trasmessa in Italia nel 1996.\nTrama.\nLa serie racconta del detective privato Alexander Stein che si guadagna da vivere indagando per conto dei suoi clienti con metodi non proprio ortodossi. Per questo motivo si scontra spesso con il commissario di polizia Kr\u00fcger, che \u00e8 anche un suo vecchio amico fin dai tempi dell'infanzia. Ad aiutarlo c'\u00e8 anche Sonja, una callgirl. Nel tempo libero Alexander frequenta \"Il capriccio\", un bar gestito da una donna italiana, Anna Capelli."}
{"id": "477759", "revid": "3481413", "url": "https://it.wikipedia.org/wiki?curid=477759", "title": "Conservazione del momento angolare", "text": ""}
{"id": "477761", "revid": "125308399", "url": "https://it.wikipedia.org/wiki?curid=477761", "title": "Absolutely Fabulous", "text": "Absolutely Fabulous \u00e8 una serie televisiva britannica andata in onda sulla BBC tra il 1992 e il 2012 e trasmessa in Italia, in prima tv, tra il 2003 e il 2004.\nTrama.\nLe protagoniste di questa sitcom sono Edina Moonson (Jennifer Saunders) e la sua migliore amica Patsy Stone (Joanna Lumley), due ex hippy benestanti dedite ad alcool e consumo di droghe. Edina \u00e8 proprietaria di una agenzia di pubbliche relazioni e vive in una casa in Holland Park con la figlia. Ha avuto due mariti ed \u00e8 ossessionata dalla moda e dal tentativo continuo di dimagrire. Patsy dirige una rivista di moda ed \u00e8 un'amica di infanzia di Edina (spesso vedremo dei flashback riguardanti i loro trascorsi insieme). \u00c8 un'ex modella, nella serie si dir\u00e0 che non mangia niente da trent'anni e non riveler\u00e0 mai la sua vera et\u00e0. Ha una sorella che la odia e che ha tentato di ucciderla.\nLa figlia di Edina, Saffron (Julia Sawalha), fa da contraltare alla vita sregolata delle due: ragazza colta e studiosa, spesso entra in contrasto con la madre. Nella quarta serie scriver\u00e0 un dramma sul suo rapporto con la madre, ma il pubblico lo interpreter\u00e0 come una commedia.\nNella quinta serie torner\u00e0 incinta da una missione umanitaria in Uganda e dar\u00e0 alla luce una bambina che chiamer\u00e0 Jane (Ma che Edina si ostiner\u00e0 a chiamare Lola).\nAltri personaggi ricorrenti della serie sono: la madre di Edina (June Whitfield) la quale riserva tutte le proprie cure materne alla nipote, ignorando la figlia, la svampita segretaria di Edina, Bubble (Jane Horrocks), il primo marito di Edina, Marshall Turtle (Christopher Ryan), da cui Edina ha avuto un altro figlio, Serge, che vive in America e che, sebbene venga spesso nominato, comparir\u00e0 solo in un episodio speciale, Justin (Christopher Malcolm), il secondo marito di Edina e padre di Saffron, rivelatosi omosessuale, Sarah (Naoko Mori) la migliore amica orientale di Saffron, che nella quinta serie comincer\u00e0 a perseguitare un'altra amica di Saffron, Emma Bunton, e per questo verr\u00e0 rinchiusa e Bo (Mo Gaffney), la seconda moglie di Marshall.\nEpisodi.\nLa serie \u00e8 andata in onda sulla BBC per cinque stagioni tra il 1992 e il 2003 per un totale di 32 episodi. A questi vanno aggiunti 7 episodi speciali andati in onda tra il 1996 e il 2012: 2 episodi sono andati in onda nel 1996 (\"The Last Shout I\" e \"The Last Shout II\"), un episodio nel 2002 (\"Gay\"), un episodio il giorno di Natale del 2004 (\"White Box\") e 3 episodi tra il 2011 e il 2012 per il 20\u00ba anniversario della serie (\"Identity\", \"Job\", \"Olympics\"). In Italia, la serie \u00e8 andata in onda tra il 2003 e il 2004 su Canal Jimmy (in lingua originale), e poi su Paramount Comedy (dal 1\u00ba novembre 2004) e, in replica, su Sky Show (dal 12 dicembre 2006). La serie \u00e8 tornata in replica sugli schermi italiani dal 14 al 25 maggio 2016 su Sky Mario, canale speciale (e provvisorio) di Sky Atlantic nato per festeggiare l'inizio della nuova serie di Corrado Guzzanti \"Dov'\u00e8 Mario?\".\nGuest star.\nNumerose sono state le apparizioni di guest star: Emma Bunton, Twiggy, Helena Bonham Carter, Naomi Campbell, Marianne Faithfull (nel ruolo di Dio), Minnie Driver, Jean Paul Gaultier, Whoopi Goldberg, Debbie Harry, Elton John, Christian Lacroix, Miranda Richardson e Kristin Scott Thomas solo per citarne alcune.\nRiconoscimenti.\nLa serie \u00e8 andata in onda per cinque stagioni, a partire dal 1992, sulla BBC e ha vinto numerosi premi tra cui: due BAFTA, un British Comedy Award e un Emmy.\nTale fu il successo che nel 1994 i Pet Shop Boys incisero un brano (intitolato \"Absolutely Fabulous\") che raggiunse il sesto piazzamento in classifica in Gran Bretagna. Il brano contiene un campionamento di diverse puntate della serie televisiva, e anche il video venne realizzato con diversi spezzoni della serie."}
{"id": "477763", "revid": "226458", "url": "https://it.wikipedia.org/wiki?curid=477763", "title": "Fendente", "text": "Il fendente \u00e8 un colpo schermistico tipico della sciabola portato dall'alto verso il basso con il \"pugno\" (posizione della mano) in \"terza\" (pollice verso l'alto e dorso della mano verso l'esterno). \nIn particolare \u00e8 un colpo inseribile all'interno dei colpi di molinello e deriva da un'azione di svincolo della propria lama da un \"legamento\" (presa del ferro avversario) di terza o di quarta dell'avversario.\nIl fendente \u00e8 assimilabile al colpo di coup\u00e9 usato nel fioretto."}
{"id": "477764", "revid": "628767", "url": "https://it.wikipedia.org/wiki?curid=477764", "title": "Provincia di Ichilo", "text": "Ichilo \u00e8 una provincia del dipartimento boliviano di Santa Cruz. Il capoluogo \u00e8 Buena Vista e gli altri municipi sono San Carlos e Yapacan\u00ec. Quest'ultimo \u00e8 anche il centro abitato con maggiore popolazione (attorno a 10.000).\nL'intera provincia aveva circa 50.000 abitanti nel censo del 1992 ed ha superato gli 80.000 secondo le proiezioni demografiche per il 2005.\nHa una superficie di 14.232\u00a0km\u00b2 e confina a est con il dipartimento di Cochabamba, il cui limite fisico \u00e8 il rio Ichilo, e a nord con il dipartimento di Beni.\nStoria.\nLa provincia venne creata dal presidente boliviano Hernando Siles Reyes l'8 aprile 1926, prendendo il nome dalla vicinanza del fiume R\u00edo Ichilo.\nLa parola Ichilo \u00e8 di origine yuracar\u00e9, un gruppo indigeno della foresta tropicale, anticamente di cacciatori e pescatori, ora ridotto ad una popolazione di circa 2.500.\nGeografia fisica.\nLa provincia Ichilo ha una morfologia assai complessa.\nIl settore meridionale \u00e8 attraversato dalle ultime pendici andine ed ha quindi rilievi che possono superare i 1.000\u00a0m\nL'area sud-orientale \u00e8 collinante, formata da paleosuoli di origine fluviale.\nTutto il settore centro-settentrionale \u00e8 invece pianeggiante, percorso da numerosi fiumi, come il R\u00edo Yapacan\u00ed e R\u00edo Ichilo, quest'ultimo navigabile a partire dal bacino meridionale, ma anche il rio Chore, Vibora, Palacios, ecc., e con grandi pantani, localmente noti come \"curichi\". Nel settore pi\u00f9 a nord sono presenti anche lagune.\nLa foresta tropicale umida, anche se fortemente danneggiata sia dall'estrazione del legname sia dalle attivit\u00e0 agricole, agroindustraili, nel settore pi\u00f9 a est, o dei piccoli produttori, contadini coloni emigrati dalle aree andine, nel settore centrale e meridionale, \u00e8 ancora in parte presente.\nNel suo territorio \u00e8 inoltre presente il Parco Nazionale Ambor\u00f3, uno dei parchi nazionali della Terra a maggiore biodiversit\u00e0, e la riserva forestale del Chore.\nSuddivisione amministrativa.\nLa provincia \u00e8 suddivisa in 4 comuni:"}
{"id": "477768", "revid": "118335940", "url": "https://it.wikipedia.org/wiki?curid=477768", "title": "Montante (sport)", "text": "Il montante (\u00abuppercut\u00bb in inglese) \u00e8 un tipo di pugno del pugilato.\nEsecuzione.\nSi tratta di un pugno sferrato dal basso verso l'alto, mirando - per esempio - al mento dell'avversario. \u00c8 utilizzato anche a corta distanza, nel tentativo di colpire l'altro pugile al corpo.\nAltri sport.\nTale pugno esiste anche nel wrestling, dove si esegue chiudendo il braccio posto di profilo attorno alla testa dell'avversario.\nSebbene questa sia la tecnica base di esecuzione, sono state sperimentate anche delle varianti: una di queste consiste nel colpire l'avversario con una gomitata, prima di eseguire la suddetta mossa."}
{"id": "477777", "revid": "767487", "url": "https://it.wikipedia.org/wiki?curid=477777", "title": "The Oppressed", "text": "Gli Oppressed sono un gruppo Skinhead Oi! antifascista capostipiti del movimento S.H.A.R.P. britannico ed europeo.\nStoria.\nLa band viene formata a Cardiff da alcuni giovani musicisti skinheads nel 1981. Il fondatore fu Roddy Moreno, il cantante del gruppo, che durante la sua carriera si espresse molte volte contro il razzismo ed il nazismo, tramite le sue canzoni, durante i concerti, le interviste e distribuendo volantini.\nMoreno, un sostenitore dell'unit\u00e0 razziale nella scena Skinhead e Oi!, ha anche formato la Oi! Records, un'etichetta discografica di breve durata ma molto influente, e che ha contribuito alla notoriet\u00e0 degli Oppressed, che negli anni '80 produssero un unico \"full-length\", apolitico e fortemente nazionalista, intitolato \"Oi! Oi! Music\".\nGli Oppressed, in particolare Roddy Moreno, furono molto importanti per la scena degli skinhead antirazzisti, poich\u00e9 fu proprio Moreno a fondare, dopo un viaggio a New York City nel 1989, la SHARP (\"Skinhead Against Racial Prejudice\", organizzazione che comprende gli Skinhead antirazzisti nata in America negli anni '90) nel Regno Unito e nel resto dell'Europa.\nIl gruppo ha inoltre stabilito dei contatti con altre organizzazioni antifasciste, come l'Antifa. Moreno \u00e8 inoltre un sostenitore del Cardiff City Football Club, come tra l'altro si evince da molte sue canzoni.\nNel 2000, il gruppo si riforma, ristampando molto vecchio materiale e lavorando a nuovi progetti. Tuttavia vi saranno altre rotture e riformazioni; nel 2009 sono tornati insieme e hanno pubblicato un nuovo album intitolato \"Football Violence\". Ad oggi sono ancora in attivit\u00e0."}
{"id": "477780", "revid": "1305772", "url": "https://it.wikipedia.org/wiki?curid=477780", "title": "Second Helping", "text": "Second Helping \u00e8 il secondo album discografico del gruppo southern rock statunitense Lynyrd Skynyrd pubblicato il 15 aprile 1974 per l'etichetta discografica MCA Records.\nL'album contiene la loro hit \"Sweet Home Alabama\", in risposta alle canzoni di Neil Young \"Southern Man\" e \"Alabama\" che contenevano delle critiche alle popolazioni del Sud degli Stati Uniti tacciate di razzismo. La canzone raggiunger\u00e0 l'ottavo posto nella classifica Billboard Hot 100 nell'ottobre del 1974.\nIl disco.\nL'album venne pubblicato in un momento cruciale della storia dei Lynyrd Skynyrd; nel 1974, infatti, il gruppo, dopo l'ottimo riscontro arriso all'album di debutto \"(Pronounced 'Leh-'n\u00e9rd 'Skin-'n\u00e9rd)\", era in cerca della definitiva consacrazione artistica e commerciale. Fu proprio l'inclusione nel disco del brano \"Sweet Home Alabama\", senza ombra di dubbio una delle canzoni rock pi\u00f9 famose e conosciute in assoluto, a far fare il grande salto alla band. L'opera include anche altri celebri brani del repertorio del gruppo quali \"I Need You\", \"Don't Ask Me No Questions\", \"Workin' for MCA\", ironico omaggio alla propria casa discografica e alle promesse del mondo dello show business, \"The Ballad of Curtis Loew\", blues in favore dell'integrazione razziale tra bianchi e neri, \"The Needle and the Spoon\", contro l'abuso di sostanze stupefacenti, ed in conclusione \"Call Me the Breeze\", cover di J.J. Cale. Fondamentale nelle dinamiche interne della band, fu l'entrata ufficiale del chitarrista Ed King in formazione.\nFormazione.\nGruppo.\nMusicisti aggiunti\nNote aggiuntive"}
{"id": "477783", "revid": "125113736", "url": "https://it.wikipedia.org/wiki?curid=477783", "title": "Bobby Charlton", "text": "Campione del mondo nel 1966 con l' e d'Europa nel 1968 con il , fu eletto Pallone d'oro 1966 e nello stesso anno si aggiudic\u00f2 i Mondiali di calcio. Due anni dopo guid\u00f2 da capitano i \"Red Devils\" del Manchester United alla conquista della loro prima Coppa dei Campioni.\nDopo la morte di Harry Gregg, avvenuta il 17 febbraio 2020, \u00e8 l\u2019ultimo giocatore dei \"Red Devils\" sopravvissuto al disastro aereo di Monaco di Baviera, quando il 6 febbraio 1958 morirono 23 persone. Fino al 21 maggio 2008 \u00e8 stato il primatista di presenze (758) con la maglia del Manchester United, venendo poi superato da Ryan Giggs.\nBiografia.\n\u00c8 stato il fratello di Jack Charlton, anche lui calciatore (campione del mondo nel 1966 con la nazionale inglese) e in seguito allenatore.\nInoltre anche gli zii, George, Jack, Jim, Stan e Jackie Milburn furono tutti calciatori professionisti.\nCaratteristiche tecniche.\nCalciatore totale, ambidestro, potente ed elegante al tempo stesso, che giostrava principalmente come mezzala a tutto campo. Non di rado, veniva schierato come centravanti di manovra, mantenendo una continuit\u00e0 di rendimento altissima per tutta la sua carriera. I suoi strappi palla al piede, la sua capacit\u00e0 di regia e di inserimento negli spazi, nonch\u00e9 la sua leadership, lo consacrarono come uno dei fuoriclasse della sua epoca. Era dotato di un tiro potente e preciso dalla media e lunga distanza, oltre che di un eccellente colpo di testa, qualit\u00e0 che gli permisero di andare in rete con regolarit\u00e0, pur non essendo un attaccante puro. Viene largamente considerato il pi\u00f9 grande giocatore espresso dal calcio britannico e uno dei pi\u00f9 forti centrocampisti della storia.\nCarriera.\nClub.\nInizi\u00f2 la sua carriera durante una partita con la rappresentativa delle scuole dell'Est Northumberland, alla quale assistette l'allenatore del Manchester United Matt Busby, che ne not\u00f2 le doti e gli fece firmare nel gennaio del 1953, all'eta di quindici anni, il suo primo contratto.\nEsord\u00ec in prima squadra nel 1956 contro il e segn\u00f2 due reti nel 4-2 finale. Nella stessa stagione segn\u00f2 10 gol in 14 gare giocate e il Manchester United vinse la Premier League. Il grandioso inizio di carriera fu per\u00f2 turbato dal disastro aereo di Monaco del 6 febbraio 1958, e la perdita di tanti compagni lasci\u00f2 ferite profonde nell'animo del giocatore.\nBusby cerc\u00f2 di rimettere insieme la squadra e come colonna portante scelse proprio Bobby, all'epoca appena ventunenne. Il lavoro del \"mister\" verr\u00e0 ripagato con la vittoria nella Coppa d'Inghilterra del 1962-1963 e nei campionati del 1964-1965 e del 1966-1967. Dieci anni dopo il tragico avvenimento a Wembley Charlton, divenuto capitano, pot\u00e9 alzare al cielo la Coppa dei Campioni dopo aver sconfitto il Benfica di Eus\u00e9bio per 4-1 (suoi il primo e l'ultimo gol, mentre le altre reti furono messe a segno da Best e Kidd).\nNazionale.\nL'esordio avvenne il 18 aprile 1958 in Inghilterra- 4-0 (1 gol). Data la prestazione sublime venne convocato per i mondiali in Svezia, ma l'Inghilterra fu eliminata subito dall' e Charlton non scese mai in campo.\nDurante i Mondiali del Cile, disputatisi nel 1962, Charlton venne schierato come ala sinistra e, grazie a un suo gol segnato contro l', l'Inghilterra si qualific\u00f2 ai quarti. Il ct inglese Walter Winterbottom si pent\u00ec di non averlo schierato quattro anni prima. La nazionale inglese perse poi ai quarti contro il , che poi vinse il secondo titolo mondiale consecutivo.\nNel mondiale del 1966, che i Three Lions giocarono in casa, Charlton segn\u00f2 una rete nella partita contro il (cavalcata conclusa con un tiro appena sotto la traversa) e una doppietta nella semifinale contro il di Eusebio (una tra le sue migliori partite in nazionale). Non segn\u00f2 nella finale vittoriosa giocata a Wembley contro la , dove fu marcato da un ancor giovane Franz Beckenbauer.\nSi ritir\u00f2 dalla nazionale nel 1970, dopo l'amaro mondiale messicano, con 106 presenze e 49 gol. Al momento del ritiro deteneva il record sia di presenze sia di gol: viene superato nel record di marcature da Wayne Rooney l'8 settembre 2015 in un match di qualificazione agli Europei contro la Svizzera."}
{"id": "477784", "revid": "3481861", "url": "https://it.wikipedia.org/wiki?curid=477784", "title": "Subramanyan Chandrasekhar", "text": ""}
{"id": "477788", "revid": "767487", "url": "https://it.wikipedia.org/wiki?curid=477788", "title": "The Business (gruppo musicale)", "text": "I Business sono un gruppo skinhead Oi! formatisi nel 1979 a Londra.\nSuonarono al loro primo concerto Oi! nel 1981 di spalla ai The 4-Skins e da quella volta vennero sempre associati al circuito Oi!. Quando parte del movimento vir\u00f2 politicamente verso posizioni nazionaliste, i Business presero le distanze da questo ambiente politico, rispondendo con il \"\"Oi Against Racism and Political Extremism...But Still Against the System\" tour.\nIl loro album \"Suburban Rebeles\"\" uscito nel maggio 1983 diverr\u00e0 una delle pietre miliari dello Streetpunk e della musica Oi!.\nStoria del gruppo.\nLa band fu fondata nel 1979 dai compagni di scuola Steve Kent (chitarra), Micky Fitz (voce), Nick Cunningham (batteria) e Martin Smith (basso). Fecero il loro primo concerto, di fronte ad alcuni amici, nel febbraio 1980 assoldarono come manager Lol Pryor e iniziarono seriamente l'attivit\u00e0 live. La prima uscita del gruppo fu la canzone \"Out in the Cold\" apparsa sulla compilation \"\"A Sudden Surge Of Sound\". Suonarono al loro primo concerto Oi! nel 1981 di spalla ai The 4-Skins e da quella volta vennero sempre associati al circuito Oi!. Quando parte del movimento vir\u00f2 politicamente verso posizioni di nazionaliste, i Business presero le distanze da questo estremismo politico, rispondendo con il \"Oi Against Racism and Political Extremism...But Still Against the System\"\" tour."}
{"id": "477790", "revid": "9498", "url": "https://it.wikipedia.org/wiki?curid=477790", "title": "Aemilia Lepida", "text": ""}
{"id": "477794", "revid": "3481937", "url": "https://it.wikipedia.org/wiki?curid=477794", "title": "Edwin Powell Hubble", "text": ""}
{"id": "477796", "revid": "31269", "url": "https://it.wikipedia.org/wiki?curid=477796", "title": "Ace Lightning", "text": "Ace Lightning \u00e8 una serie televisiva britannica, trasmessa, in Italia nel 2004 da RaiSat Ragazzi e riproposta da Rai Gulp nel 2009.\nLa serie ha la particolarit\u00e0 di combinare gli attori in carne ed ossa ad animazioni computerizzate. Alcuni personaggi, infatti, sono completamente creati col computer, come Lord Fear e lo stesso Ace Lightning da cui la serie prende il nome. \nTrama.\nIl tredicenne Mark Hollander si \u00e8 appena trasferito dall'Inghilterra in nord America. Un giorno, mentre sta giocando al suo videogioco preferito, \"Ace Lightning and the Carnival of Doom\", scopre un livello che non dovrebbe esistere. Quando comincia a giocare questo livello una luce improvvisa avvolge la casa e i personaggi del videogioco diventano reali. Credendo che il mondo reale sia solo un altro livello di gioco, Ace Lightning, il protagonista, cerca cos\u00ec di convincere il ragazzo ad aiutarlo a sconfiggere il suo eterno nemico, Lord Fear e a trovare i pezzi mancanti del magico amuleto di Zoar."}
{"id": "477798", "revid": "339392", "url": "https://it.wikipedia.org/wiki?curid=477798", "title": "San Giovanni Laterano", "text": ""}
{"id": "477799", "revid": "729019", "url": "https://it.wikipedia.org/wiki?curid=477799", "title": "Distretto di Kitzb\u00fchel", "text": "Il distretto di Kitzb\u00fchel (in tedesco Bezirk Kitzb\u00fchel) \u00e8 uno dei distretti dell'Austria, \u00e8 situato nel Land del Tirolo.\nSuddivisione amministrativa.\nIl distretto \u00e8 diviso in comuni; uno di essi \u00e8 una citt\u00e0, tre sono comuni con diritto di mercato."}
{"id": "477809", "revid": "125090495", "url": "https://it.wikipedia.org/wiki?curid=477809", "title": "Da Filicaja", "text": "I da Filicaja sono una nobile famiglia originaria di Pontassieve (Firenze), tuttora esistente nel ramo Nardi-Dei da Filicaja-Dotti e Geddes da Filicaia.\nLa leggenda.\nSecondo la leggenda un giovane nobile volterrano, Ajone, pass\u00f2 un giorno per una contrada lontana e nel pi\u00f9 profondo del bosco incontr\u00f2 Ine, che piangeva la sua bellissima figlia, Figline, rapita da tal Gambasso. Ajone decise di riportare a casa Figline e marci\u00f2 in guerra contro Gambasso. Quando finalmente riport\u00f2 Figline dalla madre ottenne il permesso di sposarla e fond\u00f2 sia il paese di Monte Ajone (da cui deriva l'odierno nome Montaione) che il castello di Figline a poca distanza dal paese. Le discendenze di Ajone e di Gambasso mantennero comunque un'accesa rivalit\u00e0.\nUn giorno i discendenti di Ajone e Figline furono attaccati da un esercito nemico che dopo lungo assedio distrusse il castello e tutti i difensori vennero passati per le armi. Dopo una siffatta sconfitta i popolani di Montaione ritornarono all'idolatria e decisero di sacrificare la pi\u00f9 bella ragazza del paese, il cui nome era Filli, agli d\u00e8i in augurio di pace e felicit\u00e0. Un cavaliere fiorentino, sentita la notizia, si precipit\u00f2 a Montaione e inorridito dal sacrificio umano obblig\u00f2 i popolani a liberarla e a sacrificare, al suo posto, una vitella: fu cos\u00ec chiamato il Sire della Vitella.\nFilli, libera dal martirio, riconoscente al suo salvatore, gli don\u00f2 il vestito rosso stracciato dai tormenti del supplizio che egli us\u00f2, con orgoglio, come propria bandiera, poi si sposarono e ricostruirono il castello di Figline dove vissero innumerevoli anni. Il Sire della Vitella era cos\u00ec innamorato della sua Filli che non faceva altro che chiamarla \"Filli mia bella\", \"Filli desiata\", \"Filli cara\"... fu cos\u00ec che il luogo dove vivevano ed egli stesso furono chiamati \"Fillicara\". I loro discendenti si chiamarono quindi \"Fillicara\", \"Filicaja\" o \"da Filicaja\" ed ebbero come emblema il simbolo del vestito di Filli.\nNel 1623 Michelangelo Buonarroti il giovane, nipote del pi\u00f9 famoso omonimo, scrisse \"l'Ajone\", che interpreta a suo modo la leggenda, aggiungendovi che al suo tempo nel \"palazzo\" dei da Filicaja a Montaione persino le bocche delle fontane \"pescano\" nel buon vino.\nNella realt\u00e0, Gambassi (oggi Gambassi Terme) \u00e8 il paese adiacente a Montaione, da sempre rivale, anche se per lungo tempo sottoposto a quest'ultimo. Figline (da \"figulinae\" = figurine, statuette) \u00e8 il luogo dove i romani trovarono molti reperti etruschi e l'omonimo castello, gi\u00e0 di propriet\u00e0 dei figlinesi, fu comprato, come detto, nel 1452 da Ser Giovanni di Simone da Filicaja per motivi bellico-strategici. I da Filicaja erano conosciuti fino a met\u00e0 del Duecento come \"della Vitella\" o come \"Tebaldi\" e cambiarono nome in \"Filicaja\" (=Felceto, luogo dove avevano un castello vicino a Firenze) con l'avvento a Firenze della Repubblica per non apparire nobili e quindi poter ricoprire cariche pubbliche (ci riuscirono, e dal 1284 al 1523 dettero alla Repubblica dodici Gonfalonieri e sessantasei Priori).\nL'origine.\nAlla fine dell'XI secolo, una famiglia chiamata Tebaldi ma anche \"della Vitella\" o \"d'Aquona\" (dal luogo dove vivevano, il castello di Quona), domina la citt\u00e0 di Pontassieve, a est di Firenze. Sembra che questa famiglia prender\u00e0 poi il nome di \u201cFilicaja\u201d (felceto, cio\u00e8 area coperta da felci) dal toponimo originario dell'area coperta dal castello, detta anche Costa Filicaia. I Tebaldi (o della Vitella), di cui fu figura importante Tebaldo della Vitella nominato cavaliere nel 786 da Carlo Magno, pare cambiassero nome coll'avvento a Firenze della Repubblica in Filicaja per apparire non nobili e quindi poter ricoprire cariche pubbliche. I da Filicaja si trasferiranno poi a Firenze e nel 1207 venderanno quasi tutti i loro beni di Pontassieve al vescovato fiorentino.\nNel Quattrocento i da Filicaja, ormai famiglia fiorentina, sembrano avere un certo interesse per la zona intorno a Montaione (Firenze) tanto che a met\u00e0 secolo Giovanni da Filicaja acquista dalla famiglia Figlinesi il castello di Figline che, da quel momento, si chiamer\u00e0 Filicaja (o Al Filicaja) e, poi, Villa da Filicaja.\nTra le cariche ricoperte dai membri di questa famiglia a Firenze ricordiamo:\nAlessandro da Filicaja.\nNacque a Firenze il 13 agosto 1429, era figlio di Antonio di Luca da Filicaja e di Bartolomea di Giovanni di Paolo Morelli. Fino a trent'anni visse esclusivamente delle rendite dei suoi possessi immobiliari. Nel 1459 inizia, invece, il suo \"cursus honorum\" essendo nominato podest\u00e0 di Montevarchi. Da questo momento sino alla sua morte, Alessandro, fu podest\u00e0, vicario o capitano di numerosissime zone o citt\u00e0, fu due volte \"Gonfaloniere di Giustizia\" (nel 1467 e nel 1474), una volta dei \"Dodici Buonuomini\" (nel 1486) e una volta dei \"Sedici Gonfalonieri\" (nel 1501). Ricopr\u00ec poi decine di altre cariche per tutta la vita. Nel 1455 Alessandro, legato da una particolare amicizia con Lorenzo de' Medici, sposa una Medici. Era tra l'altro molto legato a Marsilio Ficino.\nNonostante appartenesse ad una famiglia di stretta osservanza medicea, continu\u00f2 ad accumulare cariche anche durante il regime popolare succeduto nel 1494 alla cacciata dei Medici da Firenze. Partecip\u00f2, tra le altre, alle Pratiche Riunite convocate nel 1505 aventi come oggetto di discussione i provvedimenti da prendersi per la riconquista di Pisa ribellatasi nel 1494 e che sar\u00e0 poi ricondotta sotto il dominio fiorentino solo nel 1509 con l'ingresso in citt\u00e0 del cugino Antonio da Filicaja insieme a Averado Salviati e Niccol\u00f2 Capponi. L'ultima sua notizia \u00e8 del 12 agosto 1512.\nAntonio da Filicaja.\nNacque a Firenze il 7 luglio 1455, era figlio di Niccol\u00f2 di Antonio da Filicaja e Marietta di Giannozzo Pandolfini. Il suo primo incarico lo ebbe nel 1489 essendo tratto come membro dei \"Dodici Buonuomini\" per il quartiere di San Giovanni. Fu pi\u00f9 volte uno dei \"Consoli del Mare\" e proprio durante un suo soggiorno a Pisa nell'incarico gli mor\u00ec la figlia Ersilia che fu sepolta nella chiesa di S. Martino a Chinzia. Gli incarichi di Antonio si infittiscono con la cacciata di Piero de' Medici da Firenze e l'instaurazione del regime repubblicano. Nel 1494 Pisa si ribella al dominio fiorentino e per cinque anni (1495-1499) Antonio da Filicaja fu quasi ininterrottamente a Rosignano con il compito di difendere il tratto di costa che dalla torre di Vada (oggi in comune di Rosignano Marittimo) giungeva fino a Livorno. Nel 1500 fu nominato Commissario di Livorno per difendere la foce dell'Arno da eventuali incursioni pisane. Nel 1501 chiese e ottenne come compenso per i servigi svolti un galeone della Repubblica Fiorentina ancorato nel porto, valutato 60 fiorini d'oro. Nell'estate del 1501, appena prima di tornare a Firenze incontr\u00f2 il Principe di Piombino (Iacopo IV d'Appiano) che fuggendo verso la Francia incalzato dal Valentino gli affid\u00f2 in custodia il figlio.\nFu poi Capitano di Pistoia e nel 1503 fu per la prima volta \"de' Priori\". Sempre nel 1503 \u00e8 in Valdichiana come Podest\u00e0 di Castiglion Fiorentino ma con attribuzioni speciali \"in rebus bellicis\". Qui fece una leva straordinaria per prevenire le razz\u00ece di Miguel Corella, luogotenente del Valentino, in transito verso la Romagna. Gli uomini della Valdichiana, guidati dal Filicaja e da Giovanni Ridolfi, commissario ad Arezzo, riuscirono a sbaragliare le truppe del Corella e a catturarlo.\nNel 1504 \u00e8 per sei mesi dei \"Dieci di Balia\" e viene inviato a Livorno per pattuire la condotta al soldo della repubblica di un capitano di galee del re di Napoli cui fu affidato il compito di bloccare la foce dell'Arno. Fu poi di nuovo inviato tantissime volte a Livorno per seguire le opere di fortificazione del porto e per altre faccende belliche lungo la costa, tanto che i \"Dieci di Balia\" nel 1508 gli scrivono che aveva ormai acquisito \"pi\u00f9 notizia di quella terra che veruno altro cittadino nostro\". Nei primi mesi del 1509 vengono eletti commissari intorno a Pisa dopo una travagliatissima votazione, Antonio da Filicaja, Averardo Salviati e Niccol\u00f2 Capponi. L'8 giugno dello stesso anno i tre commissari entrano vincitori seguiti dalle loro truppe a Pisa ed i loro nomi, a perpetuo ricordo della loro azione, vengono scolpiti su di una lastra di marmo all'ingresso di Palazzo Pretorio. Da segnalare che nel luglio di sei anni prima, il governo fiorentino aveva inviato Leonardo da Vinci, Gerolamo da Filicaja e Alessandro degli Albizi a studiare come poter deviare il corso dell'Arno per impantanare le zone limitrofe a Pisa. Gerolamo informa il 22 luglio 1503 \"li Magnifici et Excelsi Domini\" del governo fiorentino che \"Alexandro degli Albizi, Lionardo da Vinci con quattro altri\" sono arrivati nella zona delle operazioni. Leonardo fornisce i progetti per un marchingegno d'escavazione ma non partecipa di persona allo scavo che poi fu abbandonato, non sappiamo se per eccessivo costo, impossibilit\u00e0, mutate condizioni politiche o che altro.\nNegli anni che seguirono fu commissario o capitano di molte citt\u00e0. Nel 1517 \u00e8 inviato ad Arezzo come commissario, nell'ambito della guerra intrapresa dai Medici, di nuovo al potere a Firenze, per impadronirsi del Montefeltro. Annessa questa regione, il governo ne fu affidato allo stesso Antonio, prima come commissario speciale e poi come capitano di San Leo fino al 1522, anno in cui chiese di essere rimosso dall'incarico per motivi di salute. Dopo un semestre come capitano a Pistoia nel 1523 raggiunge finalmente il vertice delle istituzioni fiorentine ottenendo la carica di \"Gonfaloniere di Giustizia\". Mor\u00ec a Firenze il 17 maggio 1526.\nBaccio da Filicaja.\nTra la met\u00e0 e la fine del Cinquecento la famiglia da Filicaja investe molto in commerci con le americhe. \u00c8 di questo periodo l'acquisto di palazzi e magazzini a Lisbona, aiutati in questo loro investimento da un accordo tra Francesco I de' Medici e il Re Sebastiano del Portogallo in cui alcuni mercanti fiorentini, tra cui i Filicaja, ottengono una concessione privilegiata per l'importazione di pepe ed altre spezie. Tuttavia l'unificazione voluta dall'Imperatore Filippo II pochi anni dopo (1580) dei regni di Portogallo e Spagna fa s\u00ec che l'importanza commerciale di Lisbona diminuisca notevolmente fino a obbligare i da Filicaja a chiudere le attivit\u00e0 portoghesi. Cos\u00ec Baccio da Filicaja (1575-1610), arrivato giovanissimo in Portogallo in pieno splendore dei commerci, da adulto si trova a doversi inventare un mestiere. A vent'anni sbarca in Brasile dove \u00e8 nominato dal Governatore Francesco de Sousa, Ingegnero Maggiore con il compito di fortificare i porti, costruire alcune fortezze e restaurarne altre. Contemporaneamente \u00e8 nominato Capitano d'Artiglieria con il compito di addestrare i bombardieri e di rifornire di armi le basi militari. In questo periodo, infatti, dopo l'annessione del Portogallo alla Corona Imperiale e la sconfitta della Flotta Invincibile il Brasile \u00e8 soggetto a continue scorrerie inglesi ed al lento insediamento di coloni francesi nella zona a nord di Pernambuco. Nei dieci anni seguenti Baccio ricopre diversi incarichi in Brasile, dalla conquista, al seguito Pietro Coelho de Sousa, dei territori tra il Rio Maranh\u00e3o e il Rio delle Amazzoni, alla costruzione della chiesa di Monte Serrat (Santos), al tentativo di esplorazione in vascello della foce del Rio Maranh\u00e3o. Questa ultima operazione non riesce e, complice il cattivo tempo, il vascello si perde e approda fortunosamente nell'odierno Messico. Da l\u00ec Baccio per qualche motivo non chiaro, chiss\u00e0, forse per lo scorno o semplicemente per nostalgia di casa sua a Lisbona, fa vela verso l'Europa. Lo stesso anno in cui Baccio \u00e8 a Lisbona (1608), Filippo III nomina Francesco de Sousa, gi\u00e0 governatore del Brasile, Sovrintendente alle miniere. Questi richiede nuovamente i servigi di Baccio affinch\u00e9 costruisca alcune fortificazioni ed altre ne ripari. Cos\u00ec parte di nuovo per il Brasile dove non arriver\u00e0 mai. Secondo alcuni, ma non \u00e8 verificato, viaggiando su vascello battente bandiera imperiale, fu intercettato dagli inglesi e, quindi, catturato e ucciso; secondo altri, pi\u00f9 semplicemente, fu colto da una tempesta; quello che \u00e8 certo \u00e8 che nell'atlantico si perdono le sue tracce.\nSecondo alcuni autori si tratterebbe dello stesso \"Bacho de Filicaya\" che nel 1611 appare a Buenos Aires come commerciante. Questo Bacho nel 1613 costruisce l'edificio del primo consiglio comunale e l'ospedale di San Mart\u00edn de Tours. Nel 1619 fu incaricato di rafforzare le mura del carcere del Cabildo \"per la sicurezza dei detenuti\". Sennonch\u00e9 questo \"Bacho de Filicaya\" avrebbe avuto 32 anni nel 1611 (mentre Baccio ne avrebbe dovuti avere 36). Al di l\u00e0 delle molte coincidenze (un Baccio da Filicaja scompare nell'atlantico nel 1610 mentre andava in Brasile, un Bacho de Filicaya quasi coetaneo appare a Buenos Aires nel 1611, il secondo viene incaricato di opere di ingegneria/architettura, il primo era ingegnere/architetto), non si sono fino ad ora trovati documenti che suffraghino l'ipotesi -peraltro probabile- che si tratti della stessa persona.\nVincenzo da Filicaja.\nNel 1642 nasce a Firenze Vincenzo da Filicaja, che qualche decennio pi\u00f9 tardi godr\u00e0 di fama e lustro come poeta. Pi\u00f9 che a Firenze, Vincenzo dimor\u00f2 a Filicaja che egli chiamava, vezzosamente, ancora coll'antico nome di Figline. Quarantenne compose e pubblic\u00f2 le sue prime opere poetiche che lo resero celebre grazie anche al sodalizio culturale e all'amicizia con la regina Cristina di Svezia ormai cattolica e dimorante in Roma. Prese le distanza dal \u201cmarinismo\u201d ed ebbe maggior interesse per i temi sacri, filosofici o politici. Si ha notizia che nel 1687 la regina di Svezia aiuta il poeta nel pagamento della retta del Convitto Tolomei per il figlio Braccio. In effetti il poeta visse sempre tra restrizioni economiche essendo sempre indeciso ad accettare cariche pubbliche per paura di perdere la propria libert\u00e0; e Cristina fu prodiga di aiuti. Dopo la morte di Cristina, Vincenzo \u00e8 costretto a cercare fonti di aiuto concrete e riesce a far accettare il proprio figlio Baccio come paggio alla corte medicea. Tuttavia Braccio mor\u00ec giovane ed il poeta si convinse ad accettare la carica di senatore \u201cnon per ambizione ma per bisogno\u201d. Verr\u00e0 poi nominato anche Commissario di Volterra e poi di Pisa. Mor\u00ec a Firenze nel 1707 di \u201cmal di petto\u201d e fu sepolto nella cappella detta di S. Giuliano nella chiesa di S. Pier Maggiore. Quando poi a fine Settecento la chiesa fu demolita, fu posta una lapide a sua memoria nella basilica di S. Croce.\nOggi.\nAttualmente il cognome da Filicaja risulta compartito dalla Famiglia Pucci Da Filicaja, patrizia di Firenze, (rescritto Granducale del 1856),nonch\u00e9 ,a seguito di un'intricatissima vicenda giudiziaria svoltasi tra il 1919 e il 1938, tra i Conti Nardi-Dei da Filicaja-Dotti ed i sig.ri Geddes da Filicaia.\nLa presenza di tali famiglie tutt'ora esistenti ha comportato la diffusione del cognome, oltre che in Firenze, tra principali e cadetti anche a Montaione, Lucca, Gambassi e Forl\u00ec."}
{"id": "477813", "revid": "439868", "url": "https://it.wikipedia.org/wiki?curid=477813", "title": "Chiesa di Santa Maria delle Grazie (Milano)", "text": "La chiesa di Santa Maria delle Grazie \u00e8 una basilica e santuario situata a Milano, appartenente all'Ordine Domenicano e facente capo alla parrocchia di San Vittore al Corpo. L'architettura della tribuna, edificata fra il 1492 e il 1493 per volere del Duca di Milano Ludovico il Moro come mausoleo per la propria famiglia, costituisce una delle pi\u00f9 alte realizzazioni del Rinascimento nell'Italia settentrionale.\nFu il secondo sito italiano dopo le incisioni rupestri in Valcamonica a essere classificato come patrimonio dell'umanit\u00e0 dall'UNESCO, insieme con l'affresco del Cenacolo di Leonardo da Vinci che si trova nel refettorio del convento (di propriet\u00e0 del Comune di Milano).\nStoria.\nRisale al 1459 la fondazione di un secondo nucleo di frati domenicani a Milano, in aggiunta al primo, antico insediamento di Sant'Eustorgio risalente al 1227, di soli undici anni successivo alla fondazione dell'ordine.\nLa congregazione di Domenicani, stabilitisi presso l'odierna chiesa di San Vittore al Corpo, ricevette in dono nel 1460 un appezzamento di terreno dal conte Gaspare Vimercati, condottiero al servizio degli Sforza. Su questo terreno si trovavano una piccola cappella dedicata a Santa Maria delle Grazie, e un edificio a corte a uso delle truppe del Vimercati. Il 10 settembre 1463 viene posata la prima pietra del complesso conventuale. La costruzione prese avvio da quello che \u00e8 oggi il Chiostro dei Morti, adiacente alla primitiva cappella della Vergine delle Grazie, che oggi corrisponde all'ultima cappella della navata sinistra della chiesa.\nA dirigere i lavori fu chiamato Guiniforte Solari, architetto egemone in quegli anni a Milano, gi\u00e0 ingegnere capo della fabbrica del Duomo, dell'Ospedale maggiore e della Certosa di Pavia. Grazie al mecenatismo del Vimercati, il convento fu completato nel 1469, come racconta il domenicano Padre Gattico, il cui racconto \u00e8 prezioso per ricostruire le fasi edificatorie del complesso. \nIl convento.\nIl convento solariano si articolava attorno a tre chiostri. Il Chiostro, originario alloggio delle truppe del Vimercati inglobato nella costruzione, il Chiostro Grande, su cui affacciavano le celle dei frati, e il Chiostro dei Morti attiguo alla chiesa. Di questo chiostro oggi \u00e8 possibile vedere la ricostruzione post-bellica, in quanto interamente distrutto dai bombardamenti del 1943. \u00c8 costituito, a nord, dal fianco nord della chiesa, mentre sugli altri tre lati corre un portico di colonne in serizzo con capitelli gotici a foglie lisce. Sul portico si affacciano, a est, l'antica Cappella delle Grazie, le sale del Capitolo e del Locutorio e a nord la biblioteca, edificata da Solari sul modello della gi\u00e0 celebre Biblioteca del convento domenicano di San Marco a Firenze, progettato da Michelozzo vent'anni prima. Il lato sud \u00e8 invece interamente occupato dal refettorio, contenente il celeberrimo Cenacolo Vinciano.\nIl refettorio.\nLa sala di Pietro Maschera, rettangolare, ha un'elaborata copertura costituita da una volta a botte \u201cunghiata\u201d, che si conclude nelle testate con volte \u201ca ombrello\u201d. All'interno era interamente decorata ad affresco sulle pareti e sulla volta. A seguito del crollo della volta e delle pareti principali, restano le due pareti terminali con l\"Ultima Cena\" di Leonardo da Vinci a destra e a sinistra la \"Crocefissione\" di Donato Montorfano, temi consueti per la decorazione dei refettori conventuali.\nLa \"Crocefissione\", firmata e datata 1495 alla base della Croce, \u00e8 l'impresa di maggiore levatura conservata del pittore milanese. Nell'interessante architettura dipinta sullo sfondo, sono gi\u00e0 presenti elementi di linguaggio bramantesco. Nonostante il crollo del refettorio, l'opera si presenta complessivamente in buone condizioni. Completamente perduti sono invece i \"ritratti della famiglia ducale\" dipinti da Leonardo agli angoli del dipinto: Ludovico il Moro e Massimiliano a destra, Beatrice e Francesco a sinistra. Le figure vennero dipinte di profilo con la stessa tecnica a secco utilizzata per il cenacolo, che le condann\u00f2 alla precoce scomparsa. Furono viste e lodate dal Vasari nel corso della sua visita a Milano. Le scarse tracce oggi presenti mostrano le caratteristiche del rigido ritratto di corte dalla consolidata tradizione, il che ha portato alcuni critici a metterne in dubbio la paternit\u00e0 di Leonardo, sempre estremamente innovativo nelle sue realizzazioni. Dalla maggioranza della critica, anche sulla base delle risultanze scientifiche dei restauri, sono tuttavia considerate autenticamente di sua mano. \nLa Basilica Solariana.\nL'edificazione della chiesa ebbe inizio, come di consueto, dalla zona absidale, contemporaneamente alla costruzione del convento. Nel progetto, il Solari si attiene alla consolidata tradizione gotica settentrionale della basilica a tre navate, con volte a ogiva e facciata a capanna. Anche i materiali sono quelli della tradizione lombarda, il cotto per le murature e la pietra di granito per le colonne e i capitelli. L'impianto \u00e8 quello della chiesa a sala, con tre navate basse e larghe, separate da colonne in pietra che facilitano il passaggio della luce creando un ambiente unitario, sviluppato pi\u00f9 orizzontalmente che verticalmente. Le navate sono coperte da volte a crociera con cordonature, rette da capitelli a foglie. La fattura dei capitelli, non pi\u00f9 a foglie lisce com'era uso, ma con motivi che richiamano l'ordine corinzio, \u00e8 una timida concessione allo stile classicheggiante che ormai si stava diffondendo anche al nord.\nLe navate minori sono fiancheggiate da file di sette cappelle laterali quadrate, illuminate da un tondo centrale e due finestre ad arco acuto. La struttura \u00e8 quindi la stessa della precedente sede domenicana di Sant'Eustorgio, cos\u00ec come delle altre creazioni solariane a Milano: l'Abbazia di Casoretto, San Pietro in Gessate, Santa Maria della Pace.\nLa semplice facciata a capanna \u00e8 divisa in cinque campiture da sei contrafforti. La larghezza \u00e8 quasi il doppio dell'altezza. Altezza che \u00e8 comunque superiore a quella delle navate interne, come si pu\u00f2 vedere dagli oculi, murati in quanto collocati al di sopra della quota del tetto. La sobria decorazione \u00e8 costituita dai rilievi in cotto a stampo che incorniciano le monofore e i rosoni, e dagli archetti che ne decorano il coronamento. Le porte laterali appaiono senza ornamenti, dopo che nell'Ottocento furono asportati i portali barocchi nel corso dei restauri compiuti da Luca Beltrami, che intendeva riprodurre l'aspetto quattrocentesco.\nIl portale centrale, in marmo bianco, costituisce il primo intervento attuato su impulso di Ludovico il Moro, subentrato al Vimercati nel patrocinio dei lavori del complesso. \nSui due piedestalli cubici poggiano le colonne in marmo bianco, decorate da una fascia in pietra a motivi floreali. Posteriormente sono affiancate da pilastri decorati a candelabre, in particolare sul sinistro \u00e8 visibile la \u201cscopetta\u201d, impresa di Ludovico il Moro. Sorretta da questi elementi \u00e8 un'alta trabeazione, decorata con tondi con profili di figure. A coronamento vi \u00e8 una lunetta con volta a cassettoni, che ospita un settecentesco affresco di Bellotti. L'attribuzione del progetto, da alcuni assegnato a Bramante, non \u00e8 unanime. Il candore del marmo bianco, la grazia delle decorazioni d'ispirazione classica e la linearit\u00e0 geometrica del portale sono esaltati dal contrasto con la sobria struttura in cotto della facciata.\nLa Tribuna Bramantesca.\nNel 1492 il nuovo signore di Milano, Ludovico il Moro, all'indomani dello sfarzoso matrimonio con Beatrice d'Este, decide l'erezione di un monumento che testimoniasse anche a Milano il nuovo stile ormai diffuso nelle corti pi\u00f9 ricche e aggiornate della penisola, Firenze, Ferrara, Mantova, Urbino, Venezia. Cos\u00ec, soli dieci anni dal completamento della chiesa del Solari, ne viene cominciata la demolizione e il 29 marzo 1492 l'arcivescovo Guidantonio Arcimboldi benedice la prima pietra della nuova tribuna.\nLa tribuna \u00e8 tradizionalmente attribuita a Bramante, anche se mancano prove documentarie, se non che il Bramante era in quegli anni ingegnere ducale e viene nominato una volta negli atti della chiesa (una consegna di marmo nel 1494). Alcuni studi recenti fanno anche il nome dell'Amadeo; quasi certamente il Bramante dovette essere comunque responsabile del progetto iniziale, ma non segu\u00ec poi i lavori veri e propri, che probabilmente furono diretti da Giovanni Antonio Amadeo.\nLa tribuna \u00e8 costituita da un cubo di dimensioni imponenti, al cui centro si erge la cupola emisferica, raccordata da pennacchi, nei quali sono iscritti tondi che racchiudono i quattro Dottori della Chiesa. La cupola poggia su un basso tamburo, che ha l'originale aspetto di un grande loggiato che corre lungo tutta la circonferenza, che alterna bifore aperte e bifore cieche. La limpida figura geometrica del cerchio della cupola, simbolo di perfezione, \u00e8 ripresa dalla decorazione a motivi circolari neri su intonaco bianco, dal giro di oculi aperti in alto, fino al tondo centrale della lanterna. Grandiosi archi a pieno centro occupano i quattro lati del cubo, le cui sommit\u00e0 sono tangenti alla circonferenza della cupola. Le due arcate laterali si aprono su absidi simmetriche, con volte a cassettoni. Le due arcate centrali si aprono l'una sulla navata centrale, l'altra sul coro. Quest'ultimo \u00e8 costituito da un vano cubico con un'elegante volta a ombrello, terminante in un'abside uguale alle precedenti. La struttura generale richiama l'impianto della Sacrestia brunelleschiana in San Lorenzo a Firenze, e la cappella Portinari in Sant'Eustorgio. In tutta la decorazione si ripetono i motivi circolari dei tondi, inscritti nell'alta trabeazione, nei sottarchi, nei pennacchi e nella cupola, e il motivo della ruota radiata, gi\u00e0 usato da Bramante nell'incisione Prevedari e in Santa Maria presso San satiro. L'equilibrio delle proporzioni del progetto \u00e8 basato sulla larghezza della navata centrale della chiesa che, raddoppiata, corrisponde ai lati del presbiterio e al diametro della cupola. Oltre ai ricordati ornamenti, la superficie interna della tribuna \u00e8 caratterizzata da una delicata decorazione a graffio, che rende vibranti le superfici con il suo tenue chiaroscuro. Come per il progetto della tribuna, anche l'attribuzione dell'ideazione e dell'esecuzione di questa sono controversi; per l'ideazione, molti la ritengono opera di Bramante stesso, quanto all'esecuzione, \u00e8 stato fatto il nome di Zenale e di altri minori.\nAll'esterno la tribuna prospetta su Corso Magenta e via Caradosso, mentre il lato nord si affaccia sul chiostro delle rane. Si presenta come un monumentale cubo, dal quale si dipartono dai fianchi le due absidi semicircolari, mentre dietro si allunga il parallelepipedo del coro, che si conclude anch'esso con un'abside semicircolare uguale alle due laterali. Al di sopra si eleva il tiburio, in forma di prisma, concluso dall'alta galleria. Sul lato nord \u00e8 il piccolo campanile, a pianta rettangolare, che si innalza a fianco della cupola fino all'altezza della galleria. La decorazione costituisce uno dei migliori esempi di decorazione plastica del panorama rinascimentale lombardo, insieme con la Certosa di Pavia e la cappella Colleoni di Bergamo, con le quali presenta evidenti affinit\u00e0, di ispirazione ed esecuzione, rimandanti allo stile dell'Amadeo. \u00c8 realizzata in cotto, granito e pietra d'Angera. La notevole ricchezza ed esuberanza che la caratterizza l'avvicina maggiormente alla tradizione locale lombarda rispetto ai pi\u00f9 sobri modi bramanteschi e toscani. L'alto piedistallo con cornici in granito presenta grandi patere circolari con stemmi sforzeschi e domenicani. Sulla fascia superiore corre una teoria di finestroni e nicchie dalle cornici in cotto. Al di sopra un'alta parte intonacata mostra la decorazione pi\u00f9 elaborata; tondi con eleganti motivi geometrici si alternano a lesene corinzie in cotto e candelabre classicheggianti. Sui riquadri che costituiscono i piedistalli alle lesene decorazioni floreali si alternano a medaglioni con busti di Santi. Particolarmente ridondante \u00e8 anche la decorazione del tiburio della cupola. Un ordine di bifore rettangolari coronate da timpano \u00e8 sormontato da fasce di decorazioni in cotto e infine l'alta galleria retta da colonne e archi, dietro la quale gli oculi che danno luce all'interno.\nIl Mausoleo Sforzesco e il coro.\nNon \u00e8 chiaro se l'intenzione del Moro di fare delle Grazie il luogo di sepoltura degli Sforza fosse presente fin dall'inizio, o fosse maturata solo nel 1497, alla morte dell'amatissima consorte Beatrice d'Este per le conseguenze di un parto prematuro. La Duchessa, scomparsa a soli ventidue anni, fu tumulata con grandi onori all'interno del coro della basilica. Il mausoleo venne realizzato da Cristoforo Solari in marmo bianco, con la rappresentazione di entrambi i coniugi distesi a grandezza naturale sul coperchio. In seguito alla morte e alla sepoltura del Moro in Francia, al termine della prigionia cui venne costretto dopo la disfatta di Novara, il mausoleo venne smembrato e disperso. Il solo coperchio con le statue dei Duchi fu successivamente collocato all'interno della Certosa di Pavia.\nOggi nel coro si possono ammirare gli stalli lignei destinati ai frati. Gli stalli sono disposti su due file. Le tarsie della fila inferiore mostra uno stile pi\u00f9 arcaico, con una prevalenza di motivi geometrici. I dossali della fila superiore ospitano tarsie di grandi raffinatezza, raffiguranti figure di santi alternate con motivi floreali, realizzate all'inizio del Cinquecento.\nSecondo un'antica tradizione milanese Ludovico il Moro fece anche costruire un cunicolo collegante il castello, poi chiamato \"Sforzesco al convento\".\nDal Cinquecento al Settecento e spoliazioni napoleoniche.\nCon la caduta di Ludovico il Moro (1499), e il successivo passaggio del Ducato di Milano alla Corona di Spagna dopo l'estinzione della dinastia Sforzesca (1535), cessarono tutte le opere di costruzione, che avevano avuto nel Duca Ludovico il principale promotore e finanziatore. Continu\u00f2 per tutto il cinquecento e il seicento l'attivit\u00e0 pittorica di decorazione interna. \nA partire dal 1539, il complesso divenne sede del Tribunale dell'Inquisizione, retto dai padri Domenicani e qui trasferito dalla primitiva sede di Sant'Eustorgio. Per questo fu aggiunta una nuova ala al convento, addossata al refettorio, abbattuta poi nel 1785 con la soppressione del Tribunale per ordine di Maria Teresa d'Austria.\nNotevoli furono le opere spedite in Francia durante le spoliazioni napoleoniche. La chiesa ospitava \"Incoronazione di spine\" di Tiziano, che venne requisita durante l'occupazione francese della Lombardia e portata al Musee Napoleon. \"San Paolo in meditazione\" di Gaudenzio Ferrari venne portata al Museo di Lione dove ancora oggi si trova. Dopo il congresso di Vienna, il governo austriaco non richiese la restituzione al Louvre.\nI restauri ottocenteschi.\nSul finire dell'Ottocento la chiesa fu interessata da un importante restauro attuato sotto la direzione di Luca Beltrami. All'interno della chiesa, sotto le ridipinture e le decorazioni successive, completamente asportate, furono riscoperte le originali decorazioni quattrocentesche ad affresco delle navate e le decorazioni a graffio della tribuna. All'esterno, l'abside fu liberata dalle costruzioni che vi erano addossate, e fu rifatto il campanile secondo lo stile della tribuna, abbassandone l'altezza. Sempre in stile neorinascimentale, fu edificato il piccolo chiostro del Priore, cui si accede dal Chiostro delle rane.\nSeconda guerra mondiale.\nLa notte del 15 agosto 1943, i bombardieri anglo-americani colpirono la chiesa e il convento.\nIl refettorio fu raso al suolo, si salvarono pochi muri, fra cui quello del Cenacolo, che era stato rinforzato appositamente con sacchi di sabbia. Furono completamente distrutto il solariano Chiostro dei Morti, la biblioteca, e il fianco sinistro della chiesa con le relative cappelle. La ricostruzione del dopoguerra fu solo parziale.\nNel giugno del 1993 papa Giovanni Paolo II la elev\u00f2 alla dignit\u00e0 di basilica minore.\nDescrizione.\nArchitettura.\nLe navate costruite da Guiniforte Solari, immerse nella penombra, vennero illuminate da Bramante con una monumentale tribuna all'incrocio dei bracci, coperta da una cupola emisferica. Vi aggiunse inoltre due ampie absidi laterali e una terza, oltre il coro, in asse con le navate. L'ordinata scansione degli spazi si riflette anche all'esterno, in un incastro di volumi che culmina nel tiburio che maschera la cupola, con una loggetta che si riallaccia ai motivi dell'architettura paleocristiana e del romanico lombardo.\nCappella della Vergine Adorante.\nPrima a destra. La cappella, appartenente a Paolo da Cannobbio, era originariamente dedicata a San Paolo, raffigurato in un dipinto di Gaudenzio Ferrari collocato sull'altare. Il dipinto, requisito durante la dominazione francese all'inizio dell'Ottocento, \u00e8 ora conservato al museo di Lione. \nOggi ospita sull'altare un affresco staccato, proveniente dalla cappella della Vergine delle Grazie, raffigurante la \"Madonna adorante il Bambino\", che contiene in basso i ritratti dell'intera famiglia dei committenti. Non \u00e8 noto l'autore dell'opera di fine Quattrocento, di gusto ancora tardogotico.\nAlla parete destra \u00e8 posto il monumento funebre di Francesco Della Torre commissionato nel 1483. Il sarcofago classicheggiante, sorretto da colonne a candelabra, \u00e8 ornato dai bassorilievi con l\"Annunciazione\", l\"Adorazione dei pastori\" e l\"Adorazione dei Magi\". Prevalente \u00e8 l'attribuzione ai fratelli Cazzaniga, figure di spicco della scuola rinascimentale lombarda.\nCappella di San Martino De Porres.\nSeconda a destra, contiene una pala d'altare raffigurante \"San Martino in estasi\", opera di Silvio Consadori (1962). Alle pareti quattro cenotafi del secolo XVI. Nella cappella vi era un affresco, strappato negli anni 1959/60 e riportato su tela, ora nella Nuova Sagrestia, che rappresenta \"San Martino a cavallo mentre dona il mantello al povero\", probabilmente dell'inizio del sec. XVI. Sul pilastro a destra: Santo Domenicano con crocifisso.\nCappella degli Angeli, o Marliani.\nTerza a destra. Affreschi e pala d'altare di anonimo lombardo del XVI secolo (probabile imitatore del Parmigianino), con episodi relativi all\"Arcangelo Michele\" (circa 1560). Nella volta i nove cori angelici, di autore ignoto. Nelle lunette laterali: a sinistra la cacciata degli angeli ribelli; a destra l'invio dell'arcangelo Gabriele, opera dei figli di Bernardino Luini. Sul pilastro a destra: Beato Antonio da Savignano, martire (+ 1374).\nCappella di Santa Corona.\nQuarta a destra. Apparteneva alla Confraternita di Santa Corona, che vi conservava una reliquia con la spina della corona di Cristo. Era utilizzata come sepoltura per i rettori della confraternita, fondata nel 1494 da Stefano da Seregno, la cui sede \u00e8 oggi visibile all'interno della Pinacoteca ambrosiana. La facoltosa congregazione ordin\u00f2 la decorazione ad affresco che riveste l'intera cappella nel 1539 al pittore pi\u00f9 in vista della Milano del tempo, Gaudenzio Ferrari, ritenuto da Giovanni Paolo Lomazzo secondo soltanto a Michelangelo Buonarroti e maggiore dello stesso stesso Leonardo, che dipinse la \"Crocefissione\" e l\"Ecce Homo\" alle pareti, e \"Angeli con gli strumenti della passione\" nelle vele (1542). La Pala d'altare fu invece commissionata a Tiziano. L\"Incoronazione di spine\" dipinta dal maestro veneto \u00e8 oggi esposta al Louvre, nella sala della Gioconda, dopo che fu asportata dai commissari Napoleonici all'inizio dell'Ottocento. L'opera, ritenuta uno dei capolavori della maturit\u00e0 dell'artista, presenta caratteri tipici del manierismo romano nella monumentalit\u00e0 e nella posa avvitata delle figure. Il suo stile ebbe grande influenza nella cultura pittorica milanese, visibile anche negli stessi affreschi di Gaudenzio che ne condividono i toni imponenti e fortemente drammatici. Attualmente la cappella conserva la pala d'altare \"Deposizione dalla Croce\" di Giovanni Battista Secco detto il Caravaggino (1616).\nCappella di San Domenico, o Sauli.\nQuinta a destra. Domenico Sauli commission\u00f2 nel 1541 l'intera decorazione pittorica, comprendente gli affreschi e la pala d'altare, al veneto Giovanni Dem\u00eco. Il ciclo, che comprende la \"Crocefissione\" all'altare, le lunette con \"Noli me tangere\" e i \"Discepoli in Emmaus\" e la decorazione della volta, mostra un forte accento manierista, caratterizzato da accenti nordici. Alle pareti angeli in terracotta ricoperta di stucco, recanti gli strumenti della \"Passione\", di autore ignoto. Sul pilastro a destra: Beato Antonio da Asti, martire (sec. XIV).\nCappella di San Vincenzo Ferrer, o Atellani.\nSesta a destra. Originariamente appartenente alla famiglia degli Atellani, il cui palazzo quattrocentesco si pu\u00f2 ancora vedere sul fianco della chiesa delle Grazie, fu affrescata nel seicento dai Fiammenghini, contiene la pala d'altare: \"Madonna con Bambino e i Santi Vincenzo Martire e Vincenzo Ferreri\", di Coriolano Malagavazzo (1595). Sul pilastro a destra era presente un'immagine di San Domenico andata distrutta durante i bombardamenti del 1943.\nCappella di San Giovanni Battista.\nSettima a destra. Gli affreschi tardocinquecenteschi sono del manierista Ottavio Semino. Particolarmente elaborata \u00e8 la volta a ombrello, dove Semino raffigura \"Profeti\" nelle lunette e negli spicchi, con \"Dio padre\" al centro. Dell'inizio del Cinquecento \u00e8 invece la Pala di Marco d\u2019Oggiono, allievo di Leonardo. Contiene il ritratto dell'ignoto committente, appartenente all'Ordine dei Cavalieri di Malta, in adorazione del \"Battista\".\nCappella di San Giuseppe.\nSesta a sinistra. Integralmente ricostruita dopo la seconda guerra mondiale, ospita una \"Sacra Famiglia\" cinquecentesca di Paris Bordon.\nCappella della Vergine delle Grazie.\nSettima a sinistra. La cappella era preesistente alla costruzione della chiesa, e costituisce il nucleo originario da cui prese origine tutto il complesso a cui diede anche il nome. Essa infatti esisteva gi\u00e0 sul terreno che il Conte Vimercati don\u00f2 ai frati, e partendo dalle murature esterne di questa il Solari cominci\u00f2 l'edificazione del convento e della chiesa.\nNella lunetta corrispondente alla navata centrale \u00e8 un grande rilievo a stucco con l\"Incoronazione della Vergine fra i Santi Caterina e Domenico\", realizzato nel 1632. Sopra l'arco d'ingresso alla cappella, nella lunetta della navata laterale, vi \u00e8 posta la tela del Cerano con la \"Vergine libera Milano dalla Peste\", eseguita dopo il 1630 come ringraziamento per la cessazione della tragica pestilenza che aveva falcidiato la popolazione milanese. L'opera contiene dettagli di crudo realismo, come il cadavere del bambino in primo piano e il bubbone esibito dalla donna retrostante, ed \u00e8 pervasa da una cupa desolazione che rende ancora oggi la tragica atmosfera narrata da Alessandro Manzoni.\nAll'interno della cappella, la pala d'altare raffigura la \"Madonna con il committente Gaspare Vimercati e la moglie\", risalente alla fine del Quattrocento. Della stessa epoca \u00e8 anche l'affresco sovrastante con l\"Eterno circondato da Angeli\", dai modi che ricordano ancora il gotico cortese. Per la sua affinit\u00e0 con gli affreschi della cappella ducale del Castello Sforzesco, \u00e8 ritenuto di Bonifacio Bembo o della sua scuola.\nTutte le vetrate nella cappella, realizzate nel 1963, sono opera della pittrice Amalia Panigati e raffigurano l\"Annunciazione\", la \"Nativit\u00e0\", la \"Crocifissione\" e l\"Incoronazione della Vergine\"; la vetrata del portale sul chiostro rappresenta invece una \"Croce\".\nIl Chiostro delle rane, o Chiostro piccolo.\nSi tratta del chiostro adiacente alla tribuna Bramantesca, che collega quest'ultima con la sagrestia monumentale.\n\u00c8 oggi detto \"delle rane\" per via delle ranocchie in bronzo che ornano la fontanella al centro del chiostro. La sua costruzione si colloca alla fine del Quattrocento, negli anni della ricostruzione della tribuna, e viene quindi ritenuto parte dello stesso progetto di Bramante per la tribuna.\nPerfettamente quadrato, \u00e8 costituito da cinque arcate per lato in cotto, rette da colonne marmoree e capitelli a motivi rinascimentali. Sulle lunette d'ingresso alla chiesa e alla sagrestia si trovano due lunette monocrome ascritte a Bramantino.\nLa Sacrestia Vecchia, o del Bramante.\nLa sacrestia vecchia \u00e8 un grande ambiente cui si accede dal \"Chiostro delle rane\", sul lato opposto a quello della chiesa. Si tratta di una vasta aula rettangolare, che prospetta su Via Caradosso con grandi finestroni dalle cornici in cotto, restaurate nell'Ottocento. La sua costruzione risale all'ultimo decennio del Quattrocento, in concomitanza con il rifacimento della Tribuna. Il progetto \u00e8 tradizionalmente assegnato a Bramante, ma senza prove documentarie. Sopra il portale d'ingresso, una lunetta di Bramantino raffigura la \"Madonna fra San Giacomo e San Luigi di Francia\". La presenza di quest'ultimo Santo fa risalire la datazione al periodo di dominazione Francese, fra il 1499 e il 1512. L'aula interna \u00e8 coperta da una volta a botte unghiata, con testate a ombrello, e termina con una piccola abside. La decorazione ad affresco che ricopre la volta \u00e8 stata da taluni attribuita a Leonardo, per la presenza del motivo del \"Nodo Vinciano\", utilizzato anche nella Sala delle Asse al Castello Sforzesco. Al di sotto della volta, l'alta trabeazione presenta motivi decorativi classicheggianti con draghi e conchiglie. Lungo tutto il perimetro della sagrestia corrono gli armadi lignei destinati a custodire gli arredi sacri. Tutti gli sportelli sono ornati da dipinti databili all'inizio del XVI secolo, con \"Scene bibliche\". Di grande bellezza sono le quattordici ante a destra, con \"Scene del Nuovo Testamento\", nei modi del Bramantino, mentre sul lato sinistro sono raffigurati episodi dal \"Vecchio Testamento\". Completano la decorazione della sala, sulla parete di fondo, affreschi cinquecenteschi.\nOrgano a canne.\nL'organo a canne della basilica venne costruito nel 1965 dalla ditta organaria Balbiani-Vegezzi Bossi; tra il 2004 e il 2005, \u00e8 stato restaurato e ampiamente modificato dalla ditta Castegnaro. Lo strumento dispone di 44 registri per un totale di circa 3200 canne, situate all'interno di un'ampia fossa che si apre nel pavimento dell'abside, a una quota inferiore rispetto al piano di calpestio. La consolle, mobile indipendente, \u00e8 situata nei pressi del presbiterio; essa dispone di tre tastiere e pedaliera, con i registri, le unioni e gli accoppiamenti e gli accessori azionati da placchette a linguetta, poste su pi\u00f9 file ai lati e al di sopra dei manuali."}
{"id": "477815", "revid": "1543377", "url": "https://it.wikipedia.org/wiki?curid=477815", "title": "Adam Strange (serie televisiva)", "text": "Adam Strange (\"Strange Report\") \u00e8 una serie televisiva britannica in 16 episodi trasmessi per la prima volta nel corso di una sola stagione dal 1969 al 1970.\n\u00c8 una serie gialla incentrata sui casi affrontati da Adam Strange, un criminologo in pensione.\nTrama.\nAdam Strange \u00e8 un criminologo in pensione che si diverte a risolvere i crimini che mettono in difficolt\u00e0 la polizia di Londra. Con l'aiuto del giovane amico statunitense Hamlyn Gynt, soprannominato, \"Ham\", e della sua vicina di casa, la bella Evelyn, riesce quasi sempre a scovare l'assassino e a risolvere l'enigma con il suo caratteristico British style.\nProduzione.\nLa serie fu prodotta da Arena Productions e Incorporated Television Companye girata nei Pinewood Studios a Iver Heath in Inghilterra. Le musiche furono composte da Roger Webb.\nRegisti.\nTra i registi sono accreditati:\nSceneggiatori.\nTra gli sceneggiatori sono accreditati:\nDistribuzione.\nLa serie fu trasmessa nel Regno Unito dal 21 settembre 1969 all'11 gennaio 1970 sulla rete televisiva Independent Television. In Italia \u00e8 stata trasmessa con il titolo \"Adam Strange\"."}
{"id": "477816", "revid": "767487", "url": "https://it.wikipedia.org/wiki?curid=477816", "title": "New York Dolls", "text": "I New York Dolls sono un gruppo rock formatosi a New York nel 1971.\nNonostante abbiano riscosso poco successo durante il periodo di attivit\u00e0 (1971-1977), significarono moltissimo per generi successivi come il punk rock negli anni settanta e il glam metal/sleaze metal anni ottanta. Sono considerati i padri del glam rock e del proto-punk assieme agli Stooges e ai T. Rex. Influenza fondamentale nel sound della band \u00e8 quella dei Rolling Stones pi\u00f9 duri e del Rock and roll anni '50 (in special modo il Chuck Berry pi\u00f9 ludico).\nStoria del gruppo.\nPrimo periodo 1971-1977.\nSylvain Sylvain e Billy Murcia, compagni di scuola al liceo, nel 1967 suonavano insieme in una band chiamata \"The Pox\". Quando il frontman del gruppo se ne and\u00f2, Murcia e Sylvain aprirono un negozio di vestiti chiamato \"Truth and Soul\" e Sylvain prese anche a lavorare nella \"A Different Drummer\", una boutique di abiti maschili situata nei pressi di un negozio di riparazione bambole, il \"New York Doll Hospital\". Sylvain ha affermato che il nome del negozio ispir\u00f2 il gruppo dei futuri New York Dolls. Nel 1970 Murcia e Sylvain riformarono un gruppo musicale reclutando Johnny Thunders per suonare il basso, anche se poi Sylvain fin\u00ec per insegnargli a suonare la chitarra. Il primo nome della band fu \"Dolls\". Quando Sylvain lasci\u00f2 il gruppo per trasferirsi qualche mese a Londra, Thunders e Murcia presero ognuno la propria strada.\nThunders venne contattato da Arthur Kane e Rick Rivets, che avevano suonato nei The Bronx. Dietro suggerimento di Thunders, Murcia sostitu\u00ec il batterista originario. All'epoca Thunders suonava la chitarra solista e cantava in un gruppo chiamato \"Actress\". Quando Thunders decise di non voler essere il frontman della band, David Johansen si un\u00ec al gruppo che cambi\u00f2 nome in \"New York Dolls\" (\"le bambole di New York\").\nIl gruppo era composto dal cantante David Johansen, dai chitarristi Johnny Thunders e Rick Rivets (rimpiazzato da Sylvain Sylvain dopo qualche mese), dal bassista Arthur \"Killer\" Kane e dal batterista Billy Murcia. Inizialmente, la band copiava e accentuava il look e le sonorit\u00e0 \"stradaiole\" dei Rolling Stones, con Johansen a imitare e rendere ancora pi\u00f9 sguaiate le pose oltraggiose di Mick Jagger. Successivamente si pass\u00f2 ad un vero e proprio look da travestiti depravati con parrucche, trucco pesante, zeppe, rossetti sbafati, piume di struzzo, ecc... La prima esibizione della formazione originale ebbe luogo la vigilia di Natale del 1971 in un ospizio per senzatetto chiamato Endicott Hotel, per proseguire nei club pi\u00f9 equivoci di New York.\nLe influenze musicali della band spaziavano dal vecchio rhythm and blues, i primi Rolling Stones, i gruppi pop femminili americani anni sessanta come Shangri-Las e Ronettes, per arrivare poi a gruppi protopunk come MC5 e The Stooges, ed anche glam rock come Marc Bolan. Sintetizzando tutte queste variegate influenze, la band riusc\u00ec nell'intento di crearsi un proprio stile personale che il critico Stephen Thomas Erlewine defin\u00ec: \"non suonare come nulla in precedenza. Hard rock con uno spirito consapevole, una celebrazione del camp e del kitsch che conserva un lato minaccioso e malevolo\".\nDopo aver acquisito un manager (Marty Thau) e quando l'industria musicale stava iniziando a seguirli con interesse, la band sub\u00ec un grave colpo quando, invitati da Rod Stewart ad aprire un suo concerto londinese, poco tempo dopo la fine dell'esibizione, Murcia mor\u00ec annegato nella vasca da bagno, all'et\u00e0 di 21 anni, dopo aver perso conoscenza a causa di droga ed alcol.\nTornati a New York, i Dolls cercarono un nuovo batterista, provinando, tra gli altri, anche Marc Bell (che fin\u00ec invece a suonare con Richard Hell e poi nei Ramones con il nome d'arte \"Marky Ramone\") e Jerry Nolan, un amico della band. Scelsero Nolan, e dopo aver firmato un contratto con la Mercury Records, iniziarono le sedute di registrazione per incidere il loro album di debutto.\n\"New York Dolls\" fu prodotto dall'ex chitarrista dei Nazz Todd Rundgren. In una intervista alla rivista \"Creem\", Rundgren raccont\u00f2 che si occup\u00f2 pochissimo delle registrazioni, poich\u00e9 ognuno aveva la sua opinione su come effettuare il missaggio dei brani. Quando finalmente usc\u00ec, le vendite furono scarse, specialmente negli Stati Uniti (eccetto nella zona di New York).\nLe reazioni del pubblico americano medio alla musica dei Dolls ed alla loro oltraggiosa immagine da Drag queen \"tossiche\" furono contrastanti. In un referendum indetto da \"Creem\", il gruppo venne eletto sia come \"miglior band\" sia come \"peggior band\" del 1973. I New York Dolls andarono in tourn\u00e9e in Europa, e, anche qui non sollevarono grandi entusiasmi venendo considerati principalmente dei cloni dei Rolling Stones.\nPer il successivo album, \"Too Much Too Soon\", il quintetto assunse il produttore George \"Shadow\" Morton, le cui produzioni per le Shangri-Las ed altri gruppi femminili dei sessanta erano tra le cose preferite dai membri della band. La Mercury licenzi\u00f2 i Dolls poco tempo la pubblicazione del secondo album a causa degli scarsi introiti ricavati dalla band. Nel 1975, minata all'interno da dissidi artistici, problemi di droga, di alcol, e conflitti personali vari, la band si sciolse. Durante l'ultima settimana insieme Malcolm McLaren subentr\u00f2 al loro management. Egli cerc\u00f2 di rinnovare l'immagine dei Dolls facendo indossare loro dei vestiti di pelle fetish di colore rosso e di esibirsi sul palco con una bandiera comunista con falce e martello che campeggiava sullo sfondo. I Dolls fecero cinque concerti a New York con questo nuovo look ideato da McLaren, supportati dai Television. L'ultimo show del gruppo a New York si tenne al club \"The Shoram\", a Quogue. Da questi concerti \u00e8 stato tratto il materiale per l'album live \"Red Patent Leather\".\nDissoluzione.\nThunders e Nolan lasciarono il gruppo nel 1975, durante un tour in Florida. Blackie Lawless rimpiazz\u00f2 Thunders per le date restanti del tour. Thunders e Nolan formarono gli Heartbreakers con il bassista Richard Hell, che aveva da poco abbandonato i Television. Il periodo immediatamente successivo \u00e8 documentato nell'album \"Tokyo Dolls Live\" (Fan Club/New Rose), da uno show in Giappone dell'agosto 1975, nel quale Johansen, Sylvain e Jordan furono raggiunti dal tastierista Chris Robison e dal batterista Tony Machine.\nJohansen, Sylvain e soci continuarono come New York Dolls per ancora qualche anno, poi nel 1977 il gruppo si sciolse definitivamente, e Johansen inizi\u00f2 una carriera solista di successo assumendo il nome d'arte \"Buster Poindexter\", mentre Sylvain fond\u00f2 i The Criminals.\nLa reunion nel 2004.\nNonostante le morti dei tre membri originali della \"corazzata dolls\" (Thunders, Nolan, &amp; Murcia), improvvisamente nel 2004 il gruppo si riunisce in occasione di un festival e riscontrano finalmente il successo. La riunione \u00e8 stata voluta e spalleggiata da Morrissey, ex cantante dei The Smiths. Malauguratamente per\u00f2 anche un altro membro fondatore del gruppo muore poco tempo dopo la reunion, questa volta \u00e8 Arthur \"Killer\" Kane a lasciare definitivamente la scena il 13 luglio 2004 a causa della leucemia. Da sottolineare che nelle file dei Dolls \u00e8 entrato Sami Yaffa, ex bassista degli Hanoi Rocks, gruppo glam metal anglo-finlandese che li ha sempre citati come tra i massimi ispiratori.\nLascito artistico.\nLa band ha influenzato un ampio raggio di musicisti nel corso di pi\u00f9 generazioni, inizialmente gruppi hard rock come Kiss ed Aerosmith, poi vari gruppi punk rock statunitensi e britannici, ed infine quasi tutta la scena \"hair metal\" della met\u00e0 degli anni ottanta. I Dolls furono di ispirazione per i Sex Pistols, specialmente per il chitarrista Steve Jones, che in seguito si disse, riguardandosi sul palco nei vecchi filmati dei Pistols, imbarazzato da quanto copiasse lo stile di Johnny Thunders. Il manager dei Sex Pistols, Malcolm McLaren, lavor\u00f2 con i New York Dolls verso il finire della loro carriera, anche se non ne fu mai ufficialmente il manager, contribuendo a diffonderne la fama in Gran Bretagna e successivamente inserendo molti elementi dei Dolls nella sua nuova \"creatura\" Sex Pistols.\nI New York Dolls furono di primaria importanza per la scena rock di New York City, avendo accumulato negli anni un devoto seguito di fan. All'epoca dello scioglimento del gruppo, Ira Robbins scrisse che la band \"aveva guidato la scena newyorkese che poi avrebbe generato gruppi come Ramones, Blondie, Television, Richard Hell &amp; The Voidoids, Dead Boys, Talking Heads, ecc...\"\nSia Morrissey che Michael Stipe dei R.E.M. sono entrambi grandi fan dei New York Dolls. Da ragazzo Morrissey era addirittura il presidente della sezione inglese del fan club dei Dolls, ha scritto un libro sul gruppo, e prodotto lo show del loro ritorno sulle scene."}
{"id": "477818", "revid": "767487", "url": "https://it.wikipedia.org/wiki?curid=477818", "title": "Anti-Nowhere League", "text": "Gli Anti-Nowhere League sono un gruppo punk rock della Gran Bretagna formato nel 1980 dal cantante Animal (Nick Kulmer) e dal chitarrista Magoo (Chris Exall).\nBiografia.\nIl loro singolo di debutto \"Streets of London/So What\", uscito nel novembre 1981, ebbe un buon successo (entr\u00f2 nella top 30) ma nel febbraio del 1982 il gruppo venne denunciato a causa del testo della canzone sul lato B \"So What\" e il disco dovette essere ritirato dai negozi. Pochi mesi dopo usc\u00ec il loro primo album \"We Are...The League\". Nel frattempo la band continuava a suonare in tour in Europa e USA, e come testimonianza rimane il \"Live in Jugoslavia\" uscito ad aprile del 1983, dopo alcuni problemi con la polizia jugoslava che voleva sequestrare il master originale. Nel 1983 la formazione si allarg\u00f2 con l'ingresso del secondo chitarrista Gilly. Dopo una manciata di altri singoli la band pubblic\u00f2 nel 1987 il disco \"The Perfect Crime\" sotto il nome di The League e si sciolse, ma si riform\u00f2 nel 1989 per quello che doveva essere l'ultimo concerto a Southborough, da cui venne registrato il disco \"Live &amp; Loud!!!\". Nonostante la poca organizzazione il concerto fu un successo e l'interesse verso il gruppo si ravviv\u00f2 quando la famosissima band dei Metallica propose diverse volte dal vivo la cover di \"So What\", registrandola anche nell'edizione giapponese del loro disco \"Metallica\" (1991) e \"Garage Inc.\" (1998). Nel 1996 usc\u00ec infatti il nuovo EP \"Pig Iron\" contenente quattro brani. Attualmente la band ha suonato in diversi festival e ha pubblicato recentemente il disco \"The Road to Rampton\".\nNel 2011, la band ha registrato il singolo \"This Is War\" con il relativo video, seguito da un tour con gli UK Subs a supporto dei Mot\u00f6rhead in una serie di date nel Regno Unito. Al Download Festival 2012, la band \u00e8 apparsa sul palco del Pepsi Max ore prima che i Metallica riempissero il palco principale come headliner.\nDurante gli ultimi mesi del 2015 \u00e8 iniziata la scrittura dell'album The Cage, il primo nuovo album in studio dai tempi di Rampton. Durante questo periodo, il batterista Dave 'Nato' Hazlewood lasci\u00f2 la band. L'album The Cage ha visto un altro leggero cambiamento di direzione, con un suono pi\u00f9 pesante e diretto. \u00c8 stato pubblicato da Cleopatra Records nel 2016.\nIl 2017 ha visto la band registrare e pubblicare una raccolta di cover reggae classiche con il titolo League Style, Loosen Up Vol I."}
{"id": "477819", "revid": "287204", "url": "https://it.wikipedia.org/wiki?curid=477819", "title": "Conor Brady", "text": " Ha suonato con diversi artisti tra cui i Lunasa, The Corrs, Frances Black, The Frames, The Sofas, Jerry Fish e Sharon Shannon.\nOltre alla chitarra suona anche la Kora e il mandolino. Possiede uno studio di registrazione a Dublino.\nNel 1991 partecipa alla realizzazione del film \"The Commitments\" di Alan Parker, suonando la chitarra nei brani che fanno da colonna sonora al film. Nel 1997-98 suona coi Corrs durante la prima parte del loro \"Talk On Corners Tour\", sostituendo temporaneamente il loro chitarrista Anto Drennan.\nA partire dal 2000 incomincia a cimentarsi anche come produttore.\nNel 2003 entra nella band \"iFive\" del tenore/sassofonista Michael Buckley insieme a Karl Ronan, Roy Carroll, Justin Carroll e Jason Duffy. Nello stesso anno prende parte al \"Dutch Irish Unplugged Tour\" di Frances Black. Due anni pi\u00f9 tardi accetta di far parte dei \"Featherhead\", band creata da Trevor Knight per una serie di concerti. Successivamente collabora con Paul Hourican.\nNell'estate del 2006 ha accompagnato Tara Blaise nel suo tour spagnolo insieme a Anto Drennan."}
{"id": "477820", "revid": "48344", "url": "https://it.wikipedia.org/wiki?curid=477820", "title": "Sinibaldo Fieschi dei conti di Lavagna", "text": ""}
{"id": "477823", "revid": "125379931", "url": "https://it.wikipedia.org/wiki?curid=477823", "title": "Cubo Borg", "text": " \nIl Cubo Borg \u00e8 l'astronave pi\u00f9 comune della razza di alieni-cyborg dei Borg, nell'universo di Star Trek. Questo tipo di astronave appare per la prima volta nell'episodio ' di ' (data stellare 42761.3, anno 2365). Quell'episodio nel quale per la prima volta si vide un Cubo Borg, ricevette una nomination ai Premi Emmy del 1989 nella categoria \"Migliori effetti speciali e visivi\". \nIl Cubo Borg fu concepito dallo sceneggiatore Maurice Hurley, disegnato da Richard James e infine costruito dalla \"Starlights Effects\" di Kim Bailey. Il modello originale \u00e8 custodito dalla CBS Consumer Products, che lo espone in particolari occasioni, come negli anniversari e nelle mostre organizzate per i fan della serie.\nStruttura.\nIl Cubo ha una dimensione di circa 3 chilometri di lato, l'aspetto esteriore \u00e8 quello di una superficie uniforme di condotti e strutture priva di elementi distintivi, come se l'astronave fosse perennemente incompleta. La struttura interna non presenta elementi distinguibili come plancia di comando o sala macchine, ma tutte le funzioni sono distribuite in tutta la nave. Tale caratteristica rende il Cubo estremamente difficile da distruggere o disabilitare, permettendogli di rimanere operativo anche se ne viene distrutto il 78%, come stimato dal comandante Shelby.\nData l'efficienza Borg e la struttura altamente decentralizzata anche i danni pi\u00f9 gravi possono essere riparati in tempi brevi, grazie a una matrice di rigenerazione automatizzata.\nProbabilmente l'unico componente del Cubo non ridondante \u00e8 il \"Plesso centrale\", un dispositivo che collega la nave, e quindi tutti i suoi droni, alla \"Collettivit\u00e0\". Data la sua importanza il Plesso si trova al centro della nave ed \u00e8 protetto da numerosi campi di forza.\nIl Cubo rappresenta una sorta di astronave modulare; diversi Cubi possono comporsi aderendo l'uno all'altro. Nell'iperspazio, in particolare, i Cubi possono comporsi in modo da formare un ipercubo (questa configurazione appare nel romanzo \"\" di William Shatner - fonte non canonica).\nIl Cubo che attacca la Terra nel film \"Primo contatto\", porta al suo interno vascello sferico, conosciuto come Sfera Borg, che espelle attraverso un portello conforme alle dimensioni della sfera stessa. Ci\u00f2 non accade in nessun altro episodio o film, perci\u00f2 potrebbe trattarsi di un Cubo modificato appositamente per l'occasione.\nEquipaggio.\nL'equipaggio \u00e8 costituito da uno standard di droni Borg, ma pu\u00f2 arrivare anche a . Le condizioni ambientali sono una temperatura di 39,1 gradi Celsius con un'umidit\u00e0 del 92% e una pressione di 2 chilopascal superiore allo standard della Federazione.\nA bordo di un Cubo si trovano camere di incubazione dove vengono creati nuovi droni mediante il concepimento di bambini a cui vengono innestati gli impianti cibernetici gi\u00e0 allo stadio fetale.\nPropulsione.\nI Cubi sono capaci di propulsione a curvatura e possono sviluppare velocit\u00e0 eguagliabili solo dai pi\u00f9 veloci vascelli federali.\nInoltre i Borg dispongono della tecnologia della trans curvatura.\nArmamento.\nL'armamento comprende lanciasiluri e un qualche tipo di arma phaser, distribuiti in modo apparentemente casuale sulla superficie del cubo. Il Cubo dispone inoltre di raggi traenti di grande potenza e raggi di energia concentrata usati per tagliare obiettivi da assimilare, come per esempio pezzi di astronavi.\nLe difese comprendono scudi adattabili e campi subspaziali ad alta energia.\nFunzioni.\nIl Cubo \u00e8 la principale astronave della flotta Borg. Le enormi dimensioni, la potenza e l'elevato numero di droni gli consentono di operare in autonomia per missioni a lungo raggio.\nLa struttura altamente flessibile, permette inoltre una grande variet\u00e0 di missioni. Fra le attivit\u00e0 pi\u00f9 comuni c'\u00e8 l'esplorazione dello spazio e l'assimilazione di nuove specie e di tecnologie avanzate; in genere un Cubo da solo \u00e8 in grado di distruggere le difese di un intero pianeta e assimilarne ogni traccia di civilt\u00e0. Altre attivit\u00e0 comprendono l'attacco a civilt\u00e0 evolute, come la Federazione, e la difesa della collettivit\u00e0 da minacce esterne come la specie 8472, immune all'assimilazione dei Borg e che li sconfisse a pi\u00f9 riprese.\nPer dare un'idea dell'autonomia e della potenza di un singolo Cubo, basti pensare che uno solo di questi vascelli venne inviato contro una nutrita flotta di navi della Federazione poste a difesa dei confini della Terra. Quest'unico Cubo, fu sufficiente a sconfiggere una flotta di 40 navi federali tra le pi\u00f9 potenti e moderne, distruggendone ben 39 nella sanguinosa battaglia di Wolf 359. In quell'occasione il Cubo riusc\u00ec ad arrivare fino alla Terra prima di essere distrutto dall'equipaggio dell'Enterprise D con un espediente. \nNonostante la sconfitta il secondo tentativo di conquista dei Borg fu nuovamente effettuato con un solo Cubo, bench\u00e9 stavolta dotato di tecnologia temporale, come narrato nel film \"Primo contatto\".\nCubo Tattico.\nIl Cubo Tattico \u00e8 una variante del normale Cubo specializzato per il combattimento pesante. La differenza pi\u00f9 evidente \u00e8 l'estesa corazza che copre gran parte dello scafo. Inoltre il modello \u00e8 dotato all'interno di una griglia di sicurezza multi rigenerativa che protegge il Plesso centrale e impedisce il teletrasporto diretto nelle sue vicinanze."}
{"id": "477824", "revid": "4", "url": "https://it.wikipedia.org/wiki?curid=477824", "title": "San Luis Obispo (California)", "text": ""}
{"id": "477826", "revid": "13415", "url": "https://it.wikipedia.org/wiki?curid=477826", "title": "Valore (sociologia)", "text": ""}
{"id": "477827", "revid": "1934238", "url": "https://it.wikipedia.org/wiki?curid=477827", "title": "Ebraismo conservatore", "text": "Per ebraismo conservatore o ebraismo masoretico (dall'ebraico \"tradizionale\") si intende quella forma di ebraismo nata negli Stati Uniti nei primi anni del Novecento sulla scia delle idee liberali e progressiste che stavano cambiando il panorama ebraico fin dall'Ottocento.\nOggi l'ebraismo conservatore \u00e8 diffuso negli Stati Uniti, dove si colloca come il movimento pi\u00f9 numeroso, raccogliendo tra il 35% e il 40% degli ebrei statunitensi e dove esistono oltre 800 comunit\u00e0, in Israele e in altri paesi."}
{"id": "477828", "revid": "122572699", "url": "https://it.wikipedia.org/wiki?curid=477828", "title": "Acido forte", "text": "Un acido forte \u00e8 una sostanza che ha una costante di dissociazione acida (Ka) maggiore di 1; per rendersi conto di quanto questo valore sia alto, basti pensare che tutti gli altri acidi (a parte quelli chiamati superacidi) sono detti deboli e hanno una Ka solitamente espressa tramite potenze negative di dieci. \nAcidi forti inorganici e loro basi coniugate.\nIn soluzione acquosa gli acidi inorganici (ossiacidi e idracidi) forti sono:\nOgnuno di questi prodotti chimici si ionizza completamente in acqua: ci\u00f2 vuol dire che da 1 mol di uno di essi si ricava una soluzione acquosa contenente esattamente 1 mol di . Mischiare gli acidi forti con l'acqua, in particolar modo l'acido solforico, richiede per\u00f2 grande attenzione ed esperienza: si tratta infatti di reazioni molto esotermiche che possono causare il ribollire della soluzione e una fuoriuscita di liquidi corrosivi dal contenitore di reazione. Tali ionizzazioni avvengono secondo le seguenti formule:\nNotiamo inoltre che, secondo la teoria acido-base di Br\u00f8nsted-Lowry, le basi coniugate di queste sostanze, ovvero quelle che fanno parte dei prodotti insieme allo ione idronio, hanno una Kb (costante di dissociazione basica) piccolissima, minore di 10\u221214; lo ione bisolfato , ovvero la base coniugata dell'acido solforico, \u00e8 un acido debole come (base coniugata dell'acido cromico) e (base coniugata dell'acido dicromico)."}
{"id": "477829", "revid": "13415", "url": "https://it.wikipedia.org/wiki?curid=477829", "title": "Valore sociale", "text": ""}
{"id": "477835", "revid": "13415", "url": "https://it.wikipedia.org/wiki?curid=477835", "title": "Gruppo (sociologia)", "text": ""}
{"id": "477837", "revid": "1543377", "url": "https://it.wikipedia.org/wiki?curid=477837", "title": "Teorema di Helmholtz", "text": "In matematica e fisica, il teorema di Helmholtz, anche detto teorema fondamentale del calcolo vettoriale o decomposizione di Helmholtz, il cui nome \u00e8 dovuto a Hermann von Helmholtz, afferma che un campo vettoriale sufficientemente regolare \u00e8 completamente determinato quando sono noti la sua divergenza e il suo rotore in ogni punto del suo dominio. In tal caso esso pu\u00f2 essere espresso come somma di un campo vettoriale conservativo e di un campo vettoriale solenoidale.\nLa decomposizione di Hodge pu\u00f2 essere vista come una generalizzazione di questo risultato, laddove, invece che campi vettoriali in formula_1, si considerino forme differenziali su una variet\u00e0 riemanniana. Diverse formulazioni, tuttavia, richiedono che la variet\u00e0 sia un insieme compatto. Poich\u00e9 formula_1 non \u00e8 compatto, la decomposizione di Hodge generalizza quella di Helmholtz se, invece della compattezza, si impongono determinate condizioni alla decrescita all'infinito delle forme differenziali presenti.\nIl teorema.\nSia formula_3 un campo vettoriale differenziabile con continuit\u00e0 fino al secondo ordine e definito su un dominio formula_4. Allora formula_3 pu\u00f2 essere scritto come la somma di un campo vettoriale irrotazionale formula_6 e di un campo vettoriale solenoidale formula_7:\ndove formula_9 \u00e8 il gradiente, formula_10 il rotore e:\nsono detti \"potenziali\". In particolare, formula_13 \u00e8 il potenziale scalare, formula_14 il potenziale vettore.\nNel caso in cui formula_15 coincida con formula_1 e formula_3 si annulla all'infinito rapidamente, l'integrale di superficie si annulla:\nScrivendo esplicitamente i potenziali si ha la \"decomposizione di Helmholtz\":\ndove l'operatore nabla agisce rispetto alle coordinate formula_20 all'interno degli integrali e rispetto alle coordinate formula_21 all'esterno. Inoltre, l'integrazione avviene sulle coordinate formula_20.\nSi pu\u00f2 quindi affermare che se si ha un campo vettoriale formula_3 definito e regolare in tutto lo spazio di cui si conoscono formula_24 e formula_25, e vale la condizione:\nallora formula_3 \u00e8 completamente determinato dalla sua divergenza e dal suo rotore:\nFormulazione debole.\nLa decomposizione di Helmholtz pu\u00f2 essere generalizzata riducendo le assunzioni di regolarit\u00e0 del campo: si supponga che formula_29 sia un dominio lipschitziano semplicemente connesso e limitato. Ogni campo vettoriale a quadrato sommabile formula_30 possiede una decomposizione ortogonale:\ndove formula_13 appartiene allo spazio di Sobolev formula_33 delle funzioni a quadrato sommabile su formula_29 le cui derivate parziali (nel senso delle distribuzioni) sono a quadrato sommabile, mentre formula_14 appartiene allo spazio di Sobolev formula_36 dei campi vettoriali a quadrato sommabile con rotore a quadrato sommabile. Per campi formula_37 leggermente pi\u00f9 lisci vale una decomposizione del tipo:\ndove formula_39 e formula_40."}
{"id": "477838", "revid": "35813", "url": "https://it.wikipedia.org/wiki?curid=477838", "title": "Goffredo Castiglioni", "text": ""}
{"id": "477850", "revid": "599013", "url": "https://it.wikipedia.org/wiki?curid=477850", "title": "Castel Regino", "text": "Castel Regino o Reinegg o Reineck (in ted.: Burg Reinegg) \u00e8 un castello medievale che si trova poco ad est del paese di Sarentino (BZ).\nStoria.\nIl mastio e la cappella risalgono al XIII secolo - la prima menzione \u00e8 del 1263 (\"castrum Sarentine\") -, ma non sono da escludere costruzioni antecedenti. Caratteristica di questo maniero \u00e8 il fatto che - nella sua conformazione originaria - il palazzo aveva un'unica grande sala, ornata da colonne gotiche. In questa sala si ha notizia di una grande festa per le nozze della figlia del castellano - signore di Velturno - con Alberto di Matsch, nel 1265.\nAncora del Duecento \u00e8 la cappella dedicata a S. Giorgio (\"St. Georgskapelle\") che vanta un affresco del 1250 ca., il pi\u00f9 antico della valle.\nLa torre di ingresso merlata riporta gli stemmi della casa d'Austria e dei conti di Tirolo.\nDopo i Velturno, il castello cambi\u00f2 pi\u00f9 volte propriet\u00e0, cos\u00ec nel 1363 and\u00f2 quale feudo asburgico al nobile \"Petermann von Schenna\". Nel 1635 fu acquistato da David Wagner di Bolzano, capostipite di una famiglia di commercianti, che dal 1681 si fecero chiamare conti di Sarentino (\"Grafen von Sarnthein\") e risiedevano per di pi\u00f9 nel castel \"Kellerburg\" a Sarentino stessa. Il castello rimase di propriet\u00e0 dei conti di Sarentino fino al 1963, quando fu acquistato dalla famiglia Vergerio.\nL'11 aprile 2015 parte della cinta muraria del castello \u00e8 crollata improvvisamente. Il crollo \u00e8 stato ripreso in maniera fortuita da due turisti di passaggio.\nLa leggenda dell'assedio.\nUna leggenda \u00e8 legata alla nascita del castello. Intorno al 370 un esercito barbaro stava saccheggiando e depredando i borghi della zona, e puntava su Sarentino. Gli anziani decisero di stipare la torre di viveri e far rinchiudere la popolazione nel castello.\nI barbari, misero sotto assedio il castello, ma - nonostante ripetuti tentativi - non riuscirono ad espugnarlo. L'assedio si protrasse: i barbari speravano di prendere il castello per fame. Due anni dopo l'assedio per\u00f2 durava ancora, e gli assedianti (ormai a corto di viveri) sentivano giungere dall'interno del castello rumori di banchetti. \nL'assedio fu tolto quando gli assediati scaraventarono gi\u00f9 dalle mura un bue arrostito. I barbari deposero le armi e si misero a coltivare i campi dei dintorni, abbandonati da tempo e nel frattempo cominciarono le trattative fra le due parti.\nLa situazione precipit\u00f2 per\u00f2 quando uno dei barbari scopr\u00ec, scavando, la galleria attraverso la quale il castello era stato rifornito durante quei mesi. L'assedio fu immediatamente ripreso e la galleria ostruita. Poche settimane dopo, il castello capitol\u00f2, e pochi furono i sopravvissuti.\nUn fondo di verit\u00e0 alla leggenda \u00e8 dato dall'esistenza della galleria, che collega il castello ad un maso distante 600 metri, e dal ritrovamento di frecce con la punta in pietra in un fossato ai piedi della torre."}
{"id": "477853", "revid": "121964961", "url": "https://it.wikipedia.org/wiki?curid=477853", "title": "Storia della Sardegna aragonese", "text": "Con la conquista dei territori pisani appartenuti al Giudicati di Cagliari e di Gallura, insieme a quelli dell'ex-Repubblica di Sassari, nel 1324 si realizz\u00f2 concretamente il primo nucleo del Regno di Sardegna e Corsica voluta da Bonifacio VIII nel 1297 ed inizia la Storia della Sardegna aragonese che si protrasse fino al 14 gennaio 1479, quando dall'unione personale tra Ferdinando II d'Aragona e Isabella di Castiglia si origin\u00f2 la Corona di Spagna, anche se la Corona d'Aragona fu sciolta formalmente solo col passaggio della Corona di Spagna alla nuova dinastia borbonica, all'inizio del XVIII secolo. I centocinquanta anni che caratterizzarono tale periodo rappresentarono per l'isola un brusco regresso, a causa delle guerre fra catalano-aragonesi, repubbliche marinare e arborensi, e per le violente epidemie che l'accompagnarono. Questo pose fine al processo di rinnovamento economico e culturale che Pisa, Genova, i Giudicati e la Chiesa stessa con i suoi ordini monastici avevano portato avanti per tre secoli.\nLa corona d'Aragona.\nDurante il XIII secolo, al tempo di Pietro III d'Aragona, la corona di Aragona era protesa verso un'audace espansione politica e mercantile su tutta l'area mediterranea, in netta concorrenza con le marinerie pisane, genovesi e veneziane alle quali contendeva il predominio sui ricchi mercati orientali. Grazie ad una rotta d'altura (\"ruta de las islas\"), attraverso le isole Baleari, la Sardegna, la Sicilia, la Grecia e Cipro, e per mezzo di empori lungo queste tappe intermedie, i catalani riuscivano a dimezzare i tempi di percorrenza delle navi mercantili, con un gran risparmio sui costi sulla tratta da Barcellona a Beirut. La Sardegna, per la sua posizione strategica, era una base indispensabile per questo audace progetto in quanto i suoi porti costituivano un approdo ideale per le navi che percorrevano quelle rotte. Per sostenere questo ambizioso progetto, nel 1262, Pietro III d'Aragona aveva contratto matrimonio con Costanza di Hohenstaufen di Svevia, figlia di Manfredi re di Sicilia. Dopo la battaglia di Benevento e di Tagliacozzo che videro Manfredi e Corradino di Svevia sconfitti dagli eserciti di Carlo I d'Angi\u00f2, il regno di Sicilia divenne francese ed inizi\u00f2 un aspro conflitto conosciuto come la guerra del Vespro che oppose Carlo I d'Angi\u00f2 a Pietro III d'Aragona. Nel 1297 il papa Bonifacio VIII, allo scopo di risolvere i contrasti tra gli Angi\u00f2 e gli Aragona per il possesso della Sicilia, cre\u00f2 il Regno di Sardegna e Corsica, assegnandolo, in \"feudo perpetuo\", al re d'Aragona Giacomo II, a patto che egli rinunciasse a quello di Sicilia. A seguito di questa concessione il re aragonese inizi\u00f2 l'occupazione della Sardegna.\nInvasione della Sardegna.\nDa quando poi Giacomo II d'Aragona, ricevuta la corona del regno di Sardegna e Corsica, si trov\u00f2 nella condizione di non poter sostenere economicamente la dispendiosa conquista militare e si trov\u00f2 nella necessit\u00e0 di invocare l'aiuto dei suoi sudditi, allora l'isola rappresent\u00f2 per i catalano-aragonesi una terra che prometteva facili arricchimenti. Rispondendo positivamente al loro sovrano, contribuirono in prima persona al finanziamento delle spedizioni militari, spinti dalla certezza di una lauta ricompensa. A conquista avvenuta, infatti, il re premi\u00f2 generosamente chi aveva contribuito al successo, distribuendo cariche, prebende, terre e privilegi. Delle famiglie catalane che si insediarono in quel periodo, oggi alcune sono ancora presenti nell'isola, come gli Aymerich, i Canelles e i Sanjust.\nNascita del Regno di Sardegna.\nLa presa di possesso del Regno - come di consueto a quei tempi - fu un'operazione militare vera e propria e si verific\u00f2 solamente nel 1324 sottraendo i territori della Gallura e del cagliaritano ai pisani. Prima di invadere la Sardegna, Giacomo II il Giusto, si alle\u00f2 con i Malaspina, con i Doria e con Ugone II di Arborea. Scaturito da un errato calcolo politico, il contributo militare dato dai sardi arborensi alla realizzazione di una testa di ponte sull'isola, per conto del regno di Sardegna e Corsica, fu determinante. Ugone II infatti si alle\u00f2 con Giacomo II di Aragona con l'intenzione poi di diventare suo luogotenente nei territori conquistati al Comune di Pisa. Anche se gi\u00e0 legittimamente sovrano del suo regno, ambiva governare direttamente ed indirettamente tutta la Sardegna e la Corsica. Prima ancora dell'arrivo dei catalano aragonesi, l'11 aprile 1323, le sue truppe attaccarono autonomamente i pisani nei pressi di Sanluri. Chiese poi aiuto al re di Aragona che prontamente il 15 maggio invi\u00f2 nell'isola tre navi cariche di soldati al comando di Gherardo e Dalmazzo de Rocabert\u00ec. Queste truppe costituivano l'avanguardia di quella che sarebbe stata la forza di invasione vera e propria, formata da 53 galere e undicimila soldati, che sbarc\u00f2 Palma di Sulcis il 13 giugno e assediarono Villa di Chiesa (l'attuale Iglesias). La citt\u00e0 si difese strenuamente e si arrese solo dopo sette mesi di resistenza. Il 13 febbraio del 1324, i catalano aragonesi e le truppe arborensi assediarono il castello di Cagliari ed il 29 dello stesso mese si scontrarono in una violentissima battaglia con l'esercito pisano accorso a liberare la citt\u00e0 assediata. Gli iberici vinsero con difficolt\u00e0, subendo ingenti perdite; sempre lo stesso giorno l'ammiraglio Francesco Carros distrusse le navi pisane nelle acque del golfo di Cagliari. Nel trattato di resa, sottoscritto da vincitore anche da Ugone II, i pisani consegnarono al regno di Sardegna e Corsica tutti i loro possedimenti nel cagliaritano e nella Gallura, tenendosi per\u00f2 la citt\u00e0 di Cagliari. Gli scontri si conclusero il 19 luglio 1324 con la presa del Castello di Cagliari e la sua concessione in feudo agli stessi Pisani. In quell'anno, nei pressi dell'attuale Cagliari, nacque il primo nucleo territoriale del regno di Sardegna. La spartizione dei territori conquistati avvenne subito. Le citt\u00e0 e alcune ville furono lasciate alla Corona d'Aragona e diventarono Citt\u00e0 e ville reali, le campagne furono infeudate introducendo l'istituto del feudalesimo. I territori cos\u00ec assegnati diventarono cont\u00e9e e marchesati. La Marmilla Cagliaritana, passata a Cagliari nel 1206, fu assegnata in feudo ad Ugone II di Arborea che gi\u00e0 la possedeva. Ugone rest\u00f2 fedele alla corona, sistem\u00f2 i figli con un'abile politica matrimoniale e costrinse i figli Mariano e Giovanni a ricevere un'educazione catalana.\nI quattro Regni autoctoni.\nIn Sardegna esistevano delle istituzioni statuali stabilmente conformate politicamente, i Regni giudicali o Giudicati. Al tempo dell'infeudazione per\u00f2 ne restava solo uno, il Giudicato d'Arborea, essendo stati, quelli di Cagliari e Gallura, abbattuti manu militari dagli altri Giudicati e dalla Repubblica di Pisa, e il terzo di Torres si era dissolto a seguito della crisi dinastica dopo la morte dell'ultima giudichessa, Adelasia di Torres, e del vicariato di Michele Zanche. Al suo posto erano sorte le signorie dei Doria e dei Malaspina e il libero comune di Sassari. Il Papa dava di fatto al re d'Aragona piena \"licentia invadendi\", cio\u00e8 il permesso di occupare militarmente le due isole per dare vita al Regno di Sardegna e Corsica, con lo scopo di annichilire la potenza ghibellina di Pisa.\nI Regni di Cagliari, di Arborea, di Torres e di Gallura erano stati sovrani, formatisi come conseguenza dell'isolamento cui fu costretta l'isola in seguito all'espansione islamica nel Mar Mediterraneo, tra VIII e IX secolo, ed al conseguente ritiro da parte dei Bizantini. Ma le opposte ideologie politiche dell'epoca, secondo le quali la sovranit\u00e0 suprema apparteneva al Papa o all'Imperatore del Sacro Romano Impero, erano premessa per l'intromissione di questi poteri nella politica isolana. Tanto pi\u00f9 che i Giudicati, in quanto eredi dell'amministrazione bizantina e influenzati dalla cultura religiosa greca con la quale il Papato aveva definitivamente rotto ogni legame con lo scisma del 1054, non erano giuridicamente ben inquadrati nelle organizzazioni politiche dell'occidente. Gi\u00e0 il Giudice Barisone II d'Arborea \"acquist\u00f2\" il titolo di Re di Sardegna dall'Imperatore Federico Barbarossa nel 1164 ma non riusc\u00ec a realizzare l'impresa di unificare la Sardegna sotto il suo scettro.\nDopo la conquista araba della Sicilia, il territorio sardo probabilmente si organizz\u00f2 inizialmente in un unico Giudicato, con sede a Cagliari, nelle mani di due famiglie, Lacon e Gunale, e venne probabilmente gi\u00e0 diviso in pi\u00f9 entit\u00e0 amministrative locali, sull'orma della suddivisione amministrativa bizantina. Ma l'attacco di Museto, intorno al 1015, ruppe gli equilibri dell'isola con numerose sconfitte dei sardi, ma grazie alle spedizioni pisano-genovesi per la Sardegna e dopo anni di guerra, si riusc\u00ec a liberare l'isola dalla minaccia dei musulmani. Il potere de Giudice di Cagliari ne usc\u00ec fortemente indebolito e, forse anche per dissidi e interessi all'interno della famiglia regnante, nonch\u00e9 per l'influenza delle sempre pi\u00f9 potenti repubbliche marinare, ben presto le entit\u00e0 amministrative presero fisionomia in quattro regni indipendenti e i loro rispettivi territori corrispondevano a quelli dei quattro \"lociservatores\" che l'amministrazione bizantina aveva lasciato in eredit\u00e0. L'origine storica dei regni sardi medievali risiederebbe, quindi, nell'evoluzione delle antiche circoscrizioni bizantine in entit\u00e0 sovrane autonome.\nSecondo una teoria tramandata nel condaghe di S. Gavino, fonte che risalirebbe al tardo XIII secolo, entrato in crisi il potere bizantino ci sarebbe stata la presa di potere da parte dei \"donnos\", i titolari del potere economico. In seguito un esponente della categoria sarebbe stato nominato giudice con carica annuale. Infine la carica sarebbe diventata vitalizia.\nInfluenza pisana e genovese.\nLe repubbliche marinare di Pisa e di Genova avevano aiutato i sardi a liberarsi dalle scorrerie barbaresche e salvandoli probabilmente dall'espansione islamica, ma l'aiuto prestato ebbe come conseguenza una loro sempre pi\u00f9 crescente ingerenza, fino a quando non la occuparono militarmente e si spartirono tre dei quattro regni, fino ad allora rimasti indipendenti: il Giudicato di Cagliari, quello di Gallura e quello di Torres. Estese aree costiere, lungo tutta la costa orientale, dal Cagliaritano fino alla Gallura, costituivano invece i territori d'oltremare del Comune di Pisa, mentre vasti erano i possedimenti delle ricche famiglie dei Doria, dei Malaspina e dei Donoratico nella parte nord occidentale. Altri terrori, come Sassari, Iglesias e Cagliari, si costituirono liberi comuni con varie alleanze, e propri statuti scritti in latino medievale, toscano e sardo. La Corsica, dal 1299 apparteneva stabilmente alla Repubblica di Genova e, nonostante i vari tentativi di invasione, non fu mai conquistata.\nIl regno di Arborea.\nIl regno di Arborea fu l'ultimo giudicato superstite. Questo perch\u00e9 nella met\u00e0 del XII secolo ampli\u00f2 le sue alleanze familiari imparentandosi con nobili catalano-aragonesi dando vita alla dinastia dei Cervera-Bas-Serra, e partecip\u00f2 nel 1258 insieme a pisani, logudoresi e galluresi alla distruzione del Giudicato di Cagliari, di cui incamer\u00f2 parte dei territori nel Campidano. Nel 1323-24, insieme ai sassaresi, sostenne l'invasione aragonese che scacci\u00f2 dall'isola i pisani, gi\u00e0 in forte declino dopo la Battaglia della Meloria, e diventarono i loro vassalli in parte dell'isola. Questo arrest\u00f2 il processo di rinnovamento economico e culturale che Pisa e Genova, e la Chiesa stessa con i suoi ordini monastici avevano portato avanti, avviando la Sardegna verso un chiaro progresso sociale, e nello stesso tempo gli alleati aragonesi introdussero il feudalesimo fino ad allora sconosciuto nell'isola.\nDopo la pesante peste nera e ulteriori conflitti come la battaglia di Aidu de Turdu, nel 1353-54 gli arborensi ruppero il vassallaggio con la Corona d'Aragona, e si allearono coi Doria genovesi, portando a decenni di guerre ininterrotte per l'unificazione dell'isola, in cui il Regno di Sardegna fu svariate volte ridotto unicamente alle citt\u00e0 fortificate di Cagliari e di Alghero, mentre tutto il restante territorio isolano era in mano arborense. Tuttavia nel 1409 dopo la pesante sconfitta nella Battaglia di Sanluri, gli Arborea spostarono la capitale a Sassari, e dopo ulteriori fallimenti militari cedettero i diritti sui rimanenti territori per 100.000 fiorini d'oro nel 1420. A resistere nell'isola restarono solo i Doria, la cui citt\u00e0 di Castelsardo cadde solo nel 1448. Fra il 1470 e il 1478 due discendenti degli Arborea si scontrano nuovamente in battaglia per i diritti sul \"Marchesato di Oristano\".\nLe guerre contro il regno di Arborea.\nGli anni che seguirono lo sbarco aragonese sull'isola furono assai tormentati. Nel 1347, con la salita al trono di Mariano IV di Arborea, figlio di Ugone II Cappai de Baux e fratello di Pietro III che lo precedette nel trono, inizi\u00f2 un lungo periodo di guerre accompagnato da terribili epidemie di peste. La guerra fu dichiarata dalla \"Corona de logu\" nel settembre 1353. Il suo esercito invase il cagliaritano, cattur\u00f2 in uno scontro Gherardo Della Gherardesca, comandante dei Catalano-Aragonesi e assedi\u00f2 Castel di Castro non riuscendo comunque ad espugnarlo. Nel nord dell'isola le sue truppe, insieme a quelle alleate dei Doria, riuscirono invece a prendere Alghero e posero sotto assedio la citt\u00e0 di Sassari. Il re Pietro il Cerimonioso reag\u00ec inviando in Sardegna una spedizione militare. Nonostante un tentativo di risolvere per via diplomatica le vertenze non l'elemento locale tramite la realizzazione del Primo Parlamento Sardo, la missione militare fall\u00ec nel suo obiettivo di fermare i Sardo-giudicali. L'11 luglio 1355 fu firmata la pace di Sanluri: Alghero fu restituita al re di Sardegna e Corsica. Dopo un decennio di pace Mariano IV munito di una \"licenza invadendi\" rilasciata dal pontefice Urbano V in quanto il re d'Aragona non pagava alla Chiesa in censo pattuito al momento dell'incoronazione, il 18 ottobre 1365 riprese la guerra sempre pi\u00f9 deciso ad unificare l'isola per diventarne l'unico sovrano. Per fronteggiare la nuova minaccia, Pietro il Cerimonioso allest\u00ec una nuova spedizione militare al comando della quale mise Pietro Martinez de Luna. Sbarcati sull'isola, dopo una furiosa e sanguinosa battaglia nei pressi di Oristano, nel giugno 1368, gli iberici furono duramente sconfitti. Ormai padrone della Sardegna, port\u00f2 avanti il suo disegno unificatore, continu\u00f2 la guerra e mise sotto assedio la citt\u00e0 di Sassari, questa volta espugnandola. Al Regno di Sardegna e Corsica non restavano che le sole citt\u00e0 di Cagliari e di Alghero, che resistevano ancora, rifornite via mare. Non riusc\u00ec per\u00f2 a coronare il suo sogno: proprio mentre si apprestava a dare la spallata finale, nell'estate del 1376, all'et\u00e0 di 57 anni mor\u00ec di peste.\nEleonora d'Arborea.\nAlla morte di Mariano IV d'Arborea visconte de Bas, sal\u00ec al trono il figlio Ugone III. Questi aveva avuto un'educazione prettamente militare ed aveva seguito il padre nelle numerose campagne militari contro gli aragonesi. Rivolse tutti i suoi sforzi e quelli del suo Giudicato, alla continuazione della guerra iniziata dal padre. Ricordato come un sovrano crudele, per via della pervicacia nell'azione militare, continu\u00f2 la politica di ostilit\u00e0 nei confronti del regno aragonese in Sardegna, tanto da spingere l'Aragona a cercare di eliminarlo al di fuori dei campi di battaglia. Nonostante la sua preminente qualit\u00e0 militare, fu comunque un abile diplomatico, riusc\u00ec infatti a far sposare la sorella Eleonora con Brancaleone Doria, erede delle terre logudoresi dei Doria. La particolare situazione in cui si trovava la Sardegna in quegli anni, con l'Arborea padrona di gran parte dell'isola, ma ancora in guerra con l'Aragona che teneva Cagliari e Alghero, segnava lo svantaggio che l'Aragona aveva accumulato negli anni di guerre con Mariano IV prima e con Ugone III poi. Ma gli Arborea avevano anche degli altri nemici \"non dichiarati\", nelle famiglie genovesi che ancora avevano possedimenti specie nel sassarese. Gli stessi Doria, con cui attraverso la sorella Eleonora erano imparentati, spesso tendevano a tramare ora contro l'Arborea ora contro l'Aragona. Ugone fu ucciso da una congiura ordita all'interno del Giudicato, ma spinta e finanziata dall'Aragona. In quell'occasione venne anche ucciso il figlio di Ugone, che sarebbe stato primo in linea di successione del Giudicato, chiaro segno questo che lo scopo della congiura non era solo eliminare Ugone, ma destabilizzare l'intera Arborea neutralizzando la famiglia degli Arborea. In seguito alla morte di Ugone III e dell'erede legittimo si apr\u00ec una fase, breve ma difficoltosa, di successione, (il \"bannus-consensus\") e la Corona de Logu chiam\u00f2 a regnare Federico Doria Cappai, figlio primogenito di Eleonora e di Brancaleone. Avendo per\u00f2 6 anni, govern\u00f2 per suo conto la madre. Eleonora fu dunque una regina-reggente e lo fu anche per l'altro figlio, Mariano V Doria Cappai, divenuto re quando mor\u00ec Federico all'et\u00e0 di 10 anni. La sua fama oltrepasser\u00e0 i confini dell'isola e diventer\u00e0 per il popolo sardo un simbolo di indipendenza e di libert\u00e0. Nel 1395 ampli\u00f2 il contenuto di norme della Carta de Logu, un insieme di leggi gi\u00e0 promulgata dal padre Mariano IV, che nel codice civile e in quello rurale, sintetizzavano la concezione statale che i sardi si tramandavano - secondo alcuni - sin dall'epoca della civilt\u00e0 nuragica. Fu il marito Brancaleone - per\u00f2 - che condusse la guerra contro il regno di Sardegna e Corsica, continuando il sogno unificatore di Mariano IV. Il 1\u00ba aprile 1391 ricus\u00f2 la pace del 1388 e alla testa del suo esercit\u00f2, il 16 agosto, occup\u00f2 Sassari. Sempre con il figlio Mariano al fianco, invase i territori aragonesi della costa nord orientale, prendendo il castelli della Fava (presso il paese di Posada), di Galtell\u00ec, di Pedreso e di Bonveh\u00ec. Ben presto conquist\u00f2 tutta la Sardegna settentrionale, rimase in mano aragonese solo Alghero e Longosardo. A settembre si diresse verso Sud e il 3 di ottobre con il suo esercito entr\u00f2 a Villa di Chiesa e occup\u00f2 tutto l'Iglesiente: in meno di sei mesi, il regno di Sardegna e Corsica si era nuovamente ridotto alle sole citt\u00e0 di Alghero e di Cagliari. Tutto il resto era nuovamente Sardegna arborense.\nLa battaglia di Sanluri.\nVerso la fine del XIV secolo e gli inizi del XV secolo, la Sardegna sub\u00ec i devastanti effetti della peste nera che gi\u00e0 aveva seminato morte in tutta Europa. L'epidemia si diffuse in tutta l'isola decimando citt\u00e0 e villaggi gi\u00e0 fortemente provati dalle estenuanti guerre. Ovunque regnava morte e disperazione e in questo scenario apocalittico anche le operazioni militari si fermarono. Mor\u00ec Eleonora, mori anche il figlio Mariano V senza lasciare eredi.\nAlla Corona de Logu non rest\u00f2 che affidare il Regno agli eredi di Beatrice Cappai de Baux, figlia di Mariano IV e moglie di Amerigo VI, visconte di Narbona; suo nipote, Guglielmo III di Narbona, fu allora designato giudice. Intanto, approfittando dei problemi di successione al trono arborense, il 6 ottobre 1408, un potente esercito, al comando di Pietro Torrelles, generale di Martino I \"il Giovane\", re di Sicilia ed erede alla corona di Aragona, sbarc\u00f2 a Cagliari. L'8 dicembre arriv\u00f2 sull'isola anche Guglielmo III di Narbona ed il 13 gennaio 1409 fu incoronato ad Oristano re di Arborea.\nDopo svariati tentativi di trovare un accordo diplomaticamente, non riuscendo a trovare nessun compromesso, la guerra fu inevitabile. I primi scontri avvennero in mare, quando il 1\u00ba giugno 1409, nel golfo dell'Asinara la flotta catalano-aragonese distrusse 6 galere genovesi mandate in aiuto agli arborensi, mentre il 30 giugno, le campagne di Sanluri furono teatro della battaglia decisiva tra il regno di Sardegna e Corsica ed il regno di Arborea.\nL'esercito di Guglielmo III di Narbona era composto da 17.000 fanti arborensi, duemila cavalieri francesi e mille balestrieri genovesi. L'esercito del regno di Sardegna e Corsica era composto invece da ottomila fanti e tremila cavalieri siciliani, cavalieri catalani, aragonesi, valenzani e balearini. Meglio armati ed organizzati, sfondarono la parte centrale dello schieramento arborense, dividendolo in due tronconi. La battaglia fu durissima e si risolse in una vera disfatta per i sardo-giudicali.\nGuerra ad oltranza.\nVenticinque giorni dopo la battaglia, Martino il Giovane mor\u00ec improvvisamente di malaria ed al suo posto, Pietro Torrelles, gi\u00e0 suo luogotenente, continu\u00f2 la guerra. Il 17 agosto 1409, nei pressi di Santa Giusta, si svolse la seconda battaglia e questa volta furono i catalano-aragonesi a subire gravissime perdite, sul campo lasciarono pi\u00f9 6.500 morti. Ma inspiegabilmente, Leonardo Cubello, comandante degli arborensi al posto di Guglielmo di Narbona - andato in Francia per cercare rinforzi - non sfrutt\u00f2 appieno il vantaggio militarmente acquisito e si ritir\u00f2 in Oristano. Intanto affluivano ingenti rinforzi dalla Spagna e ben presto, riorganizzatisi, gli iberici espugnarono Bosa e misero sotto assedio Oristano.\nA questo punto della guerra, per motivi sconosciuti, Pietro Cubello, il 29 marzo 1410, si arrese senza combattere. Molti storici pensano ad una collusione con il nemico, anche perch\u00e9 di l\u00ec a poco, ricevette in feudo - dal re di Sardegna - il Marchesato di Oristano.\nLa resistenza arborense.\nIl regno di Arborea, bench\u00e9 avesse perso la sua capitale e i territori storici, era ancora vivo e controllava tutta la Sardegna nord orientale. La capitale venne spostata a Sassari e Guglielmo III di Narbona, rientrato nell'isola, manteneva vivo il conflitto, aiutato dai genovesi e da Nicol\u00f2 Doria, figlio di Brancaleone Doria. Espugn\u00f2 il castello di Longosardo per poi minacciare direttamente Oristano. Il 6 maggio 1412, cerc\u00f2 di impadronirsi di Alghero al comando di un esercito composto da francesi e sassaresi, ma i catalani li respinsero. Con il passare del tempo il regno si avviava ormai verso una inesorabile decadenza. Malvisto dai sardi giudicali e sfiduciato, il 25 maggio 1414, Guglielmo III cerc\u00f2 un accordo con il Re di Sardegna. Gli vennero offerti 100.000 fiorini d'oro, improvvisamente per\u00f2 Ferdinando I di Aragona mor\u00ec prima di arrivare ad una conclusione. Al suo posto sal\u00ec a sul trono della Corona il figlio Alfonso IV di Aragona. Con lui al potere la corona raggiunse la massima estensione territoriale e prese sul serio l'idea di unificare definitivamente tutti i territori del regno di Sardegna e Corsica. Da tempo in Spagna si stava allestendo una poderosa flotta per invadere la Corsica. Senza indugi, ruppe unilateralmente la pace con Genova e i vari trattati sottoscritti. Volle comunque portare prima a termine le trattative - gi\u00e0 intavolate dal padre - per l'acquisto dei diritti sulla corona di Arborea. Il 17 agosto 1420, ad Alghero, dopo pi\u00f9 di cinque secoli, per 100.000 fiorini d'oro fin\u00ec per sempre il Regno di Arborea. Di li a poco, intanto, la spedizione contro la Corsica and\u00f2 incontro ad un completo fallimento.\nLa rivolta di Leonardo Alagon.\nDopo la morte di Leonardo Cubello, marchese di Oristano e conte del Goceano, e del figlio Salvatore, il Marchesato fu rivendicato da Leonardo Alagon in quanto discendente per parte di madre ai Cubello. La rivendicazione di Leonardo, per\u00f2, incontr\u00f2 l'opposizione del vicer\u00e9 Nicola Carros, discendente di Ugone II di Arborea per parte di madre. A causa di queste tensioni fra opposte fazioni, ad Oristano scoppi\u00f2 una rivolta capeggiata da Leonardo Alagon. Il 14 aprile 1470, l'esercito del ViceR\u00e9 - che si apprestava ad occupare la citt\u00e0 e a sedare i disordini - fu sconfitto dai rivoltosi nella battaglia di Uras. Nicol\u00f2 Carros rifer\u00ec al Re di Sardegna del pericolo che Leonardo Alagon potesse scatenere una rivolta generale su tutta l'isola. Giovanni II allora, dopo aver concesso a Leonardo l'investitura del marchesato, allarmato, sentenzi\u00f2 nei confronti di tutta la famiglia Alagon - una terribile condanna di morte e la confisca di tutti i beni concessi. A quel punto nel 1475, la rivolta si allarg\u00f2 ulteriormente e Leonardo de Alagon raccolse tutte le popolazioni dell'isola insofferenti del dominio straniero.\nDalla Spagna e dagli altri stati della Corona furono inviati rinforzi, mentre sull'isola una violenta epidemia di peste bubbonica devastava i villaggi e le citt\u00e0. Insorsero contro il regno di Sardegna le regioni della Barbagia, del Goceano, il Marghine, il Mandrolisai, i Campidani, e tutta l'isola fu scossa da violenti tumulti.\nLa battaglia di Macomer.\nLa battaglia decisiva fu preceduta da sanguinosi scontri a Mores e ad Ardara. Il 19 maggio 1478, l'esercito del ViceR\u00e9 sorprese i sardi ribelli nei pressi di Macomer. Lo scontro fu durissimo. Leonardo Alagon fu sconfitto dalle soverchianti forze aragonesi formate da contingenti di \"spingarderos\" e armate con potenti artiglierie giunte dalla Sicilia. Artale, il figlio di Leonardo mor\u00ec combattendo. Sul campo perirono dagli 8.000 ai 10.000 uomini.\nLeonardo Alagon fugg\u00ec a Bosa da dove si imbarc\u00f2 per raggiungere Genova. In alto mare fu per\u00f2 tradito, fatto prigioniero e consegnato all'ammiraglio aragonese Giovanni Villamar\u00ec che lo condusse a Valencia. Condannato a morte, successivamente la pena gli fu tramutata in carcere a vita. Fu rinchiuso nel castello di X\u00e0tiva, dove mor\u00ec il 3 novembre 1494.\nI regnanti catalano-aragonesi del Regno di Sardegna.\nNel 1336 mor\u00ec Alfonso il Benigno, che lasci\u00f2 il trono al figlio Pietro il Cerimonioso. Fu il sovrano che ebbe rapporti con quasi tutti i Giudici d'Arborea del XIV secolo: Ugone II, Pietro III, Mariano IV, Ugone III, Federico Doria Cappai de Baux ed Eleonora quand'era reggente del figlio Federico. Solo Mariano Doria Cappai de Baux e Guglielmo III di Narbona non ebbero a che fare con Pietro il Cerimonioso, che mor\u00ec nel 1387.\nGiovanni il Galantuomo (1387-1396) tratt\u00f2 con Eleonora, che era reggente per Federico, e Martino il Vecchio (1396-1410) tratt\u00f2 con Federico, con Mariano e vinse a Sanluri con Guglielmo III di Narbona il 30 giugno 1409. In luglio mor\u00ec Martino il Giovane e l'anno successivo mor\u00ec anche Martino il Vecchio, mentre i suoi luogotenenti prendevano Oristano e lo trasformavano in Marchesato il 29 marzo 1410.\nCol compromesso di Caspe saliva sul trono Ferdinando di Antequera (1410-1416), un Trast\u00e1mara castigliano. Gli succedette Alfonso V il Magnanimo (1416-1458) dopo aver concesso la Marmilla cagliaritana a Leonardo Cubello nel 1416 per la somma di 25.000 fiorini d'oro e la Marmilla giudicale a Berengario Carr\u00f2z, governatore del Capo di Cagliari e Gallura e capitano generale dell'esercito aragonese in Sardegna, marchese di Quirra e barone di San Michele.\nLe condizioni sociali.\nAlfonso V convoc\u00f2 il primo Parlamento dei tre stamenti o bracci. L'isola era spopolata da 60 anni di guerra, a causa di alluvioni, pestilenze, incursioni e brigantaggio. Cagliari vide migliorare la situazione socio-economica e culturale. Le scuole erano in mano ai religiosi, le arti si svilupparono per merito di artisti locali e stranieri. Alla seconda met\u00e0 del Quattrocento appartengono i retabili del Maestro di Castelsardo e del Maestro di Ozieri. Ci furono numerosi incisori, argentieri e gioiellieri. Nelle citt\u00e0 regie si notarono forti miglioramenti.\nI vari tributi.\nLa situazione peggior\u00f2 nelle campagne dove fu applicato il feudalesimo anche negli ex territori dell'Arborea. Gli abitanti condussero una vita grama e dolorosa, sottoposti alle prepotenze ed agli abusi dei signori locali e dei loro procuratori (\"podatari\"), dato che i titolari vivevano in territorio iberico. I tributi erano numerosi e gravosi il pi\u00f9 importante era il \"Focatico\" o \"Feu\", pagato collettivamente e ripartito dalla comunit\u00e0 tra le singole famiglie. Seguiva il \"Llaor\" che gravava sui seminati e non sul raccolto. Il diritto di \"Paglia\" si pagava in grano ed orzo per mantenere i cavalli del vicer\u00e9. Le \"Decime\" erano pagate alla Chiesa per mantenere i prelati, i parroci e i vice parroci. Anche il bestiame era tassato con il \"Deghino\" o \"Sbarbagio\". Si pagava il 10% del miele e della cera e una percentuale per il vino venduto. A tutto si aggiungeva la \"Roadia\" (prestazioni gratuite per il signore e del trasporto gratuito fino a Cagliari delle tasse riscosse in natura), le \"Silvae\", il \"Pres\u00e8nti\", le \"Corv\u00e9es\". Si pagava per la \"Scolca\" (servizio di polizia), per la \"Curia\" (tribunale di prima istanza), per il mantenimento delle carceri e per il mezzo postatico (trasporto della corrispondenza).\nAlfonso il Magnanimo mor\u00ec a Napoli nel 1458. Lasci\u00f2 il trono al fratello Giovanni II d'Aragona. Dopo la guerra civile del 1468 si raggiunse un accordo nel 1469, stabilendo il matrimonio tra l'erede al trono catalano-aragonese e quella castigliana. Alla morte di Giovanni II salirono al trono Ferdinando II d'Aragona ed Isabella di Castiglia (1479-1516) dando origine al regno di Spagna e ponendo fine al Medioevo sardo nel 1479. Un anno prima finiva il Marchesato d'Oristano con la sconfitta di Leonardo Alagon, ma non il titolo che pass\u00f2 al re spagnolo e poi ai Savoia che lo ereditarono e lo conservarono anche dopo l'unit\u00e0 d'Italia avvenuta il 17 marzo 1861."}
{"id": "477854", "revid": "123187693", "url": "https://it.wikipedia.org/wiki?curid=477854", "title": "Raccolta di arte contemporanea Alberto della Ragione", "text": "La Raccolta di arte contemporanea Alberto della Ragione fu donata al Comune di Firenze nel 1970 dall'ingegnere Alberto della Ragione. Un tempo collocata nel palazzo della Cassa di Risparmio in piazza della Signoria, \u00e8 stata a lungo non visitabile in attesa di una ricollocazione in una adeguata sede museale delle circa 250 opere presenti. Con la Donazione Rosai e la Donazione Palazzeschi forma il nucleo delle Collezioni del '900 del Comune di Firenze. Nel 2013 la collezione \u00e8 diventata parte dell'allestimento del Museo Novecento in piazza Santa Maria Novella.\nStoria e descrizione.\nRicca di tele dei maggiori artisti italiani del XX secolo, documenta in maniera particolareggiata il periodo fra il 1920 e il 1945 con opere di autori come Mario Sironi, Giorgio Morandi, Giorgio De Chirico, Massimo Campigli, Ottone Rosai (tra cui la serie delle vedute fiorentine), Carlo Carr\u00e0, Filippo de Pisis, Felice Casorati, Renato Guttuso, Ren\u00e9 Paresce.\nAccanto alla Raccolta \"Della Ragione\" \u00e8 esposta infatti la piccola, pregiata collezione di tele di Filippo de Pisis, donate dal poeta Palazzeschi all'Universit\u00e0 di Firenze, che comprende alcune tra le pi\u00f9 significative testimonianze del percorso artistico del maestro, e un nucleo notevole di dipinti di Ottone Rosai.\nFra le opere di scultura pi\u00f9 significative la \"Paulette\" del primo periodo di Carlo Fontana, un \"Cavallo\" di Marino Marini, \"La Pisana\" di Arturo Martini e alcuni ritratti di Giacomo Manz\u00f9.\nDal 2006 la collezione \u00e8 esposta al Forte Belvedere: con la chiusura nel 2008 dello spazio il museo \u00e8 chiuso a tempo indeterminato. Nell'estate 2012 una parte della collezione \u00e8 stata esposta alla Galleria d'arte moderna e contemporanea Lorenzo Viani-GAMC a Viareggio. Nel 2013 la collezione \u00e8 stata inglobata nel Museo Novecento."}
{"id": "477860", "revid": "36426", "url": "https://it.wikipedia.org/wiki?curid=477860", "title": "Collezione Alberto della Ragione", "text": ""}
{"id": "477863", "revid": "48344", "url": "https://it.wikipedia.org/wiki?curid=477863", "title": "Ugolino dei conti di Segni", "text": ""}
{"id": "477864", "revid": "35813", "url": "https://it.wikipedia.org/wiki?curid=477864", "title": "Cencio Savelli", "text": ""}
{"id": "477865", "revid": "1305772", "url": "https://it.wikipedia.org/wiki?curid=477865", "title": "Ilinden", "text": " \nIlinden (in macedone \"\u0418\u043b\u0438\u043d\u0434\u0435\u043d\") \u00e8 un comune rurale della Macedonia del Nord di abitanti (dati 2002). La sede comunale \u00e8 nella localit\u00e0 omonima.\nGeografia fisica.\nIl comune confina a nord con Ara\u010dinovo, a ovest con la Citt\u00e0 di Skopje, a sud con Petrovec e a est con Kumanovo.\nSociet\u00e0.\nEvoluzione demografica.\nDal punto di vista etnico la popolazione \u00e8 cos\u00ec suddivisa:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "477866", "revid": "3358", "url": "https://it.wikipedia.org/wiki?curid=477866", "title": "Teoria breve", "text": ""}
{"id": "477867", "revid": "287204", "url": "https://it.wikipedia.org/wiki?curid=477867", "title": "Le querce di Albion", "text": "Le querce di Albion (\"The Forest House\", 1994) \u00e8 un romanzo fantasy di Marion Zimmer Bradley, il secondo del Ciclo di Avalon, e costituisce il prequel del primo libro pubblicato nella serie, \"Le nebbie di Avalon\".\nIl 17 ottobre 2019 l'editore HarperCollins Italia d\u00e0 nuovamente alle stampe il romanzo in una nuova versione integrale (mai pubblicata prima in Italia), ritradotta da Flavio Santi senza le precedenti censure. Il romanzo viene per l'occasione ritradotto col titolo originale voluto dall'autrice, \"La casa della foresta\".\nTrama.\nIl tema principale del libro, gi\u00e0 accennato nel libro Le nebbie di Avalon ma qui narrato in maniera completa, \u00e8 l'amore impossibile fra un soldato romano, Gaio, ed una sacerdotessa britanna, Eilan, votata alla castit\u00e0. I due innamorati, incapaci di restare insieme, causeranno una serie di controversie tra la comunit\u00e0 britannica e l'amministrazione romana; difatti, ai tempi della vicenda (seconda met\u00e0 del I secolo d.C.) la Britannia si trova da pochi decenni sotto la colonizzazione romana, ed \u00e8 divisa tra coloro che vogliono scacciare gli invasori con la forza e quelli che invece premono per una convivenza pacifica. La stessa famiglia di Eilan \u00e8 divisa tra questi due schieramenti, e il suo amore per un uomo di origine romana la porter\u00e0 ad avere il disprezzo di diverse persone a lei care (suo padre, sua sorella e suo fratello, decisi a una bellicosa insurrezione anti-romana).\nLa narrazione si svolge nell'odierno Galles nord-orientale, e comprende buona parte della vita dei due amanti, cominciando dalla giovinezza, che vede il loro primo incontro in seguito ad un incidente di caccia nel quale Gaio, figlio del prefetto di Deva ma di origine britanna da parte della defunta madre (principessa della trib\u00f9 dei Siluri) rimane ferito e viene curato dalla famiglia di Eilan, che per sua fortuna non si accorge della sua origine romana (eccezion fatta per il nonno di Eilan, che \u00e8 il sommo capo dell'ordine dei druidi, ma \u00e8 un convinto assertore della convivenza pacifica coi romani); essendo un ufficiale dell'esercito, dopo la guarigione Gaio \u00e8 costretto a tornare in servizio e gli viene impedito, a causa della contrariet\u00e0 di suo padre e del padre di Eilan, di sposare la ragazza, che nel frattempo entra a far parte della Casa della Foresta, dove le sacerdotesse devono fare voto di castit\u00e0.\nPassano gli anni, Gaio fa carriera come futuro successore del padre mentre Eilan prende definitivamente i voti e diviene addirittura la nuova Somma Sacerdotessa della Dea, dopo la morte dell'anziana Lhiannon per idropisia. Ma Eilan e Gaio si rincontreranno in gran segreto ad una festa di Beltane, dove si uniscono in amore e concepiscono cos\u00ec un figlio. Con molte difficolt\u00e0, Eilan riesce a tenere nascosta l'esistenza del figlio (che potrebbe costare la vita ad entrambi se fosse scoperta), e decide di dargli il nome di Gawen, ovvero il modo in cui la madre britannica di Gaio chiamava il figlio. Grazie ad una profezia, Eilan sa che suo figlio Gawen \u00e8 discendente del Drago (la nobilt\u00e0 celtica), dell'Aquila (la nobilt\u00e0 romana) e dei Saggi (i Druidi), e giocher\u00e0 un importante ruolo nel futuro della Britannia.\nGaio deve tuttavia tornare a Londinium per sposare una giovane ragazza romana, figlia di un caro amico del padre, pur non amandola veramente; dopo il matrimonio torner\u00e0 a Deva e convincer\u00e0 la moglie a stabilirsi insieme a lui, procreando diversi figli (tutte femmine, meno un maschio che tuttavia morir\u00e0 prima del parto).\nQuando viene poi decisa l'insurrezione delle trib\u00f9 britanniche contro Roma, Gaio viene inviato a reprimere la rivolta prima che essa dilaghi, ma viene catturato nei pressi della Casa della Foresta (seguendo le tracce di alcune truppe romane disobbedienti) e viene condannato a morte dal padre di Eilan per sacrilegio. Viene cos\u00ec arso vivo durante la cerimonia sacrale, mentre Eilan, che decide di perdonare i suoi tradimenti, in punto di morte gli conferma il proprio amore, venendo cos\u00ec fulminata dalla Dea, per atto misericordioso.\nAlla morte dei due amanti, l'insegnante di Eilan, Caillean, si impegner\u00e0 ad accudire Gawen e condurr\u00e0 i druidi superstiti nel sacro rifugio della terra incantata di Avalon.\nAmbientazione.\n\"La casa della foresta\" \u00e8 un romanzo ambientato nella Britannia minore, nel \"I secolo d.C.\", ed \u00e8 liberamente ispirato all'opera \"Norma\", un'opera del 1831, in due atti di Vincenzo Bellini, su libretto di Felice Romani, tratto dalla tragedia \"Norma, ou L'infanticide\" di Louis-Alexandre Soumet. \nL'autrice, da sempre grande appassionata di opera lirica come ricorda Diana L. Paxson, compose a pi\u00f9 riprese il romanzo, a partire dall'adolescenza fino agli ultimi anni di vita, dando, rispetto alla versione operistica, una nuova ambientazione che fosse pi\u00f9 congeniale, e quindi realistica, al contesto storico. Da qui la connessione ad Avalon e alla sua ricca mitologia celtica e alla cultura neopagana con i suoi riti e cerimonie. "}
{"id": "477869", "revid": "729019", "url": "https://it.wikipedia.org/wiki?curid=477869", "title": "Dassault \u00c9tendard VI", "text": "Il Dassault \u00c9tendard VI (dal francese: \"stendardo\") era un prototipo di caccia destinato anche a compiti di appoggio tattico sviluppato in Francia a met\u00e0 degli anni cinquanta.\nParallelamente all'\u00c9tendard II, un caccia leggero sviluppato per una specifica de l'Arm\u00e9e de l'Air del luglio 1953, venne avviato lo sviluppo di una variante in grado di rispondere ad un concorso NATO per un caccia destinato all'attacco al suolo ed in grado di operare da piste non preparate.\nLe specifiche di questo concorso del 1954, designato NBMR-1 (NATO Basic Military Requirement N\u00b01), richiedevano un velivolo dal peso compreso tra i 3.630\u00a0kg e 4.530\u00a0kg in grado da operare da piste non preparate, destinato ad essere equipaggiato con un motore turbogetto Bristol Siddeley Orpheus il cui sviluppo era sovvenzionato dalla NATO. In un primo tempo venne scelta la versione BOr 3 da 2.200\u00a0kg, ma poi si richiese il pi\u00f9 potente BOr 12 da 3.700\u00a0kg di spinta con postbruciatore.\nL'\u00c9tendard VI, il cui progetto era stato inizialmente designato Myst\u00e8re XXVI era un caccia destinato ad operare prevalentemente a bassa quota, quindi privo dell'abitacolo pressurizzato adottato sul \u00c9tendard IV, un ulteriore progetto sviluppato privatamente dalla Dassault e caratterizzato da maggiori dimensioni. Il primo volo del 15 marzo 1957 venne effettuato con il motore BOr 3. Gli altri due velivoli della famiglia, \u00c9tendard II ed \u00c9tendard avevano gi\u00e0 volato l'anno prima, rispettivamente il 23 ed il 24 luglio del 1956.\nPer venire incontro alle richieste di flessibilit\u00e0 operativa richieste dal concorso NATO l'\u00c9tendard VI non disponeva di mitragliatrici o cannoni fissi (Come la coppia di DEFA 552 da 30\u00a0mm installati sulle versioni II e IV), ma di un alloggiamento ventrale in cui potevano essere installati in alternativa:\nIn aggiunta disponeva di due attacchi subalari.\nLa fase finale del concorso NBMR-1 per il nuovo caccia leggero NATO si tenne alla fine del 1957 presso l'aeroporto di Bretigny-sur-Orge. L'italiano Aeritalia G-91 ed i francesi Breguet 1001 Taon ed \u00c9tendard VI, erano gli aerei che avevano superato la fase preliminare di valutazione dei progetti e la cui costruzione dei prototipi era stata sovvenzionata da Stati Uniti ed i rispettivi paesi. Ad effettuare le valutazioni piloti statunitensi, britannici, francesi ed italiani.\nNel gennaio successivo il G-91 venne proclamato vincitore e l'\u00c9tendard VI si classific\u00f2 secondo, le sue pur brillanti prestazioni erano state surclassate da quelle del piccolo caccia italiano.\nFallito l'obiettivo del caccia NATO la carriera dell'\u00c9tendard VI si concluse. La Dassault Aviation prefer\u00ec puntare sul pi\u00f9 grande e versatile \u00c9tendard IV, che era stato provato assieme ai 3 velivoli del concorso NATO riscuotendo l'interesse della A\u00e9ronautique navale, mentre per il ruolo di caccia terrestre per l'Arm\u00e9e de l'Air si profilava il promettente Mirage III che aveva volato per la prima volta il 18 novembre 1956."}
{"id": "477879", "revid": "1123217", "url": "https://it.wikipedia.org/wiki?curid=477879", "title": "Coprinopsis atramentaria", "text": "Coprinopsis atramentaria \u00e8 un fungo della famiglia Psathyrellaceae che in passato veniva usato per la produzione dell'inchiostro.\nDescrizione della specie.\nCappello.\n3\u20136\u00a0cm, prima ovoidale, spesso tronco all'apice, poi aperto, con il margine che si rompe e si liquef\u00e0; grigio-brunastro, pi\u00f9 scuro verso il centro, con piccole scaglie appressate, tipicamente scanalato, con orlo ondulato in maniera irregolare.\nLamelle.\nLibere, ventricose e pruinose, larghe 7\u201315\u00a0mm, prima molto fitte e bianche, poi larghe brune e infine nerastre e deliquescenti.\nGambo.\n8-18 x 0,8-1,5\u00a0cm, cilindrico e attenuato verso l'alto, sericeo, concolore al cappello, con scaglie brunastre nella parte inferiore, molto presto cavo all'interno.\nCarne.\nBruno-grigiastra negli esemplari giovani, poi biancastra in quelli adulti, fibrosa nel gambo.\nOdore e sapore: non particolari.\nSpore.\nNere in massa, 7-10 x 4,5-6 \u00b5m, ellittiche, con poro germinativo evidente.\nHabitat.\n\u00c8 un fungo saprofita e lignicolo. Cresce spesso cespitoso ai bordi dei ceppi di alberi isolati. Fruttifica dalla primavera all'autunno.\nCommestibilit\u00e0.\nAlcune fonti lo riportano come \"edule da giovane\", molte altre come non commestibile, neanche dopo cottura.\nDiviene comunque velenoso se ingerito insieme a bevande alcooliche, anche a distanza di parecchie ore, a volte anche giorni (sindrome coprinica), ne \u00e8 pertanto sconsigliato vivamente il consumo."}
{"id": "477881", "revid": "170423", "url": "https://it.wikipedia.org/wiki?curid=477881", "title": "Alitalia Servizi", "text": "Alitalia Servizi S.p.A. in Amministrazione Straordinaria \u00e8 stata una societ\u00e0 italiana attiva nel settore del trasporto aereo, occupandosi di manutenzione e revisione di aeromobili, operazioni aeroportuali ed handling, servizi amministrativi, informatici e telecomunicazioni.\nEra parte del gruppo Alitalia - Linee Aeree Italiane.\nStoria.\nLa compagnia nasce il 10 novembre 2004 ma diventa operativa dal 1\u00ba maggio 2005, con la riorganizzazione della holding Alitalia che le conferisce i rami d'azienda relativi ai servizi strumentali e di supporto al volo, quali \"Manutenzione aeronautica\", \"Assistenza aeroportuale\", \"Information Technology\", \"Call center\", \"Servizi condivisi\", \"Servizi di manutenzione e gestione del patrimonio immobiliare\", asset valutati circa 315 milioni di euro. Per questo motivo l'impresa era nota anche come AZ Service, entit\u00e0 diversa rispetto ad Alitalia (AZ Fly), a cui rimanevano in capo le operazioni di volo (piloti e assistenti), la gestione della flotta e le attivit\u00e0 commerciali. \nAlitalia, per contratto, doveva approvvigionarsi in via esclusiva presso Alitalia Servizi. Ad Alitalia Servizi, invece, era consentito muoversi liberamente sul mercato. Tuttavia, l'84% del fatturato Alitalia Servizi era dovuto ai rapporti con Alitalia.\nSecondo la sentenza di primo grado numero 14243 del Tribunale di Roma, sezione VI, 28 settembre 2015, le tariffe che Alitalia Servizi applicava ad Alitalia erano superiori a quelle di mercato e comunque la scissione cagion\u00f2 \"inefficienze produttive, duplicazioni di funzioni di controllo, conflittualit\u00e0 interna, carenze nei flussi informativi cui sono conseguiti solo diseconomie\". Gli imputati, condannati tra le altre cose a risarcire Alitalia Servizi, hanno presentato appello e il processo \u00e8 ancora in corso.\nL'obiettivo del piano industriale era quello di aprire tali business a nuovi partner industriali insieme ai quali poi condurre le attivit\u00e0, ma non si riusc\u00ec nell'intento a causa delle proteste dei sindacati, nonostante fossero gi\u00e0 stati firmati accordi con Almaviva (call center), Accenture (servizi amministrativi) e Eds (Ict) e create le societ\u00e0 veicolo in cui conferire le attivit\u00e0 da vendere (Call Center 2006 S.r.l., Servizi Condivisi 2006 S.r.l., Servizi Informatici 2006 S.r.l.).\nNel novembre 2005 Alitalia cede il 49% delle azioni a Fintecna, per 167 milioni di euro; tuttavia, fu stabilito che quest'ultima avesse il 51% dei voti in modo tale da permettere da Alitalia di deconsolidare Alitalia Servizi dal bilancio di gruppo.\nNel 2007 Fintecna versa altri 43 milioni per ricapitalizzare l'azienda.\nNel 2009 viene rilevata da Alitalia - Compagnia Aerea Italiana al prezzo di 57 milioni di euro.\nAd oggi, formalmente, \u00e8 ancora esistente, sottoposta a procedura di amministrazione straordinaria.\nDati.\nL'azienda occupava circa 8.300 persone. \nLa dirigenza era formata dal presidente Giancarlo D'Andrea (direttore generale Fintecna) e dall'amministratore delegato Roberto Renon.\nSociet\u00e0 controllate:"}
{"id": "477882", "revid": "110098896", "url": "https://it.wikipedia.org/wiki?curid=477882", "title": "Dryptosaurus aquilunguis", "text": "Il driptosauro (\"Dryptosaurus aquilunguis\") era un dinosauro carnivoro vissuto nel Cretaceo superiore della parte orientale del Nordamerica.\nUna \"vittima di guerra\".\nDescritto per la prima volta da Edward Drinker Cope nel 1866, questo dinosauro \u00e8 presto diventato uno dei protagonisti involontari della cosiddetta \"guerra delle ossa\" tra il paleontologo di Filadelfia e il suo rivale acerrimo, Othniel Charles Marsh.\nCope, infatti, denomin\u00f2 i resti \"Laelaps aquilunguis\", in riferimento a un cane della mitologia greca trasformato in pietra nell'atto di saltare (per rendere l'idea di un predatore bipede e agile), ma il nome risult\u00f2 gi\u00e0 appartenere a un altro animale. Marsh, quindi, lo ridescrisse una decina di anni dopo come \"Dryptosaurus\".\nL'altra parte del Nordamerica.\nIl driptosauro era, con tutta probabilit\u00e0, il superpredatore degli Stati Uniti orientali di fine Cretaceo. A quell'epoca, gli Usa orientali erano separati dal resto del continente da un largo braccio di mare che attraversava gli stati centrali, e impediva un vero e proprio interscambio faunistico. Come risultato, mentre in Wyoming e in Montana si svilupparono faune \"famose\", con animali come \"Tyrannosaurus\", \"Triceratops\" e \"Ankylosaurus\", nel New Jersey la fauna a dinosauri era molto pi\u00f9 ridotta e conservava forme abbastanza primitive come \"Dryptosaurus\".\nI resti fossili di questi dinosauri, tuttavia, sono scarsissimi, e quelli del driptosauro sono tra i meglio conservati.\nLungo dai sei ai nove metri, questo grande teropode vagava in cerca di prede come i dinosauri dal becco d'anatra (adrosauri). Nel New Jersey, infatti, sono stati trovati i resti di \"Hadrosaurus\", ovvero l'animale che d\u00e0 il nome all'intero gruppo di dinosauri erbivori.\nI \"dinosauri combattenti\" di Charles Knight.\nBench\u00e9 piuttosto famoso dal momento che \u00e8 stato uno dei primi dinosauri carnivori descritti nel continente americano, il driptosauro non \u00e8 un animale molto conosciuto: i suoi resti fossili ritrovati nel New Jersey, infatti, sono piuttosto frammentari.\nTra i vari resti, sono stati rinvenuti quelli di un grande artiglio (da qui il nome specifico \"aquilunguis\") che originariamente si pensava fosse posizionato sui \"piedi\" del dinosauro. \u00c8 molto pi\u00f9 probabile, invece, che quest'arma fosse appartenuta agli arti anteriori, poich\u00e9 se fosse stata a contatto costante con il terreno sarebbe stata danneggiata.\nFamosa \u00e8 la ricostruzione data dal pittore Charles R. Knight, che sul finire dell''800 rappresent\u00f2 due di questi animali in lotta tra loro, mettendo in risalto le enormi zampe posteriori artigliate.\nClassificazione confusa.\nIl driptosauro attir\u00f2 subito l'attenzione dei paleontologi dell'epoca, che lo riconobbero come un rappresentante di quella linea di dinosauri carnivori noti come teropodi, e riscontrarono somiglianze con il \"Megalosaurus\" del Giurassico europeo, anche se la differenza stratigrafica era davvero ampia.\nAlcune caratteristiche del nuovo fossile, per\u00f2, erano davvero peculiari: innanzitutto il grande artiglio, certo, ma anche il femore, apparentemente simile a quello dell'erbivoro \"Iguanodon\".\nPer anni e anni, il driptosauro \u00e8 stato variamente classificato tra i cosiddetti carnosauri, posizionato principalmente in una \"famiglia calderone\" come quella dei megalosauridi.\nNegli anni '90, il driptosauro venne avvicinato ai celurosauri, in particolare a forme primitive, ma negli anni pi\u00f9 recenti si tende a vedere questo animale come un rappresentante basale, seppur di et\u00e0 particolarmente tarda, dei tirannosauroidi.\nBibliografia.\nAbstract online degli articoli precedenti"}
{"id": "477883", "revid": "22356", "url": "https://it.wikipedia.org/wiki?curid=477883", "title": "Dryptosaurus", "text": ""}
{"id": "477884", "revid": "287204", "url": "https://it.wikipedia.org/wiki?curid=477884", "title": "Delay", "text": "Il delay, echo/delay o delay/echo (dall'inglese per \"ritardo\" e \"eco\") \u00e8 un effetto usato per modificare il suono di strumenti musicali elettrici o amplificati. Viene anche talvolta impropriamente chiamato eco.\nLa funzione generale del delay consiste nel registrare il suono in ingresso e riprodurlo con un determinato ritardo temporale. Solitamente il suono ritardato viene aggiunto al segnale originale, anzich\u00e9 sostituirlo; in questo caso l'effetto complessivo \u00e8 simile a quello dell'eco. Il concetto \u00e8 analogo a quello del riverbero: la differenza principale fra questi due tipi di effetti sonori riguarda la scala dei tempi resi disponibili al musicista. Infatti il riverbero riproduce il suono originale con un ritardo minimo, inferiore al decimo di secondo, mentre un delay pu\u00f2 produrre il suono ritardato anche di decine di secondi.\nIl suono ritardato pu\u00f2 a sua volta essere reintrodotto nel sistema di delay, producendo una sequenza di echi. In genere il suono ritardato \u00e8 riprodotto a un volume inferiore all'originale, cosicch\u00e9 la sequenza di echi sfuma nel tempo, come un'eco fisica in determinate condizioni di acustica.\nIn genere un delay offre al musicista \"almeno\" tre possibilit\u00e0 di controllo sull'effetto applicato: la scelta della lunghezza temporale del ritardo, consentendo di mandare \"a tempo\" gli echi rispetto al ritmo del brano musicale, la scelta del numero massimo di echi, e la scelta del volume degli echi. Si tratta in genere di un effetto a pedale che consente di inserirlo o disinserirlo a piacere senza dover togliere le mani dallo strumento evitando interruzioni.\nL'echo/delay \u00e8 uno degli effetti standard usati in modo frequente nella maggior parte dei generi di musica leggera. Fra gli artisti che ne hanno fatto tradizionalmente un uso pi\u00f9 evidente si possono citare i Pink Floyd, che hanno basato su effetti di eco il \"sound\" di moltissimi loro successi, da \"One of These Days\" (\"Meddle\", 1971) a \"Another Brick in the Wall\" (\"The Wall\", 1979). L'esempio forse pi\u00f9 celebre \u00e8 quello del chitarrista Brian May che nel brano \"Brighton Rock\" dei Queen sviluppa un assolo basato esclusivamente sul delay.\nI primi delay erano strumenti analogici che usavano un supporto magnetico, per esempio un nastro, per registrare il suono in ingresso in modo simile al funzionamento di un normale registratore a nastro; un esempio di un delay di questo genere \u00e8 il celebre Roland Space Echo. Questo sistema aveva il difetto di comportare la progressiva usura del nastro impiegato. Tuttavia lasciava anche la possibilit\u00e0 a musicisti con competenze tecniche di agire in modo estremamente creativo sulla riproduzione dei suoni. Un esempio celebre di uso creativo del delay con nastro magnetico \u00e8 la tecnica delle Frippertronics sviluppata dal chitarrista Robert Fripp e da Brian Eno, che la riprende nuovamente insieme al chitarrista The Edge degli U2 nell'album \"The Unforgettable Fire\" della band irlandese. Di rilievo anche l'utilizzo che ne ha fatto Chuck Hammer per la sua guitar synth con un armonizzatore nei brani \"Ashes to Ashes\" e \"Teenage Wildlife\" dell'album \"Scary Monsters (and Super Creeps)\" di David Bowie.\nA partire dagli anni ottanta il mercato ha sostituito rapidamente i delay analogici con i delay digitali che digitalizzano il suono in ingresso e lo memorizzano in un circuito che ha caratteristiche analoghe a quelle della memoria RAM dei computer. Questa tecnica presenta il vantaggio di non comportare virtualmente alcun tipo di usura dei componenti, consente una riproduzione pi\u00f9 fedele del suono originale e, attraverso la digitalizzazione, pu\u00f2 facilmente essere integrata con altri strumenti di elaborazione del suono, Per esempio, molti delay digitali forniscono anche funzioni di flanger, phaser, chorus o altri effetti legati alla modifica della forma d'onda del suono riprodotto.\nL'evoluzione naturale del delay tradizionale a pedale \u00e8, come per quasi tutti gli altri effetti, l'impiego di software specifici che consentono di ottenere l'effetto nel contesto di un programma di elaborazione musicale per computer."}
{"id": "477886", "revid": "729019", "url": "https://it.wikipedia.org/wiki?curid=477886", "title": "\u00c1lvar N\u00fa\u00f1ez Cabeza de Vaca", "text": "Biografia.\nIl soprannome \"Cabeza de Vaca\" gli deriva da un antenato, Pedro de Vera, che utilizz\u00f2 il teschio di una mucca per segnalare un passaggio alle truppe spagnole nella guerra contro i Mori.\nDe Vera successivamente riusc\u00ec a strappare le Canarie al Portogallo e a colonizzarne gli abitanti. Cabeza de Vaca cresce quindi in un determinato ambiente, abituato ad avere schiavi di colore. Viene avviato alla carriera militare e raggiunge l'America nel 1527, aggregato ad una spedizione diretta in Florida e guidata dal conquistador P\u00e1nfilo de Narv\u00e1ez, un personaggio di cui neanche il re ha fiducia per avvenimenti precedenti.\nCabeza de Vaca viene quindi mandato sia come soldato che come tesoriere, uomo di fiducia della corona. La spedizione va male: rimangono impantanati nell'entroterra fin quando decidono di raggiungere il Messico che credevano vicino (in realt\u00e0 distava duemila miglia).\nRaggiunto il Texas i superstiti si sparpagliarono. Si trovavano nel territorio della trib\u00f9 nomade degli Han Capoque (cacciatori - raccoglitori).\nAll'inizio Cabeza de Vaca, in quanto bianco, viene tenuto in gran considerazione; poi, saputi di episodi di cannibalismo da parte di altri spagnoli, il rapporto cambia.\nQuesto periodo di prigionia finisce quando rincontra tre dei suoi vecchi compagni: due spagnoli - Andr\u00e9s Dorantes e Alonso del Castillo Maldonado e lo schiavo di Dorante, Estevan, di origini marocchine.\nQuest'ultimo sar\u00e0 l'unico che riuscir\u00e0 ad interagire con le trib\u00f9 native facendo da intermediario fra i due mondi. Riescono ad escogitare una fuga e partono verso ovest alla ricerca di altri spagnoli.\nIl viaggio verso Citt\u00e0 del Messico durer\u00e0 otto anni. Sono i primi europei che riescono ad attraversare l'America, partendo dalla Florida e arrivando in Messico. Vivere per otto anni in condizioni estreme porter\u00e0 Cabeza de Vaca a un certo percorso di riflessione. Nel corso del viaggio si uniscono a loro degli indigeni motivati dal fatto che, da un certo punto in poi del loro cammino, e grazie ad episodi di guarigioni, la loro fama di guaritori li precede. A Cabeza de Vaca viene infatti attribuita la prima operazione chirurgica in suolo americano.\nDopo l'incontro con un indigeno che indossava ornamenti di provenienza spagnola (in particolare una fibbia di una cintura, portata come ciondolo), riesce a trovare altri spagnoli. Si tratta della spedizione di Diego de Alcaraz, che aveva lo scopo di catturare degli schiavi.\nAvvenuto l'incontro, Alcarez era deciso a convincere Cabeza de Vaca a schiavizzare i suoi seguaci. La cosa sconvolse Cabeza de Vaca e la sua ostilit\u00e0 verso Alcarez gli cost\u00f2 l'imprigionamento. Fu rispedito in Spagna nel 1537.\nGrazie al suo atteggiamento riesce a farsi affidare una spedizione in Paraguay, dove constata l'atteggiamento sfruttatore e da dominatore della Spagna.\nPer la sua condotta ostile alla corona viene prima fatto rientrare in patria e poi esiliato in Algeria ad Orano nel 1545. Graziato dopo otto anni di esilio torn\u00f2 in spagna a Siviglia dove morir\u00e0.\nI \"Naufragi\".\nTutte queste esperienze fanno nascere la Relazione indirizzata a Carlo V dal titolo \"Naufragios y relaci\u00f3n de la jornada que hizo a la Florida\", conosciuta in italiano sotto il titolo di \"Naufragi\". Ne esistono due edizioni: una del 1542 finita in Paraguay che include gli otto anni trascorsi in America, e l'altra del 1545 scritta in esilio che integra la prima con l'esperienza in Paraguay.\nCabeza de Vaca decide di riportare ci\u00f2 che ha vissuto senza la sudditanza psicologica che gli poteva derivare dal fatto che il suo destinatario era il re. Propone degli spunti di riflessione e alcuni velati suggerimenti. Il suo tentativo consiste nel cercare di conoscere le popolazioni native americane senza giudicarle. Abbandona ogni pregiudizio. Sceglie di portare l'attenzione del re verso certe tematiche dense di significato (le qualit\u00e0 delle popolazioni per esempio). Il re utilizz\u00f2 questa Relazione come bagaglio di informazioni, senza considerare minimamente i consigli dell'autore. Durante il suo viaggio Cabeza de Vaca effettua un processo di decolonizzazione: rimuove la sua sovrastruttura del colonialista e diventa un qualcuno che si mette allo stesso livello delle popolazioni che incontra. Invece di conquistare viene conquistato da ci\u00f2 che vede e ci\u00f2 che sente."}
{"id": "477887", "revid": "125413861", "url": "https://it.wikipedia.org/wiki?curid=477887", "title": "Adam-12 (serie televisiva 1968)", "text": "Adam-12 \u00e8 una serie televisiva statunitense del 1968. Nel 1990 \u00e8 stato creato un seguito, \"New Adam-12\".\nKent McCord ha avuto anche un piccolo ruolo nella serie televisiva di Batman nella quale interpret\u00f2 un giovane poliziotto che voleva fare la multa alla Batmobile per divieto di sosta. \nNel 1990, Martin Milner e Kent McCord girarono insieme un'altra serie TV intitolata \"Nashville Beat\", nella quale vestivano ancora una volta i panni di due poliziotti di Los Angeles.\nDue dei figli di Martin Milner apparvero in alcuni episodi della serie: Andrew Milner interpret\u00f2 un piccolo stunt su una bicicletta nell'episodio \"Divisione Notheast\"(1973), Amy Milner apparve nell'episodio \"Vittime del crimine\" (1975)\nLa radio usata nella Adam-12 era una vera radio di polizia usata dai dipartimenti di Los Angeles negli anni '60 e '70 e la voce apparteneva ad un vero agente della sala radio della LAPD, Sharon Claridge.\nTrama.\nI due agenti di polizia Pete Malloy, veterano, e Jim Reed, recluta, pattugliano le strade di Los Angeles a bordo della loro macchina di servizio, la Adam-12 (una Plymouth Belvedere del 1967).\nUna delle caratteristiche della serie \u00e8 la molteplicit\u00e0 dei casi che si presentano ai due agenti nel corso di una singola puntata e la minuziosit\u00e0 dei particolari."}
{"id": "477892", "revid": "1305772", "url": "https://it.wikipedia.org/wiki?curid=477892", "title": "Ara\u010dinovo", "text": " \nAra\u010dinovo (in \u0410\u0440\u0430\u0447\u0438\u043d\u043e\u0432\u043e; ) \u00e8 un comune rurale nella parte settentrionale della Macedonia del Nord di abitanti (dato 2002). La sede comunale \u00e8 nella localit\u00e0 omonima\nGeografia fisica.\nIl comune confina a nord con Lipkovo, a ovest con la Citt\u00e0 di Skopje, a sud con Petrovec e a est con Kumanovo.\nSociet\u00e0.\nEvoluzione demografica.\nIn base ai dati del censimento, la popolazione \u00e8 cos\u00ec divisa dal punto di vista etnico:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "477893", "revid": "124128172", "url": "https://it.wikipedia.org/wiki?curid=477893", "title": "Vincenzo da Filicaja", "text": "Vincenzo da Filicaja \u00e8 considerato come uno dei pi\u00f9 famosi poeti della seconda met\u00e0 del Seicento. Il Filicaia, in Arcadia, fu tra coloro che proposero di cantare \u201cin grande\u201d e di restituire eroicit\u00e0 e dignit\u00e0 di toni e di temi ad una poesia di forte impronta toscana. Appartenne, ideologicamente, alla scuola antimarinista del Chiabrera. Fu sostenitore del classicismo, richiamando, in alcuni sonetti, lo stile petrarchesco: far tornare la poesia italiana alla semplicit\u00e0 ed alla naturalezza del periodo \u201cclassico\u2019\u2019. Le sue odi ispirate alla grande vittoria di Jan Sobieski lo pongono spesso al livello dei migliori poeti italiani dell'epoca.\nNel corso della sua vita ricopr\u00ec importanti cariche: accett\u00f2 la carica di Senatore, che gli fu offerta da Cosimo III de' Medici, Granduca di Toscana nel 1695; fu governatore di Volterra (1696) e governatore di Pisa (1700). Fu ascritto all'Accademia dell'Arcadia, con il nome arcadico \"Polibo Emonio\", e, oltre che della Crusca, di cui fu censore, il Filicaia fu membro anche dell\u2019Accademia degli Apatisti. Gli Accademici Sepolti lo fecero loro socio.\nBiografia.\nNato da una famiglia molto facoltosa e di antica nobilt\u00e0 di Firenze (i da Filicaja), ebbe una educazione liberale, prima nella sua citt\u00e0 natale presso i Gesuiti e quindi all'Universit\u00e0 di Pisa.\nA Pisa Vincenzo studi\u00f2 lettere e storia e rimase molto impressionato dall'Ordine di Santo Stefano e dalla passata gloria della Repubblica di Pisa, nonostante uno dei suoi antenati avesse fortemente contribuito al declino della Repubblica. Si ricorda infatti come Antonio da Filicaja, Averardo Salviati e Niccol\u00f2 Capponi espugnarono Pisa nel 1509 e la annetterono alla Repubblica di Firenze.\nDopo cinque anni di residenza a Pisa, torn\u00f2 a Firenze dove spos\u00f2 Anna Capponi, figlia del Senatore Scipione Capponi e si ritir\u00f2 nella sua villa di Filicaja. A causa della morte prematura della moglie, di cui era molto innamorato, si rifiut\u00f2 sempre di scrivere poesie di tema amoroso e si occup\u00f2 principalmente di ricerca letteraria, soprattutto italiana e latina. \nLa sua eminenza letteraria, le opportunit\u00e0 che gli venivano dall'essere un membro dell'Accademia della Crusca, le relazioni sociali che manteneva in virt\u00f9 dell'influenza del proprio casato e di quello della moglie e la sua profonda amicizia con la regina Cristina di Svezia, spiegano sufficientemente bene come arriv\u00f2 facilmente a essere amico con personalit\u00e0 letterarie come Lorenzo Magalotti, Benedetto Menzini e Francesco Redi. Quest'ultimo, oltre a essere uno dei pi\u00f9 brillanti poeti dell'epoca e un saggio consigliere letterario, era anche Archiatro del Granduca Ferdinando II (tale carica indicava il medico gerarchicamente pi\u00f9 importante dello stato) e la sua influenza sul Sovrano fu usata spesso con zelo ed efficienza in favore dell'amico Geribaldi\nVincenzo tent\u00f2 per quanto possibile di risiedere nel suo ritiro campestre di Al Filicaja e di star lontano dagli incarichi di corte per timore di perdere la propria indipendenza intellettuale. Nel 1689 mor\u00ec a Roma Cristina di Svezia che durante la sua vita aveva aiutato anche economicamente Vincenzo, oltre ad averlo chiamato a far parte dell'Accademia Reale da lei creata a Roma. Cos\u00ec \"non per ambizion ma per bisogno\" Vincenzo fu costretto ad accettare da Cosimo III incarichi di stato. Nel 1696 fu nominato Governatore di Volterra dove si distinse per la sua politica moralizzatrice. Nel 1700 fu Governatore di Pisa. La sua popolarit\u00e0 in entrambi gli incarichi fu cos\u00ec alta che al momento in cui fu richiamato a Firenze la popolazione insorse affinch\u00e9 l'incarico gli fosse prolungato. Divent\u00f2 poi Senatore e mor\u00ec a Firenze per \"mal di petto\" nel 1707. Fu sepolto nella chiesa di San Pier Maggiore a Firenze insieme a tutti i suoi antenati. Quando la chiesa fu abbattuta per un riordino urbanistico un cenotafio a sua memoria fu posto nella basilica di Santa Croce.\nIl Filicaja \u00e8 naturale e spontaneo nei suoi due sonetti inneggianti all'unit\u00e0 d'Italia (\"Italia, Italia, o tu cui feo la sorte\" e \"Dove, Italia, il tuo braccio? e a che ti serve?\") mentre la purezza dei versi del sonetto \"Sulla fede nelle disgrazie\" richiama stili petrarcheschi."}
{"id": "477895", "revid": "2175", "url": "https://it.wikipedia.org/wiki?curid=477895", "title": "1,10-fenantrolina monoidrata", "text": ""}
{"id": "477899", "revid": "697352", "url": "https://it.wikipedia.org/wiki?curid=477899", "title": "Caccia (disambigua)", "text": ""}
{"id": "477900", "revid": "15756", "url": "https://it.wikipedia.org/wiki?curid=477900", "title": "Plantago lanceolata", "text": "La piantaggine lanciuola (Plantago lanceolata ) \u00e8 una pianta erbacea officinale perenne della famiglia delle Plantaginaceae.\nEtimologia.\nIl nome generico (\"Plantago\") deriva dalla parola latina \"planta\" e significa \"pianta del piede\" e fa riferimento alle piatte foglie basali di questa pianta simili a \"piante di un piede\". L'epiteto specifico (\"lanceolata\") deriva dal latino \"lanceolatum\" e fa riferimento alla forma delle foglie simile alla punta delle lance.\nIl nome scientifico della specie \u00e8 stato definito da Linneo (1707\u20131778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum\", 1: 113, del 1753.\nDescrizione.\nLe piante di questa voce hanno una altezza variabile da 20 a 50\u00a0cm e oltre. La forma biologica \u00e8 emicriptofita rosulata (H ros), ossia in generale sono piante erbacee acaule, a ciclo biologico perenne, con gemme svernanti al livello del suolo e protette dalla lettiera o dalla neve e hanno le foglie disposte a formare una rosetta basale. Sono piante proterogine (gli ovuli maturano prima del polline per evitare l'autofecondazione in quanto sono piante soprattutto anemogame). In genere la pubescenza \u00e8 formata da peli semplici.\nRadici.\nLe radici sono secondarie (sottili quasi capillari e contorte) da un rizoma legnoso e ingrossato.\nFusto.\nLa parte aerea della pianta consiste in uno o pi\u00f9 assi fiorali (= scapi) allungati e privi di foglie. Gli scapi sono eretti striato-solcati (con cinque scanalature).\nFoglie.\nLe foglie sono tutte in rosetta basale con disposizione spiralata e sono persistenti per tutto l'anno. La parte inferiore (1/2 - 3/5) \u00e8 ristretta in una specie di picciolo a consistenza tenue lievemente alato, mentre la parte superiore \u00e8 allargata con forme da lineari-lanceolate a ellittico-lanceolate. I bordi sono interi o debolmente dentati con denti distanziati. La superficie \u00e8 percorsa da 3-5 nervature longitudinali ed \u00e8 subglabra. Dimensione delle foglie: larghezza 1 \u2013 3\u00a0cm; lunghezza 8 \u2013 25\u00a0cm. Lunghezza del picciolo: 2 \u2013 10\u00a0cm.\nInfiorescenza.\nLe infiorescenze sono delle spighe peduncolate composte da fiori riuniti in gran numero; i fiori sono sessili, piccoli e ridotti in ogni elemento. Le spighe hanno delle forme ovoidali compatte e brevi (prima sono coniche, poi cilindriche). Nell'infiorescenza sono presenti delle brattee carenate con forme ovato-acuminate lunghe 4 \u2013 5\u00a0mm. Lunghezza della spiga: da 1 a 5\u00a0cm. Lunghezza del peduncolo: 10 \u2013 60\u00a0cm.\nFiore.\nI fiori sono ermafroditi, attinomorfi, tetrameri (4-ciclici), ossia con quattro verticilli (calice \u2013 corolla - androceo \u2013 gineceo) e tetrameri (4-meri: la corolla e il calice sono pi\u00f9 o meno a 4 parti).\nFioritura: da (marzo) maggio ad agosto (ottobre).\nFrutti.\nI frutti sono delle capsule da ovoidi a ellissoidi con deiscenza trasversale (opercolata, ossia con coperchio) in parte nascoste dai sepali persistenti. I semi hanno la faccia interna concava e sono pochi (1 o 2). I cotiledoni sono paralleli al lato ventrale. Lunghezza dei semi: 3\u00a0mm\nDistribuzione e habitat.\nFitosociologia.\nAreale alpino.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nAreale italiano.\nPer l'areale completo italiano la specie di questa voce appartiene alla seguente comunit\u00e0 vegetale:\nDescrizione: l'alleanza \"Arrhenatherion elatioris\" fa riferimento a prati regolarmente falciati, almeno due volte l'anno (il loro abbandono conduce, spesso anche rapidamente, a fasi di incespugliamento), e concimati in modo non intensivo, su suoli relativamente profondi. Si tratta di comunit\u00e0 floristicamente ricche che sono distribuite dal fondovalle (alta pianura) ai 1000 (1500 m sui pendii soleggiati). L'alleanza \"Arrhenatherion elatioris\" \u00e8 distribuita in Italia settentrionale, nell'Europa centrale atlantica e nelle aree alpine e caucasiche.\nAltre alleanze per questa specie sono:\nTassonomia.\nLa famiglia di appartenenza della specie (Plantaginaceae) comprende 113 generi e 1800 specie (114 generi e 2100 specie o anche 90 generi e 1900 specie secondo altre fonti) ha una distribuzione pi\u00f9 o meno cosmopolita ma con molti taxa distribuiti soprattutto nelle zone temperate e nell'areale mediterraneo. Il genere \"Plantago\" si compone di oltre 250 specie una trentina delle quali sono presenti nella flora spontanea italiana. All'interno della famiglia Plantaginaceae il genere \u00e8 descritto nella trib\u00f9 Plantagineae.\nIl genere Plantago \u00e8 suddiviso in 4 sottogeneri (subg. \"Plantago\"; subg. \"Coronopus\" ; subg. \"Psyllium\" ; subg. \"Bougueria\" ). La specie di questa voce \u00e8 descritta all'interno del sottogenere \"Plantago\" sect. \"Psyllium\" insieme ad altre specie come \"Plantago afra\" e \"Plantago lagopus\" .\nLa specie \"P. lanceolata\" nell'areale italiano appartiene al Gruppo di P. lanceolata definito da alcuni caratteri comuni come la forma delle foglie lanceolato-lineari con bordi interi e scapi allungati spesso striato-scanalati. Il gruppo \u00e8 formato dalle seguenti specie (oltre a quella di questa voce): \"Plantago argentea\" e \"Plantago altissima\" . Di seguito sono indicate le differenze morfologiche pi\u00f9 evidenti tra queste tre specie:\nDal punto di vista ecologico mentre \"P. lanceolata\" \u00e8 sinantropica, le altre due specie vivono nella vegetazione naturale. E probabilmente non formano neppure un complesso poliploide in quanto \"P. lanceolata\" e \"P. altissima\" sono diploidi con 2n = 12, mentre \"P. argentea\" \u00e8 esaploide con 2n = 72 (altre fonti per \"P. argentea\" forniscono il valore 2n = 12).\nVariabilit\u00e0.\nLa specie \"Plantago lanceolata\" nell'areale italiano \u00e8 variabile. In ambienti aridi l'indumento \u00e8 pi\u00f9 densamente tomentoso (alla base delle foglie spesso \u00e8 presente un batuffolo cotonoso), la spiga \u00e8 pi\u00f9 ovata (larghezza 6\u00a0mm; lunghezza 12\u00a0mm). Questa variet\u00e0 che in passato era indicata con la denominazione di var. \"sphaerostachya\" , ora \u00e8 considerata un sinonimo della specie principale. Nel Meridione \u00e8 descritta un'altra variet\u00e0 (var. \"mediterranea\" - anche questa un sinonimo) con le foglie allargate (larghezza 4 \u2013 8\u00a0cm; lunghezza 30 \u2013 35\u00a0cm), con indumento tomentoso o glabro, con la spiga a forma cilindrica lunga 4 \u2013 8\u00a0cm, con i sepali posteriori densamente villosi sulla carena e con la corolla con i lobi ialini.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi e propriet\u00e0.\nLe foglie sono disponibili tutto l'anno e sono usate come radicchio, crude in insalata, oppure cotte come gli spinaci. Bollendo rilasciano un odore simile a quello dei funghi champignon.\nLe foglie hanno propriet\u00e0 astringenti. Veniva usata anticamente contro le infiammazioni come emorroidi e malattie dell'apparato respiratorio, oppure veniva data ai giovani anemici. Il capolino dell'infiorescenza \u00e8 molto pi\u00f9 ricco di mucillagine e ha propriet\u00e0 lassative. Come tutte le plantago possiede doti fortemente cicatrizzanti e difatti in erboristeria le foglie fresche, che contengono mucillatannino, minutamente tritate, poste a contatto con una ferita tramite bendaggio favoriscono una rapida guarigione della ferita stessa e bloccano le emorragie. \u00c8 consigliato l'uso contro le congiuntiviti e le infiammazioni palpebrali.\n\u00c8 pianta visitata dalle api per il suo polline.\nAltre notizie.\nLa piantaggine lanceolata in altre lingue \u00e8 chiamata nei seguenti modi:"}
{"id": "477901", "revid": "6923", "url": "https://it.wikipedia.org/wiki?curid=477901", "title": "Helianthus tuberosus", "text": "Helianthus tuberosus (, 1753), noto con i nomi volgari di carciofo di Gerusalemme, girasole del Canada o elianto tuberoso, \u00e8 una pianta del genere \"Helianthus\" con infiorescenza a capolino.\nPianta erbacea perenne con bulbo sotterraneo originaria del continente americano. Il tubero \u00e8 usato in gastronomia ed \u00e8 noto con il nome di topinamb\u00f9r, presumibilmente derivato dalla francesizzazione del nome della trib\u00f9 sudamericana dei Tupinamba, alcuni membri della quale furono esposti a Parigi nel 1613. I venditori della pianta sfruttarono il grande scalpore suscitato da questo evento rinominando il prodotto, proveniente in realt\u00e0 dal Canada, per aggiungere del fascino esotico.\nEtimologia.\nIl nome generico (\"Helianthus\") deriva da due parole greche: \"\u201dhelios\u201d\" (sole) e \"\u201danthos\u201d\" (fiore) in riferimento alla tendenza di alcune piante di questo genere a girare sempre il capolino verso il sole, nota come eliotropismo. L'epiteto specifico (\"tuberosus\") indica una pianta perenne il cui organo di sopravvivenza \u00e8 un tubero.\nIl binomio scientifico attualmente accettato (\"Helianthus tuberosus\") fu proposto da Carl von Linn\u00e9 (1707 \u2013 1778), biologo e scrittore svedese, padre della moderna classificazione scientifica degli organismi viventi, nella pubblicazione \"Species Plantarum\" del 1753.\nDescrizione.\n\u00c8 un'erbacea perenne con il fusto che pu\u00f2 superare 3 m di altezza. La forma biologica della specie \u00e8 geofita bulbosa (G bulb). Si tratta di piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati tuberi, organi di riserva che annualmente producono nuovi fusti, foglie e fiori. Altri autori definiscono la forma biologica come geofita rizomatosa (G rhiz). \nRadici.\nLe radici sono fascicolate, di tipo secondario a partire dal rizoma.\nTubero.\nIl tubero \u00e8 commestibile, perci\u00f2 \u00e8 anche chiamato patata topinambur.\nFoglie.\nLe foglie sono a disposizione opposta nella parte bassa del fusto e a disposizione alterna nel resto della pianta oppure anche verticillate per tre (carattere non costante). Sono intere e ristrette alla base, picciolate con piccioli cigliati alla base (a volte i piccioli sono quasi alati). In quelle inferiori la forma \u00e8 largamente ovata o cordiforme, mentre quelle superiori sono oblunghe o lanceolate, sempre con apice acuminato. I margini sono dentellati. La superficie \u00e8 ruvida, percorsa da tre nervi; il colore \u00e8 verde scuro. Dimensione delle foglie: larghezza 5 \u2013 8 cm; lunghezza 8 \u2013 15 cm. Lunghezza del picciolo: \u00bc della lamina fogliare.\nInfiorescenza.\nLe infiorescenze sono capolini terminali eretti e sub-corimbosi su peduncoli non ingrossati, da 3 a 15 per pianta. Mon tutti raggiungono la fioritura. La struttura dei capolini \u00e8 quella tipica delle Asteraceae: un peduncolo sorregge un involucro emisferico composto da pi\u00f9 brattee (o squame) a disposizione embricata, poste in diverse serie che fanno da protezione al ricettacolo lievemente convesso e munito di pagliette avvolgenti i semi, sul quale s'inseriscono due tipi di fiori: quelli esterni ligulati (da 10 a 20) di colore giallo, disposti in un unico rango; quelli interni tubulosi (oltre 60) di colore arancio o giallo scuro. Le brattee dell'involucro (da 22 a 35) sono verde scuro (si scuriscono ulteriormente durante la fase di essiccazione), lanceolate e setolose (cigliate) ai margini. Diametro del capolino 3 \u2013 9 cm, lunghezza del peduncolo 1 \u2013 15 cm. Dimensione dell'involucro: larghezza 8 \u2013 12 mm, lunghezza 10 \u2013 25 mm. Dimensione delle brattee: larghezza 2 \u2013 4 mm, lunghezza 8,5 \u2013 15 mm.\nFiore.\nI fiori sono simpetali, zigomorfi (quelli ligulati) e attinomorfi (quelli tubulosi), tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Sono inoltre ermafroditi: i fiori del raggio (quelli ligulati) sono sterili; quelli del disco centrale (tubulosi) sono bisessuali.\nFrutti.\nI frutti sono acheni sormontati da un pappo formato da due squame (o denti) lineari-acute e precocemente caduche.\nDistribuzione e habitat.\nFitosociologia.\nDal punto di vista fitosociologico la specie appartiene alla seguente comunit\u00e0 vegetale:\nSistematica.\nLa famiglia di appartenenza della \"H. tuberosus\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale: comprende oltre 23.000 specie distribuite su 1535 generi (22.750 specie e 1.530 generi secondo altre fonti). Il genere di appartenenza (\"Helianthus\") \u00e8 composto da circa 50 \u2013 70 specie secondo i vari autori.\nLe varie specie vengono distinte soprattutto in base al ciclo biologico: annuo o poliennale. \"H. tuberosus\" ovviamente appartiene al secondo gruppo.\nIl numero cromosomico di \"H. tuberosus\" \u00e8: 2n = 102.\nVariabilit\u00e0.\nL\"Helianthus tuberosus\" \u00e8 variabile (dato anche l'alto numero cromosomico) e probabilmente \u00e8 in parte derivato da ibridazioni poliploidi di altre specie come \"Helianthus pauciflorus\" e \"Helianthus resinosus\".\nIbridi.\nCon la specie \"Helianthus pauciflorus\" la pianta di questa voce forma il seguente ibrido interspecifico:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSpecie simili.\nIl topinambur ha un fiore molto caratteristico, difficilmente confondibile con altre specie. Di seguito brevemente le altre specie dello stesso genere presenti spontaneamente sul territorio italiano, tutte comunque considerate sub-spontanee o esotiche naturalizzate.\nColtivazione.\n\u00c8 possibile coltivare i topinambur anche nell'orto familiare, visto che si adattano bene anche a terreni marginali, purch\u00e9 soleggiati. La pianta, infatti, \u00e8 molto rustica e pu\u00f2 diventare addirittura invasiva. La coltivazione si riduce, praticamente, alla piantagione.\nIn inverno, una volta seccata la parte aerea della pianta, sar\u00e0 possibile raccogliere i tuberi scavando a mano, lasciando quelli pi\u00f9 piccoli a continuare la coltivazione (che pu\u00f2 avvenire per molti anni sullo stesso terreno senza problemi). Un altro metodo \u00e8 quello di raccogliere tutti i tuberi e rimetterne una quota nel suolo, coltivandoli ordinati a file per facilitare la raccolta dell'anno successivo.\nUsi.\nFitoalimurgia.\nPu\u00f2 essere utile nella dieta di alcune forme di diabete.\nSecondo la medicina popolare il topinambur (specialmente i tuberi) presenterebbe le seguenti propriet\u00e0 medicamentose:\nCucina.\nI tuberi di topinambur si prendono in inverno, sono molto nutrienti e la loro cottura \u00e8 simile a quella delle patate. Possono essere consumati anche crudi con sale e pepe. Nella cucina piemontese sono tipici con la bagna c\u00e0uda, con la fonduta o anche trifolati, mentre in quella siciliana trovano un uso sporadico nella farcitura di focacce.\nBevande alcoliche.\nNella regione tedesca del Baden-W\u00fcrttemberg pi\u00f9 del 90% della produzione di topinambur viene utilizzata per ottenere un liquore chiamato \"Topi\" o \"Rossler\". I tuberi vengono lavati ed essiccati in forno e poi fatti fermentare. Infine si distilla il liquido alcolico. Il \"Topi\" \u00e8 considerato un digestivo, utilizzato anche contro la diarrea o i dolori addominali. Ha un aroma piacevolmente fruttato che sa lievemente di nocciola, con una piacevole nota terrosa.\nPropriet\u00e0 nutrizionali.\nGrazie al contenuto di inulina \u00e8 una pianta molto indicata nella dieta di persone diabetiche in quanto l'inulina funziona come riserva di carboidrati (in sostituzione all'amido) indipendentemente dall'insulina. L'inulina \u00e8 costituita da una catena di molecole di fruttosio terminanti con glucosio. A seconda della stagione della raccolta, varia la lunghezza delle molecole di inulina e quindi la loro solubilit\u00e0. Il topinambur passa per lo stomaco e il primo tratto dell'intestino senza venire digerito; solamente nell'ultimo tratto dell'intestino sono presenti bifidobatteri e lattobacilli in grado di rompere le lunghe molecole dell\"Helianthus tuberosus,\" il cui carattere fibroso ha un effetto molto positivo sulla flora batterica.\nIl tubero \u00e8 ricco di sali minerali, in particolare potassio, magnesio, fosforo, ferro, selenio e zinco. \u00c8 da sempre famoso per ridurre il colesterolo e per stabilizzare la concentrazione del glucosio e dell'acido urico.\nAltre notizie.\nUna delle prime descrizioni della pianta sul territorio italiano fu data dal naturalista e botanico Fabio Colonna (1567\u00a0\u2013 1640) nella pubblicazione \"\u201dEkphrasis altera\u201d\" (Roma, 1616), con un nome diverso da quello attuale: \"Flos solis farnesianus\". Specificava soprattutto la parte ipogea della pianta: \"dotata di tuberi a buccia rossa\".\nIn Piemonte, nella cui lingua si chiama \"ciapinab\u00f2\", \u00e8 utilizzato per la tipica bagna c\u00e0uda ed \u00e8 oggetto di sagre dedicate nel periodo autunnale.\n\u00c8 una pianta visitata dalle api."}
{"id": "477905", "revid": "125831195", "url": "https://it.wikipedia.org/wiki?curid=477905", "title": "Typha latifolia", "text": "La tifa (\"Typha latifolia\") o stiancia o schiancia \u00e8 una pianta monocotiledone della famiglia delle Typhaceae.\nNella bibbia \u00e8 citata come simbolo di salvezza.\nPossiamo ritrovarla in basso a sinistra nel famoso quadro di Botticelli \"La nascita di Venere\".\nDescrizione.\nArriva ad essere alta anche 250\u00a0cm.\nLe infiorescenze femminili sono formate da migliaia di piccolissimi fiori di colore bruno circondati da peli. Le spighe cilindriche marroni ed a forma di salsiccia sono lunghe fino a 30\u00a0cm.\nDistribuzione e habitat.\nIn Italia \u00e8 diffusa in diverse regioni. Cresce spontaneamente lungo gli argini dei fiumi o in zone umide con acque stagnanti come le paludi.\nAnticamente venivano usate le foglie per farne panieri e le infiorescenze composte da moltissimi \u201cpelucchi\u201d tutti uniti venivano usate per imbottire materassi. Viene usata dai fioristi come decorazione, specialmente l'infiorescenza fatta essiccare. \u00c8 anche utilizzata come specie vegetale nei sistemi di fitodepurazione delle acque reflue. Nel Ferrarese i \"sigari\" venivano accesi in modo che il fumo, abbastanza copioso, scacciasse le zanzare. Il suo rizoma veniva utilizzato gi\u00e0 nel Paleolitico Superiore come pane, in recenti ricerche archeologiche sono state ritrovate macine in pietra risalenti a 30.000 anni a.c. che riportavano tracce di amido di typha. La sua lunga foglia, dalla struttura cellulare, era usata dai mastri-bottai come sigillante elastico da inserire tra le doghe delle botti di legno e per \"stagnare\" eventuali perdite tra le doghe o tra la \"capruggine\" (incastro tra fondo botte e doghe laterali) per riparare botti di legno. Si usava anche per la protezione di fiaschi di vetro, i famosi fiaschi toscani erano tutti protetti dalle foglie di \"scarsica\". Se suddivisa in listelli, veniva usata in agricoltura per legare gli ortaggi ai tutori. La sua infiorescenza essiccata veniva utilizzata in mascalcia per imbottire selle, basti, collari e le ferrovie di stato la usavano per i cuscini delle carrozze di I^ classe.\nLa parte interna della stessa infiorescenza, simile al cotone, , era utilizzata come emostatico (in Sicilia almeno)"}
{"id": "477906", "revid": "1776051", "url": "https://it.wikipedia.org/wiki?curid=477906", "title": "Adderly", "text": "Adderly \u00e8 una serie televisiva canadese trasmessa in Italia a fine anni '80 e ispirata ai romanzi di Elliott Baker. Il protagonista \u00e8 V.H. Adderly, le cui iniziali stanno per \"Virgil Homer\": i genitori, infatti, sono appassionati delle opere di Virgilio e Omero.\nTrama.\nV.H. Adderly \u00e8 una spia dell'agenzia I.S.I. (International Security Agency) che si ritrova menomato in seguito a una ferita alla mano sinistra. Viene cos\u00ec assegnato all'ufficio \"casi vari\", ma \u00e8 proprio alla sua scrivania che gli si presentano i casi pi\u00f9 difficili e disparati. Con l'aiuto della segretaria, Adderly rivela cos\u00ec tutte le sue doti di investigatore salvando la vita al maggiore Jonathan B. Clack con le sue indagini."}
{"id": "477909", "revid": "14214", "url": "https://it.wikipedia.org/wiki?curid=477909", "title": "Principio di autodeterminazione dei popoli", "text": ""}
{"id": "477911", "revid": "51127", "url": "https://it.wikipedia.org/wiki?curid=477911", "title": "Quan Khi Dao", "text": ""}
{"id": "477918", "revid": "49409", "url": "https://it.wikipedia.org/wiki?curid=477918", "title": "Rapporto stechiometrico", "text": ""}
{"id": "477919", "revid": "14214", "url": "https://it.wikipedia.org/wiki?curid=477919", "title": "Arte del Romanticismo", "text": ""}
{"id": "477921", "revid": "44939", "url": "https://it.wikipedia.org/wiki?curid=477921", "title": "Glucide", "text": ""}
{"id": "477923", "revid": "44939", "url": "https://it.wikipedia.org/wiki?curid=477923", "title": "Saccaride", "text": ""}
{"id": "477930", "revid": "2033069", "url": "https://it.wikipedia.org/wiki?curid=477930", "title": "Adorabili creature", "text": "Adorabili creature (\"Ladies' Man\") \u00e8 una serie televisiva statunitense trasmessa in Italia negli anni '80.\nIl protagonista \u00e8 il divorziato Alan Thackeray, padre di Amy, una bambina di otto anni, che \u00e8 un redattore della rivista \"Women's Life\" dove \u00e8 l'unica presenza maschile insieme a Reggie, il contabile del magazine. \nCircondato da irriverenti colleghe, Alan si trova spesso sbeffeggiato e messo in ridicolo dall'intero staff. Sul rapporto conflittuale uomo-donna dell'era contemporanea si dipana tutta la trama dei 15 episodi della serie."}
{"id": "477943", "revid": "1645918", "url": "https://it.wikipedia.org/wiki?curid=477943", "title": "Stevie Nicks", "text": " Salita alla ribalta come una dei tre cantautori dei Fleetwood Mac nella met\u00e0 degli anni 70 per poi lanciare la propria carriera da solista all'inizio degli anni 80, si \u00e8 affermata come una delle figure pi\u00f9 grintose e di successo del mondo del rock. La cantante \u00e8 conosciuta per il suo stile mistico, per il suo distintivo timbro vocale e per i testi poetici delle sue canzoni, aspetti che affiorano soprattutto durante le sue performance dal vivo. Nominata \"Regina in carica del Rock and Roll\" dalla rivista Rolling Stone nel 1981, la cantautrice \u00e8 stata inserita nella lista dei \"100 Migliori Cantanti di tutti i tempi\" e in quella dei \"100 pi\u00f9 grandi compositori di canzoni di tutti i tempi\" dalla medesima rivista. \u00c8 inoltre la prima artista donna ad essere stata inserita nella Rock and Roll Hall of Fame due volte, prima nel 1998 con i Fleetwood Mac e in seguito nel 2019 come solista. La sua carriera con i Fleetwood Mac e quella da solista le hanno fruttato vendite di 65 milioni di copie certificate solo negli Stati Uniti, con pi\u00f9 di 100 milioni di copie stimate vendute in tutto il mondo.\nI primi due album dei Fleetwood Mac che vedono la sua partecipazione, Fleetwood Mac (1975) e Rumours, sono stati inseriti, insieme al suo primo album da solista Bella Donna (album), nella lista dei 200 migliori album di tutti i tempi della rivista Billboard. Proprio \"Rumors\" risulta essere uno degli album pi\u00f9 venduti al mondo: con circa 40 milioni di copie vendute, ha vinto il Grammy Award nella categoria \"Album dell'anno\" nel 1978 ed \u00e8 stato incluso nella lista dei 500 migliori album di tutti i tempi alla 7\u00aa posizione e in quella dei 50 migliori album femminili alla 4\u00aa, entrambe stilate dalla rivista Rolling Stone. Dall'album furono estratti in totale quattro singoli, tra cui \"Dreams\" di Nicks, che risulta essere l'unico brano della band ad aver raggiunto la prima posizione negli USA.\nLa carriera da solista della cantante inizi\u00f2 nel 1981 con l'album \"Bella Donna\", che si rivel\u00f2 un successo commerciale, raggiungendo la prima posizione e ottenendo quattro volte il disco di platino negli USA. A questo sono seguiti altri sette album da solista, numerose certificazioni da parte della RIAA e numerose hit, come Edge of Seventeen (1982), Stop Draggin' My Heart Around (1981) cantata insieme a Tom Petty and the Heartbreakers, \"Leather and Lace (1981)\" in duetto con Don Henley, \"Stand Back (1983)\", \"If Anyone Falls (1983)\", \"Talk to me (1985)\", \"I Can't Wait (1985)\", \"Rooms on Fire (1989)\", che hanno tutte raggiunto la top 20 americana.\nBiografia.\nNata a Phoenix, Arizona, il 26 maggio 1948, inizia sin da piccola a seguire le orme del nonno paterno A.J., un musicista country in cerca di gloria. Il nonno aveva l\u2019abitudine di portarla con s\u00e9 alle sue esibizioni, dove cantavano duetti. Dopo essersi trasferita pi\u00f9 volte a causa del lavoro del padre, incontra Lindsey Buckingham ad un raduno studentesco alla Menlo-Atherton High School. Il ragazzo stava suonando una canzone e la Nicks si un\u00ec a lui. Anni dopo, mentre frequentava il college, la ragazza fu invitata da Buckingham ad unirsi alla sua band, Fritz. La ragazza accett\u00f2 e si trov\u00f2 come artista d\u2019apertura di moltissimi artisti, tra cui Janis Joplin e Jimi Hendrix. Notati da un produttore musicale, i due lasciano la band e, sotto il nome di Buckingham Nicks, pubblicarono l\u2019omonimo album. A causa dello scarso successo commerciale, i due si ritrovarono senza contratto discografico. Tuttavia, l\u2019album attir\u00f2 l\u2019attenzione della band inglese Fleetwood Mac, che chiese al duo di unirsi a loro. Insieme alla band incise tre album negli anni settanta: \"Fleetwood Mac\" nel 1975, certificato 7 volte disco di platino in America, \"Rumours\" nel 1977, certificato 2 volte disco di diamante, e \"Tusk\" nel 1979, certificato 2 volte disco di platino. Durante l\u2019incisione di \"Rumours\", Nicks e Buckingam terminarono in malo modo la loro relazione, iniziando a scrivere canzoni che riflettevano lo stato della loro situazione. Negli anni \u201880 la cantante inizi\u00f2 con altrettanto successo una carriera da solista pubblicando quattro album: \"Bella Donna\" (1981), \"The Wild Heart\" (1983), \"Rock a Little\" (1985) e \"The Other Side of the Mirror\" (1989). In totale questi album vendettero negli USA pi\u00f9 di 8 milioni di copie. La cantante inizi\u00f2 per\u00f2 a sviluppare una forte dipendenza prima dalla cocaina, poi dai tranquillanti. Dopo aver inciso altri tre album con la band, decise di lasciarla nel 1991 a causa di una discussione con il batterista Mick Fleetwood: quell'anno la cantante aveva intenzione di rilasciare nella sua prima raccolta da solista la canzone \"Silver Springs\", pezzo originariamente pensato per \"Rumours\", ma escluso all\u2019ultimo momento, ma Fleetwood non acconsent\u00ec. Il gruppo era gi\u00e0 stato abbandonato da Buckingam dopo l\u2019uscita di \"Tango in the Night\" nel 1987, dopo una violenta lite con Nicks. Pubblicato l\u2019album \"Street Angel\" (1994) dopo la seconda riabilitazione, l\u2019artista decise di ritirarsi dalle scene: l\u2019album fu un fiasco e lei stessa venne criticata a causa del suo aumento di peso. Riunitasi nel 1997 con la formazione classica della band (quella dal 1975 al 1987), una Nicks rinvigorita ritorn\u00f2 sulla scena musicale, pubblicando con successo altri tre album solisti pi\u00f9 uno con i Mac."}
{"id": "477950", "revid": "78273", "url": "https://it.wikipedia.org/wiki?curid=477950", "title": "WinFX", "text": ""}
{"id": "477953", "revid": "3483801", "url": "https://it.wikipedia.org/wiki?curid=477953", "title": "Vincenzo da Filicaia", "text": ""}
{"id": "477955", "revid": "3483811", "url": "https://it.wikipedia.org/wiki?curid=477955", "title": "Vincenzo Filicaja", "text": ""}
{"id": "477956", "revid": "3483817", "url": "https://it.wikipedia.org/wiki?curid=477956", "title": "Vincenzo Filicaia", "text": ""}
{"id": "477959", "revid": "697352", "url": "https://it.wikipedia.org/wiki?curid=477959", "title": "Atomic", "text": ""}
{"id": "477960", "revid": "697352", "url": "https://it.wikipedia.org/wiki?curid=477960", "title": "Alessandro Cecchi Paone", "text": "Per molto tempo attivo soprattutto nella divulgazione scientifica e culturale, negli ultimi anni ha lavorato anche in trasmissioni di intrattenimento.\n\u00c8 stato direttore del canale culturale Marcopolo, in onda prima sulla piattaforma satellitare Sky, poi sul digitale terrestre e sulla piattaforma Tiv\u00f9sat. Dal 4 aprile al 31 luglio 2016 \u00e8 stato conduttore televisivo e vicedirettore del TG4.\nBiografia.\nDopo aver conseguito la maturit\u00e0 classica, si \u00e8 laureato in Scienze politiche con 110/110 e lode presso l'Universit\u00e0 degli Studi di Roma \"La Sapienza\". Ha vissuto in Spagna, dove ha sposato una giovane spagnola da cui si \u00e8 separato dopo sette anni. Dal 1986 vive a Milano, dove ha insegnato \"Marketing della comunicazione culturale\" alla Bocconi e all'Universit\u00e0 Ca' Foscari a Venezia. \u00c8 docente di \"Teoria e tecnica del documentario turistico\" presso l'Universit\u00e0 degli Studi di Milano-Bicocca e per l'Universit\u00e0 telematica internazionale UniNettuno. \u00c8 docente di scrittura per la produzione documentaristica presso la facolt\u00e0 di Scienze della formazione dell'Universit\u00e0 degli Studi Suor Orsola Benincasa di Napoli. Insegna anche documentazione scientifica all'Universit\u00e0 degli Studi dell'Insubria di Como. Infine, \u00e8 docente presso la facolt\u00e0 di Scienze della comunicazione all'Universit\u00e0 di Cassino e del Lazio Meridionale.\nVenne premiato come giornalista e divulgatore scientifico nel corso dell'undicesima edizione del \"Grand Prix Corallo Citt\u00e0 di Alghero\". Alessandro Cecchi Paone \u00e8, per sua esplicita dichiarazione, affiliato alla loggia di Milano \"Cinque giornate\", del Grande Oriente d'Italia, la principale obbedienza della massoneria italiana. \u00c8 inoltre iscritto da moltissimi anni al WWF Italia, del quale \u00e8 stato consigliere nazionale. In un'intervista rivela la sua omosessualit\u00e0 dopo dieci anni di matrimonio con la sua ex moglie. Si professa ateo.\nCarriera radiotelevisiva e giornalistica.\nIl suo esordio televisivo \u00e8 avvenuto nel 1977, conducendo su Rai 1 un telegiornale per ragazzi.\nNel 1983 vince il concorso \"Un volto nuovo per gli anni '80\"; nel 1985 \u00e8 co-conduttore con Paola Giovetti della trasmissione dedicata ai fenomeni paranormali \"Mister O\", in prima serata su Rai 1. Nel 1986 sulla stessa rete affianca Loretta Goggi nel programma \"Il bello della diretta\".\nDal 1990 \u00e8 iscritto nell'albo dei professionisti dell'Ordine dei Giornalisti del Lazio.\nNel 1992 conduce il TG2 delle 13:00. Nel 1993 conduce su Rai 2 con Paola Perego il programma di fine settimana \"Mattina in famiglia\" in cui conduce, con l'analista Ottavio Rosati, \"Lo psicologo di famiglia\" una rubrica di servizio basata sulle lettere degli spettatori, sull'esempio del programma di Fran\u00e7oise Dolto alla radio francese negli anni settanta.\nNel 1996 passa a Mediaset per presentare \"Amici animali\" e \"Mediterraneo sulla rotta di Ulisse\". Su Rete 4 conduce con grande successo altri due programmi: \"Appuntamento con la storia\" e \"La macchina del tempo\". In un'edizione del Telegatto protesta platealmente quando il reality show del \"Grande Fratello\" viene inserito nella categoria dei programmi culturali insieme al suo programma e a \"Quark\". Cecchi Paone ha collaborato con i quotidiani \"Il Giornale\" e \"Il Giorno\".\nDal 2001 al 2005 \u00e8 alla guida di MT Channel, un canale satellitare prodotto da Mediaset per Sky e ispirato al programma \"La macchina del tempo\". Nel 2005-06 \u00e8 autore e conduttore del programma \"Alessandro. Le grandi conquiste dell'economia\" in onda su Mediolanum Channel, all'interno della quale va in onda il cartone animato \"Elmo\" in cui il protagonista ha le sembianze dello stesso Cecchi Paone. Dopo la chiusura di MT Channel, dal settembre 2006 fino a gennaio 2007 Cecchi Paone \u00e8 ideatore e conduttore del programma \"Open Space\", un salotto - \"reality show\" del canale satellitare GAY.tv.\nDa 2007 conduce su Italia 1 il quiz \"Azzardo\"; per via dei bassi ascolti, cede la trasmissione a Daniele Bossari e Ainett Stephens, per avvicinare il pubblico pi\u00f9 giovane alla trasmissione, che verr\u00e0 rinominata \"Azzardo - The Match\".\nDa settembre 2007 conduce Klima News tutti i giorni su Radio Kiss Kiss. Alessandro Cecchi Paone, partecipa alla quinta edizione de \"L'isola dei famosi\" su Rai 2, nonostante abbia pi\u00f9 volte criticato duramente il \"format\" dei reality show, dal quale si ritira dopo 5 settimane.\nNel 2008 conduce la nuova edizione di \"Scommettiamo che...?\", dove viene affiancato da Matilde Brandi. Dal settembre 2009 torna a Mediaset, precisamente su Canale 5.\nIl 22 febbraio 2011 esordisce come inviato speciale nella settima puntata del programma di Italia 1, \"Mistero\".\nNel 2012 torna come naufrago alla nona edizione de \"L'isola dei famosi\", venendo eliminato nel corso della sesta puntata con il 59% dei voti. Dal 13 ottobre 2012 conduce Time House - Il tempo della scienza su TGcom24. Dal 16 ottobre 2012 conduce \"A reti unificate\", programma a cadenza settimanale sull'attualit\u00e0, specie in riferimento al Sud, in onda su reti locali.\nDal 4 aprile al 31 luglio 2016 ha condotto tutte le sere il TG4 delle 19:00.. \u00c8 un grande amico del meteorologo Andrea Giuliacci (quasi sempre presente durante la conduzione di Cecchi Paone). Dal 30 novembre 2016 conduce un suo nuovo programma \"La settima porta\" su Rete 4 in prima serata (una sorta di sequel del suo cavallo di battaglia La macchina del tempo).\nEsperienze politiche.\n\u00c8 stato attivista della Federazione Giovanile Repubblicana.\nPoco prima delle elezioni europee del 2004, in cui era candidato con Forza Italia, dichiara pubblicamente la propria \u00abomoaffettivit\u00e0\u00bb. In seguito affermer\u00e0 di essere prima bisessuale e poi omosessuale e rilascer\u00e0 dichiarazioni sui suoi trascorsi sentimentali con persone del suo stesso sesso. Alle consultazioni europee Cecchi Paone ottiene circa voti e non viene eletto. Nel corso delle successive consultazioni appoggia il partito Riformatori Liberali, sostenendone sia i candidati nella coalizione della Casa delle Libert\u00e0, sia i candidati inseriti nelle liste di Forza Italia. In seguito per\u00f2 esprime posizioni critiche verso la Cdl, cos\u00ec come verso il centro-sinistra, e dichiara di voler lavorare per i diritti degli omosessuali insieme con Franco Grillini, fuoriuscito dai Democratici di Sinistra. I due nonostante siano vicini ad associazioni LGBT di diversa estrazione (per Grillini l'Arcigay, di centro-sinistra, e per Cecchi Paone Gay Lib, di centro-destra, anche se il conduttore ha partecipato anche a iniziative della prima) nel luglio del 2007 aderiscono alla \"Costituente Socialista\" indetta da Enrico Boselli in vista della ricostituzione del Partito Socialista Italiano nella coalizione di centro-sinistra.\nNel 2008 prende la tessera del Partito Repubblicano Italiano nell'ambito del quale ricopre, nel 2011, la carica di consigliere nazionale, e incomincia a collaborare con il quotidiano nazionale \"La Voce Repubblicana\", curando la rubrica \"Il partito della modernit\u00e0\". Dal 24 giugno 2011 \u00e8 membro del comitato di segreteria del Partito Repubblicano Italiano. Da sempre simpatizzante del Partito Radicale di Marco Pannella, nel maggio 2009 dichiara che in occasione delle elezioni europee 2009 avrebbe votato per la Lista Bonino Pannella.\nIn occasione delle elezioni europee del 2014 Cecchi Paone si ricandida al Parlamento Europeo nelle liste di Forza Italia sempre nella Circoscrizione Italia meridionale (che comprende i collegi di Abruzzo, Molise, Campania, Puglia, Basilicata e Calabria); anche questa volta risulta non eletto con 16.451 voti.\nHa dichiarato: \"Vorrei il matrimonio tra omosessuali ma in Italia mi accontento anche delle unioni civili, come in Francia, mentre sono favorevole all'adozione del single anche gay. Il gay pu\u00f2 convivere con chi gli pare. L'importante \u00e8 che sia una persona affidabile. Sull'eutanasia ognuno deve essere libero di scegliere come e quando morire. E finalmente la Corte Costituzionale ha smontato la legge 40 sulla fecondazione assistita\".\nIl 29 aprile 2021 \u00e8 stato nominato consigliere della Commissione Istruzione, Beni Culturali e Ricerca del Senato in materia di cittadinanza digitale. Ruolo che ricopre a titolo gratuito.\nSport.\nNel settembre 2014 salva in extremis la squadra di calcio principale di Positano, il San Vito Positano, dal fallimento rilevando la societ\u00e0 e portandola alla promozione in Eccellenza campana."}
{"id": "477961", "revid": "741067", "url": "https://it.wikipedia.org/wiki?curid=477961", "title": "I masnadieri", "text": ""}
{"id": "477965", "revid": "46931", "url": "https://it.wikipedia.org/wiki?curid=477965", "title": "Anacoreti", "text": ""}
{"id": "477968", "revid": "11694", "url": "https://it.wikipedia.org/wiki?curid=477968", "title": "Die R\u00e4uber", "text": ""}
{"id": "477972", "revid": "6789", "url": "https://it.wikipedia.org/wiki?curid=477972", "title": "Eresia Donatista", "text": ""}
{"id": "477976", "revid": "599013", "url": "https://it.wikipedia.org/wiki?curid=477976", "title": "Febbre a 90\u00b0", "text": "Il titolo \"Febbre a 90\u00b0 (Fever Pitch)\" pu\u00f2 riferirsi a due opere:"}
{"id": "477980", "revid": "1149807", "url": "https://it.wikipedia.org/wiki?curid=477980", "title": "La spada di King Arthur", "text": " \u00e8 il titolo italiano di una serie anime giapponese prodotta dalla Toei Animation e trasmessa da Fuji TV tra il 9 settembre 1979 e il 3 marzo 1980.\nTrasmesso su Antenna Nord per la prima volta nel 1981, questo cartone animato narrava le gesta di un giovane Re Art\u00f9 e dei suoi mitici cavalieri della Tavola Rotonda.\nIl cartone aveva come protagonisti tutti i personaggi resi celebri dal Ciclo Bretone tra cui Lancillotto (citato nel testo della sigla come \"furbo pi\u00f9 di un gatto\"), Tristano, Parsifal, Ginevra, il Mago Merlino ecc.\nNel 1997 ha subito un secondo doppiaggio ad opera di Mediaset che, oltre alla sigla, ha cambiato il titolo in Re Art\u00f9, King Arthur.\nDal 15 maggio 2005 la serie \u00e8 stata replicata sul canale satellitare Italia Teen Television mentre nel 2008, l'8 dicembre, la serie viene ritrasmessa sul neonato canale a pagamento del digitale terrestre Hiro.\nTrama.\nCi troviamo all'incirca in quello che \u00e8 l'odierno Galles, in un periodo imprecisato a cavallo tra il V secolo e il VI secolo. Il giorno del terzo compleanno del piccolo Art\u00f9, (futuro sovrano del Regno) figlio di Re Uther, il malvagio Re Lavik (che \u00e8 appoggiato da una strega di nome Medessa) con i suoi soldati attacca il castello di Camelot dandolo alle fiamme. Re Uther pur combattendo coraggiosamente non riesce a sfuggire ad un colpo di spada infertogli da Lavik alle spalle rimanendo ucciso. Il principe riesce a salvarsi perch\u00e9 il Mago profeta Merlino lo porta via da un passaggio segreto, e lo affida al cavaliere Hecthor che lo crescer\u00e0 come suo figlio.\nPassano dodici anni, Art\u00f9 ormai \u00e8 un giovane uomo coraggioso e leale. Un giorno assiste con la sua famiglia ad un rito Sacro a cui devono partecipare tutti i sovrani: chiunque di loro riesca ad estrarre una spada sacra infilzata in una roccia, sar\u00e0 il futuro Re di Wrogless; non ci riesce nessuno, allora Lavik prova a far compiere il gesto al pi\u00f9 forte dei suoi uomini ma ancora una volta senza successo, Art\u00f9 si mette a ridere per la goffaggine del soldato facendo innervosire il gi\u00e0 contrariato Lavik, che, a questo punto ordina a lui di estrarre la spada, altrimenti verr\u00e0 decapitato.\nCon la sorpresa di tutti i presenti, il ragazzo estrae facilmente ed incredulo l'arma dalla pietra, a questo punto il padre adottivo rivela a tutti presenti la vera identit\u00e0 di Art\u00f9. Qui iniziano le avventure di Art\u00f9 ed i suoi amici Cavalieri della Tavola Rotonda: Lancillotto, il cavaliere del lago, Tristano, il cavaliere dell'arpa, il piccolo Guerreth (invenzione giapponese), il coraggioso Parsifal, una ragazza cavaliere, Fiene, allieva di Merlino, con un falco ammaestrato (altra invenzione nipponica). Dopo aver liberato la giovane principessa Ginevra, sua futura moglie, rapita da Lavik, Art\u00f9 torna a Camelot e inizia la lotta contro il malvagio Lavik e la strega Medessa, che si concluder\u00e0 con la vittoria dei cavalieri, grazie alla spada Excalibur e a uno scudo magico che protegge dalla magia della strega (invenzione giapponese). Art\u00f9 quindi si appresta a iniziare un lungo e illuminato regno.\nFu prodotta anche una seconda serie, molto pi\u00f9 fantasiosa e staccata dal modello inglese originale, in cui il giovane Art\u00f9 gira su una carretta con due compagni, del tutto ignari di chi sia veramente, per il regno in incognito. Quando individua un essere malvagio, Art\u00f9 scompare, per trasformarsi in cavaliere a raddrizzare i torti nei vari villaggi. La serie segue lo schema di una saga giapponese, trasformata anch'essa in anime: L'invincibile shogun. I suoi cavalieri e una pi\u00f9 sportiva Ginevra appaiono, ma di rado, nella seconda serie e con mezzi improbabili, come una nave pirata volante. Anche i nemici si diversificano: vampiri, spiriti, sirene e altri esseri magici abbondano. Si scopre che Lavik non era morto alla fine della prima serie, ma ha riorganizzato le proprie fila e regna sotto il nome di Re del Nord, seguendo ancora i consigli di Medessa, divenuta ora spirito maligno. Art\u00f9 sconfigge nuovamente la strega e Lavik, che stavolta sembra morire definitivamente, mentre i cavalieri tornano a Camelot sulla nave volante.\nSigla.\nLe sigle originali giapponesi sono cantate da Ichir\u014d Mizuki e Mitsuko Horie.\nLa sigla italiana era cantata da Riccardo Zara con il suo gruppo musical-familiare I Cavalieri del Re (che presero il loro nome d'arte proprio perch\u00e9 per questo cartone animato cantarono la loro prima sigla).\nLa melodia era stata composta per un'altra serie animata, \"Vicky il vichingo\", ma fu scartata perch\u00e9 era gi\u00e0 stata approvata un'altra sigla televisiva per questo anime; cos\u00ec i Cavalieri del Re riadattarono il testo per la storia di \"King Arthur\". Il gruppo fu in seguito costretto a modificare nuovamente il testo poich\u00e9 all'inizio della sigla era stato inciso il grido \"Evviva il Re!\" che per i tempi suon\u00f2 un po' troppo \"monarchico\" per la casa discografica: la RCA. Il singolo La spada di King Arthur/Blue Noah riusc\u00ec a vendere oltre 300\u00a0000 copie.\nLa serie ha avuto anche due sigle ex novo negli anni 90: una per la prima replica su TMC e Videomusic cantata da Antonio Galbiati (su testo di Fabrizio Berlincioni), e un'altra nel 1997 cantata da Enzo Draghi per le successive repliche su Canale 5, Italia 1, Italia Teen Television e Hiro. Entrambe sono state musicalmente composte da Silvio Amato."}
{"id": "477995", "revid": "123589869", "url": "https://it.wikipedia.org/wiki?curid=477995", "title": "Thomas Kretschmann", "text": "Biografia.\nCresce nella Repubblica Democratica Tedesca, diventando inizialmente nuotatore olimpico nella nazionale. A 19 anni scappa dalla Germania Orientale, e a 25 anni comincia a lavorare come attore. Il suo esordio \u00e8 a teatro in una produzione del \"Macbeth\" diretta da Katharina Thalbach. Si fa conoscere partecipando a diverse produzioni televisive prima in Germania (\"L'ispettore Derrick\") poi negli Stati Uniti (\"Relic Hunter\", \"24\").\nOttiene nel 1993 un ruolo in \"Stalingrad\", poi lascia la Germania alla volta della Francia dove vive per tre anni e gira un paio di film. Successivamente vive e lavora per due anni in Italia dove gira tra gli altri: \"I cavalieri che fecero l'impresa\" di Pupi Avati, e \"La sindrome di Stendhal\" di Dario Argento. Tra il 2002 e il 2005 ha lavorato a \"Il pianista\", di Roman Pola\u0144ski, \"Immortal Ad Vitam\" di Enki Bilal, e in \"La caduta - Gli ultimi giorni di Hitler\" di Oliver Hirschbiegel, nel quale interpreta il ruolo di Hermann Fegelein, un generale delle Waffen-SS e cognato di Eva Braun. Interpreta inoltre il ruolo del vampiro Damaskinos in \"Blade II\" di Guillermo del Toro.\nKretschmann ha anche interpretato Adolf Eichmann in un film biografico del 2007 e Papa Giovanni Paolo II, sia da giovane che dopo l'elezione a pontefice, nel film \"Non abbiate paura - La vita di Giovanni Paolo II\". In America partecipa con piccoli ma incisivi ruoli in \"U-429 - Senza via di fuga\" e in ' fino al ruolo di Captain Englehorn nel remake di \"King Kong\" di Peter Jackson. Prende parte anche a \"Operazione Valchiria\" di Bryan Singer. Nel 2014 appare nella scena dopo i titoli di coda di ' nel ruolo del Barone Strucker, ruolo che riprender\u00e0 nel film \"\" nel 2015.\nVita privata.\nHa avuto tre figli, Nicholas (1998), Stella (1999) e Alexander (2002) dalla sua ex-compagna Lena Roklin, con cui ha convissuto dal 1997 al 2009. Dal 2011 \u00e8 legato sentimentalmente a Brittany Rice.\nDoppiatori italiani.\nNelle versioni in italiano dei suoi lavori, Thomas Kretschmann \u00e8 stato doppiato da:\nDa doppiatore \u00e8 sostituito da:"}
{"id": "478006", "revid": "22356", "url": "https://it.wikipedia.org/wiki?curid=478006", "title": "Terizinosauroidi", "text": ""}
{"id": "478007", "revid": "22356", "url": "https://it.wikipedia.org/wiki?curid=478007", "title": "Segnosauri", "text": ""}
{"id": "478008", "revid": "123395136", "url": "https://it.wikipedia.org/wiki?curid=478008", "title": "Pace di Tilsit", "text": "Col nome di pace di Tilsit sono noti due trattati di pace siglati nel 1807 da Napoleone, rispettivamente il 7 luglio con lo zar Alessandro I di Russia ed il 9 luglio con il re Federico Guglielmo III di Prussia. La firma dei trattati avvenne in Prussia orientale, nella citt\u00e0 di Tilsit (l'attuale Sovetsk nelloblast di Kaliningrad); in particolare, il trattato del 7 luglio fu firmato su un pontone galleggiante nel mezzo del fiume Nemunas, che segnava la linea di demarcazione tra le zone di influenza francese e russa.\nIl trattato franco-russo.\nLa pace franco-russa segn\u00f2 la fine della guerra della quarta coalizione contro l'Impero napoleonico in seguito alla battaglia di Friedland e sanc\u00ec la divisione dell'Europa orientale in due sfere di influenza tra le due potenze firmatarie vincitrici, da quel momento in avanti non pi\u00f9 in guerra tra loro, ma alleate.\nLe due potenze siglarono inoltre un patto segreto di mutua assistenza in chiave antibritannica: la Francia si obblig\u00f2 ad aiutare la Russia contro l'Impero ottomano; in cambio lo zar si sarebbe impegnato a entrare in guerra contro l'Inghilterra e a provocare un conflitto tra la Svezia e la Finlandia, quest'ultima attribuita all'Impero russo, come emerge dalle condizioni del trattato stesso.\nIl trattato, per le questioni di carattere territoriale, penalizz\u00f2 leggermente la Russia, che dovette evacuare la Valacchia e la Moldavia, occupate durante la guerra russo-turca; cedere le Isole Ionie e Cattaro (conquistate dagli ammiragli russi U\u0161akov e Senjavin) alla Francia; aderire al blocco continentale. In compenso, Napoleone garant\u00ec la sovranit\u00e0 del ducato di Oldenburg e quella di molti altri piccoli stati governati da parenti tedeschi dello zar.\nIl trattato franco-prussiano.\nLa pace di Tilsit comport\u00f2 per la Prussia conseguenze sfavorevoli, in quanto essa dovette rinunciare ad ampie porzioni del proprio territorio (circa la met\u00e0) a favore dei neocostituiti stati vassalli di Napoleone; in particolare, la Prussia perse tutti i territori di l\u00e0 dall'Elba, assegnati al neonato Regno di Vestfalia, e gran parte dei possedimenti in terra polacca, che andarono a formare il semindipendente Ducato di Varsavia; inoltre, Cottbus pass\u00f2 alla Sassonia, mentre Bia\u0142ystok fu assegnata alla Russia.\nLa Prussia accett\u00f2 inoltre di entrare a far parte del cosiddetto Sistema continentale e si obblig\u00f2 infine a ridurre il proprio esercito a 40.000 effettivi, come pure a corrispondere alla Francia un'indennit\u00e0 pari a 100 milioni di franchi francesi.\nConseguenze.\nL'afflato franco-russo ebbe tuttavia vita breve. Dopo la pace di Tilsit, vista non solo dai prussiani ma anche dai russi come un'umiliazione, i piani di Napoleone di legarsi in vincolo matrimoniale con la sorella dello zar furono ostacolati dall'aristocrazia zarista; la cooperazione tra Francia e Russia si interruppe il 13 dicembre 1810, quando lo zar autorizz\u00f2 l'attracco di navi neutrali nei porti russi; nel 1812 Napoleone varc\u00f2 il fiume Nemunas e invase la Russia, ponendo fine alla fragile alleanza (campagna di Russia).\nLa pace di Tilsit in letteratura.\nLev Tolstoj descrive in modo particolareggiato questo incontro nel suo capolavoro \"Guerra e pace\", anche se la localit\u00e0 viene chiamata Tilsitt e le date sono riportate secondo il calendario giuliano, all'epoca in vigore in Russia. Infatti i due imperatori s'incontrano il 13 giugno e i preliminari della pace vengono firmati il 27 giugno.\nI due imperatori si scambiano anche le loro pi\u00f9 alte onorificenze: Alessandro I di Russia riceve la Legion d'onore, mentre Napoleone \u00e8 insignito dell'Ordine di sant'Andrea di prima classe."}
{"id": "478010", "revid": "1869172", "url": "https://it.wikipedia.org/wiki?curid=478010", "title": "Campionato del mondo di calcio", "text": ""}
{"id": "478013", "revid": "196390", "url": "https://it.wikipedia.org/wiki?curid=478013", "title": "Maratona (curva)", "text": ""}
{"id": "478017", "revid": "1305772", "url": "https://it.wikipedia.org/wiki?curid=478017", "title": "Cercado", "text": ""}
{"id": "478018", "revid": "2074952", "url": "https://it.wikipedia.org/wiki?curid=478018", "title": "Burton C. Bell", "text": "\u00c8 maggiormente conosciuto come frontman e uno dei membri fondatori della Industrial metal band Fear Factory, della quale \u00e8 stato l'unico membro fisso dalla fondazione fino al 2020, quando a causa di vecchi disaccordi con il chitarrista e cofondatore Dino Cazares, ha deciso di lasciare la band. L'album Aggression Continuum, gi\u00e0 precedentemente registrato con la sua voce, \u00e8 stato rilasciato nel 2021, dopo alcuni mesi dal suo allontanamento dal gruppo.\nIl suo stile vocale mescola clean vocals e death growls, ispirandosi a cantanti come Max Cavalera, Phil Anselmo e David Vincent.\nCarriera.\nI Fear Factory.\nPrima di unirsi ai Fear Factory, Bell faceva parte degli \"Hate Face\". Nel 1989 si un\u00ec al chitarrista Dino Cazares e al batterista Raymond Herrera formando gli \"Ulceration\", nome cambiato in \"Fear Factory\" durante gli anni novanta. La band registra quattro album in studio prima di sciogliersi temporaneamente nel 2002 a causa di disaccordi tra Bell e Cazares. La band si riform\u00f2 nello stesso anno, con il bassista Christian Olde Wolbers nel ruolo di chitarrista e Byron Stroud al basso. Questa formazione registra due album. Durante il successivo periodo di inattivit\u00e0 della band, Cazares e Bell appianano le loro divergenze e nel 2009 viene ufficializzata una nuova formazione, escludendo Herrera e Olde Wolbers, che form\u00f2 gli Arkaea. Il batterista Gene Hoglan fu ingaggiato per completare la nuova formazione.\nNel febbraio del 2012 Byron Stroud viene sostituito al basso dall'ex chitarrista dei Chimaira, Matt DeVries. Sempre a febbraio, Dino Cazares annuncia via Facebook la pubblicazione del nuovo album \"The Industrialist\". Il 9 marzo Gene Hoglan annuncia che non avrebbe preso parte al tour di promozione; il 19 aprile Mike Heller dei Malignancy e dei System Divide \u00e8 stato presentato come nuovo batterista.\nBurton C. Bell \u00e8 l'unico membro ad aver partecipato ad ogni lavoro dei Fear Factory.\nGli Ascension of the Watchers.\nDopo la pausa dei Fear Factory nel 2005, Bell form\u00f2 gli Ascension of the Watchers con John Bechdel nello studio dello stesso Bechdel, a Mifflinburg, PA. Questo gruppo pubblic\u00f2 un EP, acquistabile esclusivamente on-line, intitolato \"Iconoclast\" nel 2005. Nell'Ottobre del 2006, Burton annuncia, tramite il sito degli Ascension of the Watchers: \"Devo concentrarmi sui Fear Factory per un po', ma il 2007 sar\u00e0 dedicato agli Ascension of The Watchers.\" Il 19 febbraio, gli Ascension of the Watchers pubblicano il loro primo album Numinosum. Questo progetto ha impegnato Bell durante la pausa con i Fear Factory, dandogli modo di esplorare altri generi musicali.\nAltri progetti e apparizioni come ospite.\nBell ha cantato come ospite in molti album, oltre ad aver partecipato come cantante principale al primo album dei G//Z/R \"Plastic Planet\" pubblicato nel 1995. A causa degli impegni con i Fear Factory, Bell non fu il cantante nel secondo album dei G//Z/R, \"Black Science\".\nBurton registr\u00f2 un brano per la metal band inglese This Is Menace. La traccia fu poi eliminata durante il mixaggio finale dell'album \"No End In Sight\". Nel 2008 Burton si esib\u00ec dal vivo in alcune occasioni del tour dei Ministry, cantando canzoni come \"Stigmata\", \"Thieves\" e \"So What\" sostituendo alla voce Al Jourgensen. Burton si un\u00ec a Byron Stroud per formare i City of Fire, che pubblicarono il loro album di debutto nell'agosto del 2009.\nVita privata e curiosit\u00e0.\nBell \u00e8 sposato con l'artista Amy Abattoir, dalla quale ha avuto tre figli. Precedentemente ha avuto una relazione con Tairrie B., cantante dei My Ruin. Ha un fratello gemello chiamato Ben, anch'egli musicista. \u00c8 il cantante della country band \"Ben Bell and the Stardust Boy's\". Ben \u00e8 anche librario. Burton, quando non \u00e8 in tour, \u00e8 fotografo e scrittore.\nBell ha partecipato come comparsa/spettatore nel videoclip dei Nirvana \"Smells Like Teen Spirit\". Bell \u00e8 maggiormente visibile al minuto 2:12.\nLe sue canzoni preferite dei Fear Factory sono \"Shock\" e \"Resurrection\"."}
{"id": "478026", "revid": "17351", "url": "https://it.wikipedia.org/wiki?curid=478026", "title": "Saab J-29 Tunnan", "text": ""}
{"id": "478027", "revid": "15756", "url": "https://it.wikipedia.org/wiki?curid=478027", "title": "Transformers (animazione)", "text": "I Transformers sono una serie televisiva a cartoni animati/anime originata dalla omonima linea di giocattoli esordita nel 1984, frutto di una co-produzione nippo-americana. La prima serie a cartoni animati esord\u00ec nel 1984 e si concluse nel 1987, successivamente furono create altre serie originali in esclusiva per il Giappone fino al 1990; successivamente vennero realizzate altre serie alla fine degli anni novanta e negli anni 2000. Di seguito sono elencate le principali serie in ordine cronologico.\nElenco delle serie televisive.\n\"Generation 1\".\n\"Transformers (G1)\" (1984-1987).\nNella prima serie del 1984, vengono presentati due gruppi di robot avversari: il primo, gli Autorobot (nome originale: \"Autobots\"), \u00e8 guidato da \"Commander\" (\"Optimus Prime\"); il secondo, i Distructor (nome originale: \"Decepticons\"), \u00e8 comandato dal malvagio Megatron. In seguito alla decisione di Optimus Prime di andare alla ricerca di una fonte di energia in grado di rivitalizzare il pianeta natale dei Transformer, Cybertron, lo scenario della guerra che da milioni di anni imperversa e distrugge il loro pianeta si sposta sulla Terra. I Transformer Autorobot precipitano con la loro astronave \"Arca\", sulla Terra, in seguito a uno scontro nello spazio con i Distructor. La caduta dell'astronave avviene circa 4 milioni di anni prima della timeline, i Transformer restano in uno stato di animazione sospesa fino al 1984, quando l'eruzione di un vulcano vicino all'astronave li riattiva e cos\u00ec lo scontro tra gli Autorobot (che rappresentano i valori positivi) e i Distructor (che hanno come principale obiettivo il saccheggio di ogni forma di energia disponibile sulla Terra) ricomincia. La prima stagione \u00e8 composta da 16 episodi mentre la seconda di 49. Con queste premesse inizia la saga definita \"Generation 1\" dei Transformers sulla Terra.\nAmbientato tra la fine della seconda stagione e l'inizio della terza, nota come \"Transformers 2010\", venne realizzato \"Transformers - The Movie\", primo lungometraggio statunitense dei Transformers. La trama \u00e8 ambientata nell'anno 2005 e la guerra fra gli Autorobot e i Distructor, giunti sulla Terra circa 20 anni prima, sta continuando: i Distructor sono stati cacciati dal pianeta Terra ma hanno mantenuto il controllo del pianeta natio dei Transformers, Cybertron, mentre le due lune di questo sono state conquistate degli Autorobot. Verso l'inizio assistiamo alla morte dei capi delle due fazioni: Optimus Prime muore a causa delle gravi ferite riportate ma, riesce a passare la Matrice del Comando (il simbolo del potere Autobot) a Convoy (Ultra Magnus), mentre Megatron, gravemente danneggiato, fugge assieme ad altri Decepticons a bordo di Astrotrain, da dove viene poi gettato nello spazio da Astrum (Starscream), un suo soldato da sempre infido e traditore che voleva prendere il suo posto di comando. Megatron e gli altri Decepticons alla deriva nelle profondit\u00e0 del cosmo finiscono poi nell'orbita del pianeta senziente Unicron che dona loro nuovi corpi robotici, riconfigurandoli e potenziandoli ma, facendo giurar loro fedelt\u00e0 e dando loro la missione di distruggere la Matrice, l'unica cosa in grado di fermarlo. Megatron viene cos\u00ec trasformato in Galvatron, Skywarp e Thundercracker divengono rispettivamente Cyclonus e Scourge, mentre gli Insecticons vengono modificati negli Incrociatori Sweeps (dei cloni di Scourge). Successivamente la matrice del comando passer\u00e0 a Folgore (Hot Rod), che diventato capo degli Autorobot si chiamer\u00e0 Captain (Rodimus Prime). Dopo lo scontro con il malvagio Unicron, Rodimus Prime instaura su Cybertron la pace, mentre la testa di Unicron, morto, gira intorno a Cybertron come nuovo satellite (le due lune erano infatti state divorate da Unicron).\nSiccome il lungometraggio americano tardava ad arrivare in Giappone, i nipponici realizzarono un mediometraggio di circa mezz'ora che mettesse in relazione le prime due stagioni con la terza. All'inizio dell'OAV vi \u00e8 un riassunto delle prime due serie e poi l'introduzione con alcuni scontri principali tra i grandi robot componibili come Superion, Menasor, Bruticus, Devastator, e Defensor, mentre abbiamo delle brevi apparizioni di Convoy (Ultra Magnus), Guardian (Metroplex) e Trypticon (Dinosaurer).\nLa trama racconta la costruzione da parte degli Autobot, con l'aiuto degli umani, una base mobile segreta (Scramble City) all'interno di una montagna. Megatron insospettito dalla poca affluenza di Autobots in giro, ordina a Memor (Soundwave) di mandare Jena (Ravage) e gli altri a ispezionare la zona. Dopo poco Jena arrivato al punto indicato dal radar dei Decepticons, inizia a sentire una enorme energia provenire da sotto la montagna, gli Autobots se ne accorgono e iniziano lo scontro ma Ratbat riesce ad entrare nella base segreta. Non passa molto che Megatron manda Astrum (Starscream) insieme agli Escavators (Constructicons) a distruggere Scramble City. Commander (Optimus Prime) intercetta sul radar le intenzioni dei Distructors e interviene. Inizialmente Devastator ha la meglio, ma Ultra Magnus invia in aiuto di Commander gli Aerialbots che mettono in ritirata tutti i Decepticon. Una volta fatto ritorno alla base Megatron, maledice Astrum per l'ennesima volta e gli mostra la sua arma segreta per fermare gli Autobots, ossia gli Stunticons.\nLa terza stagione della prima serie, nota come Transformers 2010, \u00e8 ambientata nel 2006, un anno dopo del lungometraggio. I Decepticons sono ora confinati sul pianeta Charr, dove vivono in perenne lotta fra loro per l'energia. Cybertron \u00e8 ormai un pianeta ricco, prospero e sempre pi\u00f9 influente, insieme alla Terra, nella Federazione Galattica. Tutto questo successo non piace per\u00f2 ai Quintessenziani che si alleano ai Decepticons, promettendo loro Energon in cambio della distruzione degli Autobots. Nella conclusione della serie assisteremo al ritorno di Optimus Prime e all'alleanza fra le tre razze prima nemiche per sconfiggere l'epidemia dell'odio, causata da alcune spore diffuse da un medico senza scrupoli che voleva vendicarsi del ferimento della figlia per mano dei Decepticons.\n\"Transformers: The Rebirth\" (1987).\nGli autori americani dopo la chiusura della terza stagione, ne hanno prodotto una quarta, \"The Rebirth\" (\"La rinascita\"), composta da soli tre episodi che non hanno niente a che fare con il seguito giapponese della terza stagione, \"\". La serie parla dell'idea di una fusione tra esseri organici, nebulani (alieni) o umani alterati ciberneticamente, e Transformers. Gli esseri biologici erano in grado di unirsi temporaneamente ai \"Transformers\" ed agire come un solo essere, fornendo ai robot ulteriore energia o armi pi\u00f9 potenti. Nei fumetti Marvel i nebulani vengono inseriti nella continuity in maniera differente rispetto al cartone, divenendo protagonisti di una miniserie di quattro volumi, ma i loro personaggi saranno presenti (e in alcuni casi fondamentali) per tutta la serie regolare, fino all'ultimo albo del fumetto. L'idea \u00e8 stata impiegata anche nelle successive storie a fumetti dell'IDW Publishing, dove la tecnologia \"Headmasters\" permette ad un'organizzazione segreta di creare decine di cloni dell'Autorobot \"Sunstreaker\" pilotati da umani.\nQuesta \u00e8 la serie che conclude la continuity G1, infatti dopo quest'ultima \u00e8 stata creata una quinta serie della G1, ma composta solo da episodi delle stagioni precedenti e dal lungometraggio diviso in 5 parti.\n\"Transformers: The Headmasters\" (1987-1988).\nSerie giapponese composta da 35 episodi nonch\u00e9 seguito (anch'essa) della terza stagione, che non tiene conto della serie americana \"Transformers: The Rebirth\". Viene trasmessa anche in Italia con il nome The New Transformers, ma a differenza della precedente serie al posto degli esseri organici furono introdotti gli \"Headmasters\", robot dalle dimensioni di un essere umano (abitanti di Cybertron fuggiti milioni di anni prima durante la guerra civile) che guidano dall'interno i propri veicoli (questi ultimi non sono senzienti e vengono chiamati \"Transtector\"), per poi trasformarsi nelle \"teste\" delle forme robotiche dei veicoli, per poterli controllare direttamente. I piloti possono scambiarsi corpo, modificando cos\u00ec la combinazione delle loro caratteristiche psichiche e fisiche (nel giocattolo questo era evidenziato da alcune parti di plastica colorata poste sull'incastro tra la testa/pilota e il robot che formavano dei simil-istogrammi). Questi Transformers fuggiaschi svilupparono anche poteri telepatici e telecinetici. A questi poi si aggiungeranno i \"Targetmaster\", Transformers i cui compagni divengono armi e numerosi altri robot non comparsi nelle serie precedenti. Va sottolineato che in Headmasters fanno brevi comparse parecchi personaggi delle prime serie Transformers il cui fato era incerto dopo il lungometraggio (gli Autobots Hound, Inferno, Sideswipe, Sunstreaker, Smokescreen e Tracks; i Decepticons Dirge e Thrust), che quindi nella continuity giapponese possono essere considerati ancora attivi. Da Headmasters in poi la continuity giapponese si sviluppa in modo completamente indipendente, proseguendo sia con altri cartoni (in Italia di questi \u00e8 stato trasmesso solo \"Masterforce\"), sia con fumetti. Il termine \"Headmaster\" appare anche nella serie successiva \"Transformers Animated\", ma con un significato diverso: in questo caso un'unit\u00e0 headmaster \u00e8 un apparecchio a forma di testa che \u00e8 in grado di collegarsi al corpo di un robot, dopo avere rimosso la testa originale, garantendo cos\u00ec il controllo di tale corpo da parte di chi comanda l'unit\u00e0 headmaster.\n\"Transformers: Victory\" (1989).\nComposta da 36 episodi, ma mai stata trasmessa in Italia, in questa serie vediamo comparire di nuovo Super God Ginrai, il quale ha ormai acquisito vita (o una spark) attraverso un processo poco chiaro, lasciato alla fantasia dello spettatore (forse un cloning come quello fatto da Grimlock con i Technobot nelle prime serie) [Il processo \u00e8 svelato in realt\u00e0 negli ultimi episodi della serie precedente]; tuttavia per una grave ferita riportata a causa di un attacco Destron, viene convertito in Victory Leo, capace di trasformarsi in jet cybertroniano e leone meccanico. Compare comunque un altro gruppo degli autobot, i Brainmasters (robot a dimensioni umane che entrano nel petto di un robot classico e modellandone volto e pensiero), tra cui figura il combiner Road Caesar e Victory Saber; quest'ultimo ha dimensioni inizialmente umane e forma robotica, ma col suo enorme mezzo aereo diviene robot di taglia media con base di difesa; fondendosi con essa diviene finalmente Star Saber, il nuovo e penultimo capo della G1 continuity; l'unione con Victory Leo dar\u00e0 vita a Victory Saber (da cui la serie prende il nome), che gli permetter\u00e0 di sconfiggere la fazione Destron, in cui ora primeggia il capo Deszaras/Deathsaurus e il gruppo della Breastforce, i cui membri hanno la capacit\u00e0 di emettere dal proprio petto (similmente a Soundwave/Memor) un drone di forma felina la cui natura \u00e8 riflessa nel casco del corrispettivo padrone, e capace di trasformarsi anche in unit\u00e0 Targetmaster. il gruppo della Breastforce compone anche un combiner detto Liokaiser. Altri elementi Autobot sono i Multiforce (capaci di combinazioni simili alla Powerlink presentata in Energon) e i Micromasters.\n\"Transformers: Zone\" (1990).\nCome la precedente, questa serie non \u00e8 mai stata trasmessa in Italia, ed \u00e8 oltretutto famosa per essere composta da 1 sola puntata, in cui compare comunque l'ultimo capo degli autobot in questa continuity, ovvero Dai Atlas, assieme ai suoi compagni Sonic Bomber e Roadfire del gruppo Powered Masters; stranamente gli avversari Destron non sono nuovi, ma sono composti praticamente dai combiners/gestalt della G1 (Devastator, Menasor, Predaking, Abominus, King Poseidon) e da dei riscalati (per avere le stesse dimensioni dei precedenti, altrimenti pi\u00f9 piccoli) Black Zarak e Trypticon, comandati dal generale Overlord. La puntata si conclude con il passaggio del comando autobot da Victory Saber a Dai Atlas.\n\"Transformers (G2)\" (1993).\nSerie nata ancora una volta tra la collaborazione statunitense e nipponica, \u00e8 andata in onda tra il 1993 e il 1995. La serie \u00e8 suddivisa in due stagioni, la prima composta da 13 episodi, mentre la seconda di 39. Gli episodi sono gli stessi di Transformers (G1) ma, a differenza della serie originale, questa presenta tratti in Computer Grafica. \u00c8 stata trasmessa anche in Italia negli anni '90, su Italia 1 ad orario mattutino; utilizzava il doppiaggio storico italiano e per la prima volta, una sigla italiana cantata da Christian Draghi al posto di quella originale. A causa dello scarso successo, questa versione non \u00e8 mai stata replicata da nessun altro canale TV italiano.\n\"Beast Wars\".\n\"Beast Wars / Biocombat\" (1996-1999).\n\"Biocombat\" (in lingua originale \"Beast Wars\") fu una serie rivoluzionaria nella storia dei Transformers, non solo per il suo radicale cambiamento nell'animazione, ma anche per la presenza dei personaggi, che di fatto, rappresentano delle nuove entrate. La serie fu realizzata completamente in computer grafica dal 1996 al 1999 dalla societ\u00e0 canadese Mainframe, su commissione della Kenner, societ\u00e0 controllata della Hasbro, licenziataria del merchandise e produttrice di tutti i giocattoli derivati dai Transformers per il mercato occidentale. I personaggi non si trasformano pi\u00f9 da veicoli terrestri a robot, bens\u00ec da animali a robot. Questo \u00e8 un elemento totalmente nuovo nel panorama dei Transformers e l'idea fu accolta con molto entusiasmo da parte dei fans. Gli Autorobot (\"Autobot\") e i Distructor (\"Decepticon\") vengono sostituiti rispettivamente dai Maximal e dai Predacon (quest'ultimo nome fu gi\u00e0 utilizzato nella prima generazione: ci\u00f2 ha suscitato molto clamore e molte teorie per giustificare, nella continuity, la presenza di questa fazione). Gli eventi di \"Biocombat\" hanno luogo in una continuity intermedia tra l'inizio e la fine del primo episodio di \"G1\". In questa serie i Maximal, discendenti degli Autobot, devono impedire ai Predacon, discendenti dei Decepticon, sotto la guida del malvagio tiranno Megatron, di aiutarli a vincere la Grande Guerra del 1984, prima di riprendere vita.\n\"Beast Wars II\" (1998-1999).\nSerie in animazione classica creata in Giappone per colmare l'attesa creata tra la prima e la seconda stagione di \"Beast Wars\". Ambientata 10.000 anni dopo Beast Machines, in questa serie si vedono nuovi e carismatici personaggi, come ad esempio Lio Convoy capo del gruppo \"Cybertron\" (che ha come modalit\u00e0 animale un leone bianco con criniera dorata) e Galvatron, capo del gruppo \"Destron\" (con modalit\u00e0 animale/veicolare di un drago o trivella). Molti dei personaggi che nella serie Beast Wars hanno solo la versione modellino, in \"BWII\" e nel suo seguito \"BWNEO\" vengono integrati nello show spesso con una nuova colorazione del modellino originale. Da questa serie viene tratto un lungometraggio di 50 minuti, intitolato \"Transformers: Beast Wars II Movie Edition - Lion Convoy in Danger!\".\n\"Beast Wars Neo\" (1998-1999).\nSerie in animazione classica creata in Giappone che risulta essere il seguito di \"Beast Wars II\". In questa serie si vedono nuovi personaggi, come ad esempio Big Convoy capo del gruppo \"Cybertron\" (la modalit\u00e0 animale \u00e8 quella di un Mammoth) e Magmatron, capo del gruppo \"Destron\", il quale ha la caratteristica di essere un combiner ovvero, in modalit\u00e0 alternativa, \u00e8 composta da tre dinosauri che si combinano insieme, mentre singolarmente dominano in aria (pteranodonte), in acqua (plesiosauro) e terra (tirannosauro). Molti dei personaggi che nella serie Beast Wars hanno solo la versione modellino, in questo show vengono integrati spesso con una nuova colorazione (recolor) rispetto al modellino originale.\n\"Beast Machines\" (1999-2000).\nSerie in computer grafica, si presenta come il diretto sequel di \"Beast Wars\", ambientato su Cybertron. Infatti Beast Wars vede i Maximal trionfare e ritornare sul pianeta d'origine dei Transformers, portandosi al seguito Megatron prigioniero.\nNonostante si ripresentino cinque personaggi della serie originale (oltre a Optimus Primal e Megatron, compaiono Blackarachnia, Rattrap e Cheetor, rispettivamente in Beast Wars BlackJack, Megatron, Blackaracnia, Rattilus e Ghepard), essi sono stati rivisitati e hanno nuove modalit\u00e0 animali; in pratica la loro forma animale non \u00e8 pi\u00f9 strettamente tale o metallizzata, bens\u00ec \u00e8 un misto di parti organiche e robotiche. I gruppi presenti nella serie sono i \"Maximal\" ,guidati da Optimus Primal e i \"Vehicons\", guidati da Megatron. Quest'ultimo presenta la stessa forma animale che aveva alla fine della terza serie di Beast Wars, ma tenta pi\u00f9 volte di liberarsi della corazza animale e di tornare alla vecchia forma robotica. L'unico Predacon sopravvissuto \u00e8 Punginator, che per\u00f2 Megatron convertir\u00e0 in un Vehicon di nome Thrust. Inoltre due dei Maximals delle tre serie originarie, Rhinox e Grifo, (in Beast Machines con il nome di Rhinox e Silverbolt), riappaiono come Vehicons: il primo lo \u00e8 diventato intenzionalmente, il secondo perch\u00e9 costretto da Megatron.\nIn Italia gli episodi non sono mai stati trasmessi in televisione. Dal 2007 sono stati messi in vendita due box set DVD contenenti ciascuno tutti i 13 episodi di ogni stagione.\n\"Transformers: Robots in Disguise\" (anime 2000).\nLa serie Robots in Disguise si trova formalmente in una nuova continuity. Con 39 episodi, i Transformers dopo il successo di Beast Wars tornano a trasformarsi in veicoli e la serie \u00e8 di nuovo in animazione classica giapponese. Come ulteriore conferma del ritorno alla serie classica, anche i nomi dei personaggi ricordano quelli storici.\nLe due fazioni si chiamano Autobots e Decepticons (anche se questi ultimi compaiono solo successivamente, e al fianco dei cattivi dei primi episodi di nome Predacon). I due comandanti sono rispettivamente l'eroico Optimus Prime e il malvagio Megatron (in seguito risorto come Galvatron).\nDa notare che questi due Transformers bench\u00e9 abbiano lo stesso nome dei personaggi storici della prima generazione, non sono gli stessi. Inoltre questi robot combattono tra di loro solo per il motivo della dominazione dei malvagi Predacon e dei Decepticons sugli umani.\nCome in Beast Wars, i Predacon risultano pi\u00f9 simpatici dei protagonisti, in quanto solitamente pi\u00f9 approfonditi nella caratterizzazione e pi\u00f9 divertenti nelle gag (in modo particolare il secondo in comando di questi: lo squalo Sky-Byte, spesso preso in giro da amici e nemici che si legher\u00e0 molto a un ragazzo di nome Koji Onishi, il caro amico umano degli Autobots), anche se tra gli Autobots non mancano scene divertenti, specialmente con protagonista Side Burn, uno dei tre Fratelli Autorobot che ha il vizio d'innamorarsi di ogni macchina rossa sportiva che vede, macchine che spesso hanno come pilota una ragazza di nome Kelly (innervosita dal fatto che la corte sia fatta alla macchina e non a lei) che in ogni episodio si ritrova coinvolta negli scontri di Autobots, Predacons e Decepticons.\n\"Transformers: Trilogia Unicron\".\nCon l'arrivo delle nuove collezioni di modellini della Hasbro (\"Robots in Disguise\" era la versione americana della linea \"Car Robots\", prodotta dalla giapponese Takara) vengono commissionate in Giappone le relative serie tv: ' (nota in Asia come \"Micron Legend\"), ' (\"Superlink\") e \"\" (\"Galaxy Force\").\n\"Transformers: Armada\" (2002-2003).\nTransformers Armada introduce una terza specie di robot, i Minicon (Micron, da cui il titolo \"Micron Legend\"); cugini minori di Autobot e Decepticon, pressappoco della taglia degli umani, i Minicon nascondono nel proprio corpo immense riserve di potere, e questo li catapulta nel conflitto tra le due fazioni; ogni Transformer di taglia normale pu\u00f2 collegarsi ad un Minicon sbloccando armi e poteri nascosti, in modo simile a quanto avveniva con i \"Targetmaster\" visti in alcune serie e fumetti precedenti legati alla continuity originaria. Dalla collezione Armada \u00e8 stato tratto un gioco per PS2, chiamato semplicemente Transformers (il nome di lavorazione era \"Transformers Armada: Prelude to Energon\").\nIl numero di Autobot e Decepticon presenti in queste serie \u00e8 piuttosto basso, in favore di circa una ventina/trentina di Minicon (quelli originali, senza contare le ricolorazioni). Alla fine della storia appare perfino il mostruoso \"Unicron\", una sorta di \"dio della distruzione\" delle dimensioni di una Luna (la forma alternativa in cui orbitava dormiente intorno a Cybertron) intenzionato ad annientare indiscrinatamente tutti i Transformers. Il nome e il character design del personaggio si rifanno al suo omonimo apparso 15 anni prima nel film animato di Generation 1 e nei relativi fumetti Marvel.\n\"Transformers: Energon\" (2004).\n\"Transformers: Energon\" \u00e8 ambientata 10 anni dopo la battaglia contro Unicron e mostra il pianeta Cybertron tornato ai suoi splendori, mentre gli Autobot ricostruiscono la loro casa e cercano l'Energon (la loro fonte di energia) nella galassia fondando citt\u00e0 minerarie. I Decepticon sono ormai rassegnati ad aspettare una occasione di riscatto, che tuttavia non sembra immediata: il collante che li univa era Megatron, scomparso nelle viscere di Unicron. Il divoratore di mondi \u00e8 infatti sopravvissuto, e tramite una creatura chiamata \"Alpha Q\" (Q come Quintessenziali, i \"villain\" dalle 5 facce della terza stagione di Generation 1) sta reclutando Decepticon allo sbando come Scorponok e potenzia le loro file con i Terrorcons (transformers con forme animali capaci di masticare il pericoloso energon grezzo e raffinarlo in un combustibile che tutti possono toccare e usare), affinch\u00e9 lo riforniscano di energon; cos\u00ec potr\u00e0 tornare pienamente attivo. Dal canto suo, Megatron non ha sprecato 10 anni vegetando: ha assorbito un po' della forza e dei poteri di Unicron, oltre al controllo di una delle sue sezioni che ha costruito un nuovo corpo per lui; al suo ritorno prelude alla resa dei conti col suo ex-soldato Scorponok. Gli Autobot, aiutati dagli umani (con cui hanno stipulato un accordo di cooperazione) e dagli Omnicon (equivalente dei Terrorcon, ma con forme veicolo, prodotti in serie in fabbrica e dotati di senziet\u00e0) si oppongono alle 2 parti in causa in una nuova guerra; per contrastare i Decepticon potenziati da Unicron, Prime riceve da Primus (il Dio creatore dei Transformers) la \"Scintilla di Combinazione\", permettendo a coppie di Autobot di fondersi in transformer pi\u00f9 grossi e potenti. La storia vedr\u00e0 una seconda distruzione di Unicron, l'annichilimento della sua scintilla vitale e la morte di Megatron e Starscream (che poco somiglia al robot di Armada; Megatron gli cancella la memoria rendendolo un soldato ubbidiente e lo riprende con s\u00e9 senza dar segno di conoscerlo, ma prima \u00e8 Alpha Q a crearlo apparentemente dal nulla per uccidere sia Megatron che Prime; in \"Superlink\" il nome \u00e8 \"Nightscream\", come prova che non sono la stessa persona).\nAbbandonando il disegno a mano di Armada, Energon punta sulla CG per i modelli transformer, lasciando all'animazione tradizionale umani e paesaggi.\n\"Transformers: Cybertron\" (2005-2006).\nMentre \"Transformers: Armada\" e \"Transformers Energon\" sono state pensate in America e prodotte in Giappone, \"Transformers: Cybertron\" \u00e8 una creatura del tutto nipponica come la linea; Armada e Energon sono creature della Hasbro, poi tradotte dalla Takara in \"Micron Legend\" e \"Superlink\" (termine usato per rendere l'americano Powerlink o Powerlinx, ovvero l'unione di pi\u00f9 transformer in uno). Cybertron \u00e8 nata dall'importazione dei modellini della linea \"Galaxy Force\", a cui sono stati aggiunti pezzi originali e le solite ricolorazioni.\n\"Galaxy Force\" si distacca dalla continuity \"Micron Legend/Superlink\" per lanciare gli Autobot (\"Cybertron\") in una corsa contro il tempo e i Decepticon (\"Destron\"); obiettivo 4 chiavi, le \"Cyber Planet Key\", capaci di attivare poteri nascosti (come i Minicon in Armada), ma soprattutto di attivare un meccanismo detto \"Omega Lock\" che risveglier\u00e0 Primus dal suo sonno; il padre dei robot mutaforma \u00e8 l'unico essere col potere di chiudere un buco nero che sta risucchiando tutti i corpi celesti del creato. Le chiavi furono nascoste dai primi transformer su 4 diversi pianeti: la Terra, Jungle Planet (\"Animatron\"), Speed Planet (\"Velocitron\") e Giant Planet (\"Gigantion\"); Megatron, apparso dal buco nero chiss\u00e0 come, ostacoler\u00e0 come sempre Prime &amp; company, finendo per fare la solita fine: disintegrato e ridotto in polvere! Da notare la presenza in \"Galaxy Force\" di molti personaggi con il nome che termina per 'Convoy'.\nLa traduzione e la trasposizione in Transformers Cybertron, tentando di ricollegare la trama alla continuity, hanno alterato non poco della struttura generando incongruenze e vuoti nella storia:\nL'animazione \u00e8 ancora in CG per i robot, ma \u00e8 molto pi\u00f9 fluida.\n\"Transformers Animated\" (2007-2009).\n\"Transformers Animated\" \u00e8 una nuova serie (andata in onda in America su Cartoon Network dal 26 dicembre 2007, ed in Italia su Italia 1 dal 2008), realizzata in contrasto con le ultime produzioni del franchise, con animazione 2D e disegni meno realistici: ad esempio, durante le trasformazioni molti dettagli dei veicoli scompaiono nelle versioni robotiche, e mentre parlano, i veicoli sembrano piegare vistosamente la propria carrozzeria. La trama riguarda un gruppo di cinque autobot (Optimus Prime, Ratchet, Bumblebee, Bulkhead e Prowl), che vengono attaccati da Megatron dopo aver trovato l'Allspark. Starscream tradisce Megatron, con l'obiettivo di prenderne il posto, ma fallisce. Gli autobot finiscono sulla Terra, in una Detroit di un futuro non troppo lontano, dove stringono amicizia con Sari, una bambina. Una chiave elettronica che Sari porta al collo viene in contatto con l'Allspark, e ne acquisisce parte dei poteri, divenendo cos\u00ec in grado, ad esempio, di salvare transformers in punto di morte, ma non solo. La chiave dimostra di avere una \"volont\u00e0\" propria, talvolta attivandosi autonomamente. Il padre di Sari \u00e8 uno scienziato e tiene nascoste le poche parti del corpo di Megatron che ha trovato, studiandole. La mente di Megatron si riattiva ed inganna l'uomo, in modo da sfruttare i suoi macchinari, in attesa di poter ricostruire il proprio corpo (smembrato dall'attrito entrando nell'atmosfera terrestre), e non fargli rivelare la propria esistenza agli autobot.\n\"Transformers: Prime\" (2010-2013).\nSerie animata realizzata completamente in computer grafica (similmente a quanto fatto per Beast Wars) dagli Stati Uniti, e trasmessa da canale Hub Network. La mini-serie composta da 5 episodi, negli U.S.A. ha avuto un modesto successo, tanto da confermare la prima e seconda stagione, composte da 21 episodi la prima e 26 la seconda. A partire dall'11 settembre 2011, la serie viene trasmessa su Italia 1 con frequenza nei giorni di Sabato e Domenica ed ha una durata di 22 minuti circa. La serie \u00e8 un'ennesima rivisitazione della G1, basato sul videogioco . I produttori, nonch\u00e9 sviluppatori, sono gli sceneggiatori dei primi due film della trilogia di Michael Bay, ovvero Roberto Orci e Alex Kurtzman. La missione degli Autobot \u00e8 di sconfiggere i Decepticon, aiutati per\u00f2 dal Dark Energon. Le due squadre uniranno le forze per sconfiggere il potente Unicron, e Optimus perder\u00e0 la memoria per salvare i suoi alleati. La seconda stagione \u00e8 mandata in onda su Cartoon Network dall'8 ottobre 2012: gli Autobot dovranno provare in tutti i modi a far tornare la memoria al loro leader, Optimus Prime, ora chiamato Orion Pax e al servizio di Megatron.\n\"Transformers: Rescue Bots\" (2012-2016).\nNuova serie animata realizzata dalla Hasbro e trasmessa dal canale Hub Network, \u00e8 dedicata ad un pubblico di bambini giovani, al contrario di \"\", adatta pi\u00f9 ad un pubblico adolescente. Trasmessa a partire dal 2012, sono stati anticipati due episodi il 17 dicembre 2011 negli Stati Uniti. Rientra nella \"continuit\u00e0 allineata\" essendo la sua trama contemporanea a quella di \"Transformers Prime\" e dell'inizio di \"Robots in disguise (2015).\"\n\"Transformers: Robots in Disguise\" (2015-2017).\nPrima della \u00e8 stato tratto un lungometraggio di 120 minuti del 2015 intitolato: \"Transformers: Robots in Disguise - The Movie\".\n\"Transformers: War for Cybertron Trilogy\" (2020-2021).\nNel 2019 la Hasbro annuncia una nuova serie animata in collaborazione con Netflix, dal titolo \"\"\". La serie prende spunto sia dall'omonima serie di giocattoli, sia dal videogioco del 2010, proseguendo con una nuova linea temporale. La serie \u00e8 divisa in 3 archi narrativi da 6 episodi ciascuno; i primi due, intitolati \"Assedio\" e \"Il sorgere della Terra\", sono stati distribuiti il 30 luglio e il 30 novembre 2020 sulla piattaforma di streaming; il terzo e ultimo arco, intitolato \"Regno\"\", infine \u00e8 stato distribuito nel luglio 2021."}
{"id": "478045", "revid": "1343317", "url": "https://it.wikipedia.org/wiki?curid=478045", "title": "Cavolo di Bruxelles", "text": "Il cavolo di Bruxelles \u00e8 una cultivar di \"Brassica oleracea\". La parte commestibile \u00e8 costituita dai germogli ascellari della pianta, i cavolini, cavoletti o cavolucci di Bruxelles.\nQuesta cultivar \u00e8 nota anche come \"Brassica oleracea var. gemmifera\" , nome ritenuto sinonimo di \"Brassica oleracea\".\nCaratteristiche.\nI germogli ascellari, di forma globulare, crescono alla base delle foglie principali e sono costituiti da foglioline embricate (l'una che copre una o due sottostanti, come i carciofi). Il portamento di questa pianta ricorda il cavolo nero toscano e la coltura \u00e8 molto simile.\nDiffusione.\nPer crescere, la pianta, predilige un clima fresco, tipico del nord Europa. \u00c8 per\u00f2 sensibile alle temperature troppo basse, oltre che al caldo eccessivo.\nUtilizzo.\nI cavolini vengono consumati cotti al vapore e poi spalmati con un po' di burro. A volte viene aggiunto del limone."}
{"id": "478046", "revid": "110157", "url": "https://it.wikipedia.org/wiki?curid=478046", "title": "Temistocle (nome)", "text": "Origine e diffusione.\nDeriva dal nome greco antico \u0398\u03b5\u03bc\u03b9\u03c3\u03c4\u03bf\u03ba\u03bb\u03b7\u03c2 (\"Themistokles\"), latinizzato in \"Themistocles\". \u00c8 formato da \u03b8\u03b5\u03bc\u03b9\u03c3\u03c4\u03bf\u03c2 (\"themistos\", \"della legge\") oppure da \u03b8\u03b5\u03bc\u03b9\u03c2 (\"themis\", \"legge\", \"diritto\", da cui anche il nome di Temi), combinato con \u03ba\u03bb\u03b5\u03bf\u03c2 (\"kleos\", \"gloria\"), e pu\u00f2 quindi significare quindi \"gloria della legge\" oppure \"glorioso nella legge\" o \"glorioso per la sua giustizia\".\n\u00c8 piuttosto noto per essere stato portato da Temistocle, il generale ateniese che sconfisse i persiani nella battaglia di Salamina.\nOnomastico.\nL'onomastico ricorre il 21 dicembre in memoria di san Temistocle di Licia, pastore di Myra martire sotto Decio o Valeriano."}
{"id": "478051", "revid": "287204", "url": "https://it.wikipedia.org/wiki?curid=478051", "title": "Trofimena", "text": "Origine e diffusione.\nDeriva dal nome greco \"Trophime\", latinizzato in \"Trophima\", tratto dalla radice \u03c4\u03c1\u03bf\u03c6\u03ae (\"troph\u1e17\", \"nutrimento\", da \u03c4\u03c1\u03ad\u03c6\u03c9, \"tr\u00e9ph\u014d\", \"sostenere\", \"mantenere\"). Il significato complessivo potrebbe essere \"allevata in casa\" o anche \"mantenuta\".\n\u00c8 accentrato nel Salernitano, dove l'omonima santa \u00e8 patrona di Minori.\nOnomastico.\nL'onomastico si festeggia il 5 novembre in ricordo di santa Trofimena (o Trofima), vergine e martire sotto Diocleziano o il 29 dicembre in ricordo di San Trofimo, vescovo di Arles."}
{"id": "478053", "revid": "110157", "url": "https://it.wikipedia.org/wiki?curid=478053", "title": "Provincia di Germ\u00e1n Busch", "text": "Germ\u00e1n Busch \u00e8 una provincia del dipartimento boliviano di Santa Cruz ed il suo capoluogo \u00e8 Puerto Su\u00e1rez.\nStoria.\nLa provincia prese il nome attuale il 30 novembre 1984 in memoria di Germ\u00e1n Busch, ex-presidente ed eroe della Guerra del Chaco durante la quale la Bolivia combatt\u00e9 e venne sconfitta dal Paraguay per il possesso del Chaco Boreal.\nSuddivisione amministrativa.\nLa provincia \u00e8 suddivisa in 3 comuni:\nEconomia.\nL'economia della provincia si basa principalmente sull'agricoltura e sull'estrazione mineraria, in particolare di ferro e manganese. Vi sono inoltre giacimenti di gemme preziose, quali bolivianite, ayoreite, anahite e ametiste.\nComprende alcuni dei maggiori porti fluviali della Bolivia, tra cui Puerto Busch, che vengono utilizzati per trasportare le materie prime estratte dal sottosuolo tramite il fiume Paraguay."}
{"id": "478054", "revid": "122757585", "url": "https://it.wikipedia.org/wiki?curid=478054", "title": "Hanuman", "text": "Nell'Induismo, Hanuman (devanagari: \u0939\u0928\u0941\u092e\u0924\u094d; nominativo singolare \u0939\u0928\u0941\u092e\u093e\u0928\u094d \"Hanum\u0101n\"), anche noto come Anjaneya, \u00e8 una delle figure pi\u00f9 importanti del poema epico indiano \"Ramayana\"; \u00e8 un vanara (razza di uomini-scimmia) che aiut\u00f2 Rama (avatar di Vishnu) a liberare la sua consorte, Sita, dal re rakshasa Ravana.\nSimboleggia la bhakti, ed \u00e8 talvolta considerato l'undicesimo avatar Rudra di Shiva (Rudra \u00e8 una forma di Shiva nei Rig Veda); \u00e8 conosciuto come figlio (spirituale) del deva Vayu, la divinit\u00e0 induista del vento.\nSecondo alcuni studiosi la sua epica avrebbe ispirato nella mitologia cinese la figura di Sun Wukong, poi reso famoso dal romanzo \"Viaggio in Occidente\".\nHanuman \u00e8 la personificazione di saggezza, brahmacharya (celibato), bhakti (devozione), giustizia, onest\u00e0 e forza; questo si manifesta nel suo incrollabile impegno per la giustizia, impeccabile esecuzione degli incarichi che gli sono affidati, e infallibile talento nel servire il suo padrone prescelto. Il suo indispensabile ruolo nel riunire Rama con Sita \u00e8 accostato da alcuni a quello di un maestro che aiuta l'anima individuale a scoprire il divino; sebbene per i non-induisti potrebbe sembrare strano venerare una scimmia, ci\u00f2 si spiega nella venerazione per gli attributi inumani che rappresenta.\nNon c'\u00e8 benedizione che non possa concedere: Sita gli garant\u00ec il potere di concedere le otto siddhi e nove tipi di ricchezza; tuttavia anche questo impallidisce dinanzi al dono pi\u00f9 grande che si pu\u00f2 ricevere da lui: le incredibili qualit\u00e0 di elevazione spirituale per cui Hanuman stesso \u00e8 famoso. Si dice anche che mentre Rama agisca per spirito di giustizia, Hanuman agisca per compassione.\n\u00c8 facilmente raggiungibile anche solo recitando il mantra \"'Ram\"'; d'altra parte si dice che un modo molto efficace per raggiungere Rama sia di venerare Hanuman - lo \"Hanuman Chalisa\" ha un verso che recita \"\"Tumharae\" \"bhajan Ram ko pavaae\", cio\u00e8 \"Cantando inni su di te, Rama \u00e8 raggiunto\"\".\nNascita.\nHanuman nacque nel Treta yuga, figlio di \"Anjana\", una vanara (Hanuman \u00e8 perci\u00f2 chiamato \"Anjaneya\", cio\u00e8 'figlio di Anjana'); Anjana era in realt\u00e0 una apsara (creatura celeste) di nome \"Punjikasthala\", che, a causa di una maledizione, nacque sulla Terra come una vanara. \nInfanzia, educazione e maledizione.\nIl padre spirituale di Hanuman \u00e8 Vayu (noto anche come Marut, Pavan, ecc.); perci\u00f2 Hanuman \u00e8 anche chiamato \"Pavan-putra\" ('figlio di Pavan') o \"Maruti\".\nEredit\u00f2 le qualit\u00e0 del padre, come la velocit\u00e0 nel volo, la resistenza fisica e una forza sovrumana; da bambino, credendo che il Sole fosse un frutto maturo, spicc\u00f2 il volo per coglierlo. Indra, re dei \"deva\" e divinit\u00e0 della pioggia e dei temporali, osservando questa scena rivolse la sua arma, vajra (fulmine), contro Hanuman, che ricadde in terra rompendosi il mento e perdendo conoscenza. Infuriato, Vayu dichiar\u00f2 sciopero e port\u00f2 con s\u00e9 l'atmosfera: quando ormai tutti gli esseri viventi erano in pericolo d'asfissia, Indra per far la pace con Vayu annull\u00f2 gli effetti del suo fulmine, e i deva curarono Hanuman e lo benedissero, ma rimase la cicatrice sul suo mento (\"hanuh\" in sanscrito).\nRiconoscendo Surya come maestro onnisciente, Hanuman port\u00f2 il suo corpo in orbita attorno al Sole e gli chiese di accettarlo come discepolo: Surya rifiut\u00f2, spiegando che poich\u00e9 viaggiava sempre sul suo carro sarebbe stato impossibile per Hanuman imparare qualcosa. Per nulla preoccupato dal viaggio di Surya, Hanuman ingigant\u00ec il suo corpo; pose una gamba ad occidente e l'altra a oriente, con la faccia rivolta al Sole, e ripet\u00e9 la sua richiesta. Compiaciuto dalla sua insistenza, Surya accett\u00f2; Hanuman allora segu\u00ec Surya in tutto il suo percorso, e apprese tutto il suo sapere. Quando poi Hanuman chiese a Surya di accettare la sua 'guru-dakshina' (tributo al maestro), questi rifiut\u00f2, affermando che il piacere di insegnare a qualcuno cos\u00ec dedito era il miglior tributo; Hanuman insistette, e allora Surya gli chiese di ricambiare aiutando il suo figlio spirituale Sugriva. La scelta di Hanuman di avere Surya per maestro indica Surya come \"Karma Saakshi\", testimone eterno di tutte le cose.\nHanuman era malizioso nella sua infanzia, e talvolta infastidiva i saggi in meditazione rubando le loro cose o disturbandoli mentre recitavano le loro venerazioni; trovando le sue azioni insopportabili, ma rendendosi conto che Hanuman era solo un bambino, (sebbene invincibile), i saggi posero una modesta maledizione su di lui: a causa di questo, Hanuman si dimentic\u00f2 della sua superiorit\u00e0, e se ne sarebbe ricordato solo quando altri gliene avessero parlato. \u00c8 stato ipotizzato che senza la maledizione l'intero corso del \"Ramayana\" sarebbe stato differente, perch\u00e9 Hanuman dimostr\u00f2 abilit\u00e0 fenomenali durante la guerra, nonostante la maledizione.\nHanuman nella guerra del Ramayana.\nIl \"Sundara Kanda\", il quinto libro del \"Ramayana\", si concentra particolarmente sulle avventure di Hanuman.\nHanuman incontr\u00f2 Rama mentre questi era in esilio, e con il fratello Lakshmana era alla ricerca di sua moglie Sita, rapita dal re rakshasa Ravana; la loro ricerca li aveva portati nelle vicinanze della montagna Rishyamukha, dove Sugriva, con i suoi seguaci e amici, si stava nascondendo da suo fratello maggiore Vali, il re vanara con il quale aveva avuto una grave incomprensione: rifiutandosi di ascoltare le ragioni di Sugriva, Vali lo aveva bandito dal regno, e aveva trattenuto sua moglie come prigioniera nel suo palazzo. Vedendo arrivare Rama e Lakshmana, Sugriva mand\u00f2 Hanuman ad accertarsi delle loro identit\u00e0. Hanuman avvicin\u00f2 i due fratelli travestito da bramino; le sue prime parole furono cos\u00ec convincenti che Rama disse a Lakshmana che nessuno avrebbe potuto parlare in quel modo senza aver padroneggiato i Veda. Osserv\u00f2 anche che non c'erano difetti nel contegno, negli occhi, nella fronte, nelle sopracciglia o in alcuna parte del bramino; fece notare a Lakshmana che il suo accento era affascinante, e che ogni nemico con la spada sguainata si sarebbe commosso; elogi\u00f2 a lungo Hanuman (travestito), dicendo che sicuramente la fortuna avrebbe atteso il re che inviava un emissario cos\u00ec perfetto. Quando Rama rivel\u00f2 la sua identit\u00e0, Hanuman gli si prostr\u00f2 dinanzi e Rama lo abbracci\u00f2 caldamente.\nIn seguito, la vita di Hanuman sarebbe stata inestricabilmente legata a quella di Ramachandra; Hanuman fu artefice di un'amicizia e alleanza tra Rama e Sugriva, e Rama aiut\u00f2 Sugriva a riguadagnare il suo onore e lo fece re di Kishkindha (il regno dei vanara), e Sugriva con i suoi vanara aiut\u00f2 Rama a sconfiggere Ravana e riabbracciare Sita, con Hanuman che giocher\u00e0 un ruolo fondamentale nell'avventura.\nNella loro ricerca per Sita, un gruppo di vanara raggiunse le rive del mare del Sud; dinanzi al vasto oceano, cominciarono a lamentarsi di non poter superare l'ostacolo; anche Hanuman era preoccupato della possibilit\u00e0 che la sua missione fallisse, finch\u00e9 gli altri vanara, specialmente il saggio orso Jambavan cominci\u00f2 a elogiarne le virt\u00f9. Hanuman allora si ricord\u00f2 delle sue capacit\u00e0, ingigant\u00ec il suo corpo e attravers\u00f2 in volo l'oceano. Hanuman quindi giunse sull'isola di Lanka e trov\u00f2 Sita; le rivel\u00f2 la sua vera identit\u00e0, rassicurandola e confortandola, ed elev\u00f2 il suo spirito: le offr\u00ec di portarla da Rama sulla sua schiena, ma lei rifiut\u00f2, dicendo che sarebbe stato un insulto a Rama. Hanuman che porta il messaggio di Rama a Sita \u00e8 accostato da alcuni studiosi ad un maestro divino che insegna ad un allievo di Dio.\nDopo l'incontro con Sita, Hanuman cominci\u00f2 a distruggere tutto ci\u00f2 che trovava sull'isola di Lanka; per fermarlo, Indrajit, figlio di Ravana, us\u00f2 il brahmastra. Sebbene immune all'astra, Hanuman, per rispetto di Brahma, si fece catturare; portato al cospetto di Ravana, Hanuman colse l'opportunit\u00e0 per valutare la forza dell'esercito di Ravana: rifer\u00ec il messaggio di avvertimento di Rama a Ravana, e chiese il ritorno di Sita, informandolo che in quel caso Rama l'avrebbe perdonato. Infuriato, Ravana ordin\u00f2 che Hanuman fosse messo a morte, ma Vibhishana, fratello di Ravana, intervenne, facendo notare come fosse empio uccidere un messaggero. Ravana allora commut\u00f2 la sentenza, ordinando che fosse dato fuoco alla sua coda; Hanuman prima li disorient\u00f2 variando la lunghezza della sua coda, ma dopo averli frustrati un po', li lasci\u00f2 fare, se ne and\u00f2 con la coda in fiamme e bruci\u00f2 gran parte dell'isola di Lanka sul suo cammino, prima di spegnere le fiamme nel mare e fare ritorno da Rama.\nDurante la guerra, quando Lakshmana fu severamente ferito da Indrajit, Hanuman fu inviato a cogliere il sanjivani, una potente erba medicinale, per curarlo; Ravana comprese che se Lakshmana fosse morto Rama si sarebbe probabilmente arreso, e diede allo zio l'incarico di tentare Hanuman con i lussi. Hanuman uccise il rakshasa, ma non fu capace di trovare l'erba prima del tramonto, cos\u00ec sollev\u00f2 l'intera montagna Dronagiri e la port\u00f2 a Lanka, dove si fece aiutare da altri a cercare salvando Lakshmana; Rama lo abbracci\u00f2, dicendo che Hanuman gli era caro quanto il suo amato fratello Bharata.\nIn un'altra occasione durante la guerra, quella che lo spinse ad assumere la sua forma Panchamukha, Rama e Lakshmana furono catturati dal rakshasa Mahiravana (anche Ahiravana), un potente praticante di magia nera e arti oscure, e tenuti prigionieri nel suo palazzo nel Patalpuri o Patla (mondo degli Inferi); quando Hanuman raggiunse Patala per salvarli, trov\u00f2 che i cancelli del Patala erano protetti da una creatura molto giovane detta Makardhwaja (o Makar Dhwaja o Magar Dhwaja), in parte pesce e in parte vanara. La storia della nascita di Makardhwaja \u00e8 interessante; sebbene Hanuman sia rimasto celibe tutta la vita, Makadhwaja era suo figlio: quando Hanuman aveva spento la sua coda in fiamme nell'oceano, senza che lo sapesse una goccia del suo sudore vi era caduta dentro, e questa goccia era stata inghiottita da una pesciolina, che era rimasta incinta. Quando il pesce fu portato alle cucine di Mahiravana per essere cotto, questi si rese conto di essere di fronte a una creatura straordinaria, cos\u00ec lo crebbe e gli diede l'incarico di guardare le porte di Patalpuri. Hanuman era naturalmente inconsapevole di avere un figlio, e sebbene Makardhwaja sapesse che Hanuman era suo padre non lo riconobbe poich\u00e9 non lo aveva mai visto; quando Hanuman gli si present\u00f2 egli voleva averne la benedizione, ma decise di combatterlo per attenersi al suo incarico di proteggere le porte di Patalpuri. Hanuman lo vinse e lo leg\u00f2 all'ingresso di Patalpuri, quindi prosegu\u00ec per liberare Rama e Lakshmana.\nQuando entr\u00f2 nel Patala, Hanuman scopr\u00ec di dover spegnere cinque lampade insieme per uccidere Mahiravana; allora assunse la sua forma Panchamukha (\"Pancha\" - cinque, \"mukha\" - facce) con le facce di Shri Varaha, Shri Narasimha, Shri Garu\u1e0da, Shri Hayagriva e la sua, Shri Hanuman, poi soffi\u00f2 e spense tutte le lampade insieme. Dopo aver ucciso Mahiravana, Hanuman liber\u00f2 Rama e Lakshmana e poi incoron\u00f2 Makardhwaja nuovo re di Patalpuri.\nHanuman continu\u00f2 a giocare un ruolo fondamentale per tutta la guerra.\nQuando la guerra fin\u00ec, i 14 anni di esilio di Rama erano quasi finiti. Rama allora si ricord\u00f2 del voto di Bharata di suicidarsi se Rama non fosse tornato a regnare su Ayodhya alla fine dei 14 anni, e calcolando che per raggiungere Ayodhya avrebbe impiegato troppo tempo e sarebbe arrivato in ritardo, fu preso dall'ansia e dal timore: allora Hanuman vol\u00f2 ad Ayodhya e rifer\u00ec a Bharata che Rama era sulla via del ritorno.\nPoco dopo il suo ritorno a Ayodhya, Rama fu fatto re, e decise di ricompensare tutti coloro che lo avevano aiutato a sconfiggere Ravana; alla grande festa che organizz\u00f2 a corte, tutti i suoi amici e alleati a turno salirono al trono e furono onorati. Anche Hanuman sal\u00ec, ma senza alcuna intenzione di essere ricompensato: vedendo Hanuman venire a lui, Rama lo abbracci\u00f2 e disse che non avrebbe mai potuto ricompensare adeguatamente Hanuman per l'aiuto da lui ricevuto. Sita, allora, insistette che fosse Hanuman a scegliere il suo dono: Hanuman chiese a Sita la collana di pietre preziose che aveva al collo, e dopo averla ricevuta cominci\u00f2 a levare le pietre ad una ad una ed esaminarle. Sorpresi, i presenti chiesero a Hanuman perch\u00e9 stesse distruggendo il dono, e Hanuman replic\u00f2 che si stava accertando che nelle pietre ci fossero Rama e Sita, perch\u00e9 altrimenti la collana non avrebbe avuto alcun valore per lui; qualcuno insinu\u00f2 che il suo rispetto e amore per Rama e Sita non potesse essere cos\u00ec profondo, al che Hanuman si apr\u00ec il petto, e tutti furono sorpresi di vedere che Rama e Sita erano letteralmente nel suo cuore.\nPanchamukha Hanuman.\nOgni faccia di Shri Panchamukha Hanuman ha un diverso significato:\nDopo la guerra del Ramayana.\nDopo la vittoria, e dopo aver regnato per moltissimi anni, arriv\u00f2 per Rama il tempo di ascendere alla sua dimora celeste; molti nella sua corte, compresi vanara come Sugriva, decisero di seguirlo; sorprendentemente, Hanuman chiese di rimanere sulla Terra fintanto che il nome di Rama fosse venerato. Sita esaud\u00ec il suo desiderio, e ordin\u00f2 che la sua immagine fosse affissa in molti luoghi pubblici e di culto, cos\u00ec che egli potesse udire i devoti che intonavano il nome di Rama; Hanuman \u00e8 perci\u00f2 uno dei ciranjiva (immortali) dell'Induismo, e i devoti credono che Hanuman sia ancora vivo. Ad esempio nel Mahabharata, ambientato alcuni millenni dopo il \"Ramayana\", compare pi\u00f9 di una volta.\nHanumad Ramayana.\nSi racconta che successivamente Hanuman and\u00f2 sull'Himalaya per continuare a venerare Rama; l\u00ec scrisse la prima versione del \"Ramaya\u1e47a\" usando le sue unghie, registrando ogni dettaglio delle avventure di Rama. Quando il saggio maharishi Valmiki and\u00f2 a visitarlo per mostrargli la sua versione del \"Ramayana\", vide la sua, e cadde in depressione; quando Hanuman gli chiese la causa della sua tristezza, egli spieg\u00f2 che la sua versione non poteva reggere il paragone con quella di Hanuman, e nessuno avrebbe letto la sua opera che aveva scritto con tanta fatica. Udito ci\u00f2, Hanuman caric\u00f2 Valmiki sulle spalle, and\u00f2 sulla costa e gett\u00f2 la sua versione nel mare, offrendola a Rama. Questa leggendaria versione viene detta Hanumad Ramayana e non ne esistono copie.\nValmiki fu cos\u00ec sconvolto dall'episodio che dichiar\u00f2 che non gli sarebbe bastata un'altra vita per cantare la gloria di Hanuman, che nella sua versione era stata addirittura sminuita; si racconta che il santo Tulsidas che compose il \"Ramcharit Manas\" fosse in realt\u00e0 il saggio Valmiki rinato per soddisfare questo suo desiderio.\nSi dice anche che una tavola sia tornata a riva, durante l'epoca di Mahakavi Kalidasa, ed esposta in pubblico affinch\u00e9 gli studiosi la decifrassero; sembra che Kalidasa sia riuscito a tradurla e riconoscerla come frammento dello Hanumad Ramayana inciso da Hanuman stesso, e si disse fortunato di poter leggere anche solo un verso (o \"pada\") della strofa.\nHanuman nel Mahabharata.\nIn un altro grande poema epico induista, il \"Mahabharata\", Hanuman appare come una vecchia e debole scimmia, per vincere l'arroganza del suo fratello spirituale, il principe Bhima dei Pandava, ed insegnargli il valore dell'umilt\u00e0.\nPi\u00f9 significativa la sua apparizione nella guerra di Kurukshetra: Hanuman promise che si sarebbe posto nell'effigie del carro di Arjuna, da cui avrebbe emesso versi spaventosi per terrorizzare i nemici; Hanuman ebbe perci\u00f2 la fortuna di udire la Bhagavad Gita dalla bocca dello stesso Krishna. Molti devoti di Krishna conservano bandiere con l'effigie di Hanuman in segno di rispetto per la sua grande devozione.\nPresenza di Hanuman.\nCi sono stati molti santi che hanno visto Hanuman in tempi moderni, ad esempio Tulsidas (XVI secolo), Samarth Ramdas (XVII secolo), e Raghavendra Swami (XVII secolo).\nAltri hanno testimoniato la sua presenza ovunque si legga il \"Ramayana\":\nTempli in onore di Hanuman.\nCi sono molti templi in onore di Hanuman, e sue effigi sono generalmente presenti in ogni tempio in cui ci sono immagini degli avatar di Vishnu.\nI templi di Hanuman sorgono in molti luoghi perch\u00e9 si crede che la loro presenza liberi l'area circostante dai rakhshasa e gli altri demoni maligni; questo potere (\"varam\") fu un dono di Rama e Sita. Si trovano inoltre statuette di Hanuman nelle strade poco illuminate perch\u00e9 si crede che proteggano le persone dagli incidenti.\nShri Hanuman e Shri Shani.\nNella cultura induista, Hanuman e Ganesha sono due aspetti della divinit\u00e0 liberi dall'influenza di Shani; c'\u00e8 anche la credenza che tutti i pianeti siano al comando della coda di Hanuman. Nel \"Ramaya\u1e47a\", Hanuman liber\u00f2 Shani, cio\u00e8 il pianeta Saturno, dalle grinfie di Rava\u1e47a; per gratitudine Shani promise a Hanuman che coloro che lo avessero venerato sarebbero stati liberati dagli effetti malefici di Saturno, che secondo l'astrologia induista avrebbe simili influssi negativi sulla vita delle persone.\nUn'altra versione dell'incontro tra Shri Hanuman e Shani Bhagavan racconta invece che il secondo sia salito sulle spalle del primo, a significare che Hanuman sarebbe caduto sotto gli influssi di Shani; al che, Hanuman ingigant\u00ec il suo corpo, e Shani rimase intrappolato tra le spalle di Hanuman e il soffitto. Quando il dolore divenne insostenibile, Shani implor\u00f2 Hanuman di liberarlo, promettendo in cambio che avrebbe moderato i suoi effetti malefici su ogni persona che avesse pregato Shri Hanuman, e questi acconsent\u00ec."}
{"id": "478059", "revid": "13833", "url": "https://it.wikipedia.org/wiki?curid=478059", "title": "Gerhard von Schanhorst", "text": ""}
{"id": "478061", "revid": "1950485", "url": "https://it.wikipedia.org/wiki?curid=478061", "title": "Vladimir Bes\u010dastnych", "text": "Carriera.\nInizi\u00f2 la carriera nel 1991 con il \"Zvezda Moskva\", vestendo poi le maglie di , , Racing Santander, Fenerbah\u00e7e e Kuban' Krasnodar. Nella stagione 2004-2005 gioc\u00f2 con l'Orel nella seconda divisione russa. Il 15 dicembre 2005 firm\u00f2 con un'altra squadra della seconda serie russa, il Chimki, un agiato club di un sobborgo di Mosca e pretendente alla promozione in prima divisione.\nCon la ha debuttato nel 1992 e ha segnato 26 gol in 71 presenze. Ad oggi \u00e8 il miglior marcatore nella storia della Nazionale russa. Con la selezione russa ha giocato il campionato del mondo 1994, il campionato d'Europa 1996 e il campionato del mondo 2002, nel quale ha segnato un gol al . Dopo aver militato per un anno nella formazione kazaka dell'Astana, nel 2008 ha dato il suo addio al calcio giocato."}
{"id": "478069", "revid": "38120", "url": "https://it.wikipedia.org/wiki?curid=478069", "title": "Stoney (bevanda)", "text": "La Stoney Ginger Beer o Stoney tangawizi \u00e8 una bibita analcolica (\"soft drink\") allo zenzero venduta in alcune zone dell'Africa. La parola tangawizi o tangawisi in swahili significa zenzero.\nLa bevanda \u00e8 prodotta e venduta dalla Coca-Cola; \u00e8 imbottigliata in bottiglie da 300 ml in Kenya e 350 ml in Tanzania, di colore marrone.\nStoria.\n\u00c8 stata ufficialmente introdotta nel mercato Africano nel 1971 come uno dei pi\u00f9 di 400 prodotti della Coca-Cola.\nOriginariamente era gi\u00e0 stata prodotta in Inghilterra nel 1700 circa, ricavata dalla \"Ginger beer plant\" (GBT), un insieme di microrganismi che producono diossido di carbonio e alcol nel processo di fermentazione, che la rendevano di fatto alcolica.\nI produttori di massa di birre allo zenzero come Coca-Cola e Bundaberg Rum, carbonano la bevanda senza fermentazione, per ottenere un prodotto analcolico.\nCaratteristiche.\nHa un intenso sapore di zenzero che permane in bocca al bevitore; per la sua persistenza pu\u00f2 risultare troppo forte per il turista.\nIl tangawisi.\nStoricamente il tangawisi \u00e8 una bevanda con presunti effetti medicinali originaria del popolo Bakongo, nella provincia Bas-Congo del Congo. Si produce utilizzando una grande quantit\u00e0 di zenzero spezzettato e mescolato con succo dell'albero di mango. Alcuni congolesi gli attribuiscono effetti afrodisiaci, per altro essendo noti quelli derivanti dallo zenzero."}
{"id": "478070", "revid": "83549", "url": "https://it.wikipedia.org/wiki?curid=478070", "title": "ACE inibitori", "text": ""}
{"id": "478072", "revid": "466539", "url": "https://it.wikipedia.org/wiki?curid=478072", "title": "Jacqueline Bisset", "text": "Biografia.\nNata come Winifred Jacqueline Fraser Bisset in Inghilterra da padre scozzese e madre inglese con ascendenza francese. Madrina di Angelina Jolie ed icona di stile e di erotismo, non si \u00e8 mai sposata e non ha mai avuto figli.\nInterpreta una piccola parte in \"Cul-de-sac\", film del 1966 di Roman Polanski. Nello stesso anno affianca David Niven e Orson Welles in \"007-Casino Royale\" e nel 1968 \u00e8 la protagonista femminile di \"Bullitt\" con Steve McQueen. La consacrazione a diva arriva nel 1973 quando Fran\u00e7ois Truffaut chiama la Bisset (che parla perfettamente il francese) a interpretare \"Effetto notte\", il film nel film. Nel 1974 fa parte del cast del celebre film \"Assassinio sull'Orient Express\" dove recita, tra gli altri, con Lauren Bacall e Ingrid Bergman, mentre nel 1976 \u00e8 al fianco di Charles Bronson in \"Candidato all'obitorio\".\nIn Italia, \u00e8 protagonista al fianco di Marcello Mastroianni e Jean-Louis Trintignant nel film \"La donna della domenica\" (1975), riduzione cinematografica dell'omonimo romanzo di Carlo Fruttero e Franco Lucentini, per la regia di Luigi Comencini. Nel 1977 viene nominata \"l'attrice pi\u00f9 bella di tutti i tempi\" dal magazine Newsweek, grazie al film \"Abissi\", in particolar modo per via delle scene che la vedono nuotare sott'acqua e che contribuiscono a lanciare nel mondo la moda della \"maglietta bagnata\". Negli anni successivi interpreta \"Il magnate greco\" (1978), accanto ad Anthony Quinn, \"Ricche e famose\" (1981), per la regia di George Cukor, e \"Sotto il vulcano\" (1984), con Albert Finney, diretto da John Huston.\nTra la fine degli anni ottanta e l'inizio degli anni novanta il suo nome torna d'attualit\u00e0 per la partecipazione a film come \"Scene di lotta di classe a Beverly Hills\" (1989) e \"Orchidea selvaggia\" (1989), con Mickey Rourke e Carr\u00e9 Otis. Ha recitato una parte in una scena tagliata di \"Mr. &amp; Mrs. Smith\" (2005) ed \u00e8 stata guest-star nelle fortunate serie televisive \"Ally McBeal\", \"Rizzoli &amp; Isles\" e \"Nip/Tuck\".\nDoppiatrici italiane.\nNelle versioni in italiano dei suoi film, Jacqueline Bisset \u00e8 stata doppiata da:"}
{"id": "478077", "revid": "453768", "url": "https://it.wikipedia.org/wiki?curid=478077", "title": "Le nozze di Figaro", "text": "Le nozze di Figaro (K 492) \u00e8 un'opera lirica in quattro atti di Wolfgang Amadeus Mozart. \u00c8 la prima delle tre opere buffe scritte dal compositore salisburghese su libretto di Lorenzo Da Ponte.\n\"Le nozze di Figaro\" \u00e8 una delle pi\u00f9 famose opere di Mozart e dell'intero teatro musicale, ed \u00e8 la prima di una serie di felici collaborazioni tra Mozart e Da Ponte, che ha portato anche alla creazione del \"Don Giovanni\" e di \"Cos\u00ec fan tutte\".\nMusicato da Mozart all'et\u00e0 di ventinove anni, il testo dapontiano fu tratto dalla commedia \"Le Mariage de Figaro\" di Beaumarchais (autore della \"trilogia di Figaro\": \"Il barbiere di Siviglia\", \"Il matrimonio di Figaro\" e \"La madre colpevole\").\nStoria.\nFu Mozart stesso a portare una copia della commedia di Beaumarchais a Da Ponte, che la tradusse in lingua italiana (tuttora la lingua ufficiale dell'opera lirica) e che (d'accordo con Mozart) rimosse tutti gli elementi di satira politica dalla storia.\nL'opera fu scritta da Mozart in gran segreto in quanto la commedia era stata vietata dall'imperatore Giuseppe II, poich\u00e9 attizzava l'odio tra le varie classi. Egli impieg\u00f2 sei settimane per completarla, in particolare scrisse il finale del secondo atto in una notte, un giorno e una successiva notte di lavoro continuato. Fu solo dopo aver convinto l'Imperatore della rimozione delle scene politicamente pi\u00f9 discusse che questi diede il permesso di rappresentare l'opera.\nInoltre, la scena finale del terzo atto, che comprendeva un balletto e una pantomima, si dovette scontrare con un divieto imperiale di rappresentare balli in scena. Racconta Da Ponte, nelle sue \"Memorie\", che lui e Mozart, non intendendo rinunciare al finale come l'avevano concepito, invitarono l'imperatore ad assistere a una prova, dove eseguirono quel pezzo muto. L'Imperatore subito ordin\u00f2 che la musica fosse reinserita.\nCos\u00ec \"Le nozze di Figaro\", finita di comporre il 29 aprile, fu messa in scena al Burgtheater di Vienna, il 1\u00ba maggio 1786 con Nancy Storace (Susanna), Francesco Benucci (Figaro), Dorotea Bussani (Cherubino) e Michael Kelly (Basilio e Don Curzio), diretta dal compositore nelle prime due rappresentazioni e da Joseph Weigl nelle repliche. \nOttenne un successo strepitoso, al punto che l'Imperatore, dopo la terza recita, dovette emanare un decreto per limitare le richieste di bis, in modo che le repliche non durassero troppo. \nAncor pi\u00f9 grande fu il successo al Teatro Nazionale di Praga (dal 17 gennaio 1787), dove (a detta di Mozart): \u00abQui non si parla che del Figaro, non si suona, non si strombetta, non si canta, non si fischia che il Figaro, non si va a sentire altra opera che il Figaro. Eternamente Figaro!\u00bb.\nL'opera \u00e8 in quattro atti e ruota attorno alle trame del Conte d'Almaviva, invaghito della cameriera della Contessa, Susanna, alla quale cerca di imporre lo \"ius primae noctis\". La vicenda si svolge in un intreccio serrato e folle, in cui donne e uomini si contrappongono nel corso di una giornata di passione travolgente, piena sia di eventi drammatici che comici, e nella quale alla fine i \u201cservi\u201d si dimostrano pi\u00f9 signori e intelligenti dei loro padroni. L'opera \u00e8 per Mozart (e prima di lui per Beaumarchais) un pretesto per prendersi gioco delle classi sociali dell'epoca che da l\u00ec a poco saranno travolte dai fatti con la Rivoluzione francese. L'intera vicenda pu\u00f2 anche essere letta come una metafora delle diverse fasi dell'amore: Cherubino e Barbarina rappresentano l'amore acerbo, Susanna e Figaro l'amore che sboccia, il Conte e la Contessa l'amore logorato e senza pi\u00f9 alcuna passione, Marcellina e don Bartolo l'amore maturo.\nLa trama.\nPrimo atto.\nIl mattino del giorno delle nozze, Figaro e Susanna sono nella stanza che il Conte ha assegnato loro. Il Conte vuol rivendicare lo \"ius primae noctis\" che egli stesso aveva abolito. Figaro si arrabbia e medita vendetta. Anche la non pi\u00f9 giovane Marcellina \u00e8 intenzionata a mandare all'aria i progetti di matrimonio di Figaro e sostiene, con l'aiuto di Don Bartolo, il proprio diritto a sposare Figaro in virt\u00f9 di un prestito concessogli in passato e mai restituito. Don Bartolo, del resto, gode all'idea di potersi vendicare dell'ex barbiere di Siviglia, che aveva favorito il Conte a sottrargli Rosina, l'attuale Contessa. Entra Cherubino per chiedere a Susanna di intercedere in suo favore presso la Contessa: il giorno prima il Conte, trovandolo solo con Barbarina, si era insospettito e lo aveva cacciato dal palazzo. L'arrivo improvviso del Conte lo obbliga a nascondersi e ad assistere alle proposte galanti che il Conte indirizza alla cameriera Susanna. Ma anche il Conte deve nascondersi al veder avvicinarsi Don Basilio, che svela a Susanna le attenzioni rivolte dal paggio Cherubino alla Contessa. Sopraffatto dalla gelosia, il Conte esce dal nascondiglio e, una volta scoperto che anche il paggio era l\u00ec nascosto, va su tutte le furie. Entrano i contadini con Figaro, ringraziando il Conte per aver eliminato il famigerato \"ius primae noctis\". Il Conte, con un pretesto, rinvia il giorno delle nozze e ordina l'invio immediato di Cherubino a Siviglia, dove dovr\u00e0 arruolarsi come ufficiale. Figaro si prende gioco del paggio con una delle arie pi\u00f9 famose dell'opera, \"Non pi\u00f9 andrai, farfallone amoroso\".\nSecondo atto.\nNelle ampie camere della Contessa, Susanna decide di rivelarle le attenzioni che essa ha ricevuto dal Conte. Entra Figaro ed espone il suo piano di battaglia: ha fatto pervenire al Conte un biglietto anonimo dove si afferma che la Contessa ha dato un appuntamento ad un ammiratore per quella sera. Quindi suggerisce a Susanna di fingere di accettare un incontro col Conte: Cherubino (che non \u00e8 ancora partito) andr\u00e0 al posto di lei vestito da donna, cos\u00ec la Contessa smascherer\u00e0 il marito, cogliendolo in fallo.\nTuttavia, mentre il travestimento del paggio \u00e8 ancora in corso, il Conte sopraggiunge e, insospettito dai rumori provenienti dalla stanza attigua (dove la Contessa ha rinchiuso Cherubino), decide di forzare la porta. Ma Cherubino riesce a fuggire saltando dalla finestra e Susanna ne prende il posto.\nQuando dal guardaroba esce Susanna invece di Cherubino, il Conte \u00e8 costretto a chiedere perdono alla moglie. Entra Figaro, che spera di poter finalmente affrettare la cerimonia nuziale.\nIrrompe, per\u00f2, il giardiniere Antonio che afferma di aver visto qualcuno saltare dalla finestra della camera della Contessa. Figaro cerca di parare il colpo sostenendo di essere stato lui a saltare. Ma ecco arrivare con Don Bartolo anche Marcellina che reclama i suoi diritti: possiede ormai tutti i documenti necessari per costringere Figaro a sposarla.\nTerzo atto.\nMentre il Conte si trova nella sua stanza pensieroso, la Contessa spinge Susanna a concedere un appuntamento galante al Conte, il quale per\u00f2 si accorge dell'inganno e promette di vendicarsi (\u201cHai gi\u00e0 vinta la causa\u201d).\nIl giudice Don Curzio entra con le parti contendenti e dispone che Figaro debba restituire il suo debito o sposare Marcellina, ma da un segno che Figaro porta sul braccio si scopre ch'egli \u00e8 il frutto di una vecchia relazione tra Marcellina e Don Bartolo, i quali sono quindi i suoi genitori.\nMarcellina \u00e8 lietissima di aver ritrovato il figliolo, ma in quel mentre sopraggiunge Susanna con la somma necessaria a riscattare Figaro liberandolo dall'obbligo di sposare Marcellina: vedendoli abbracciati Susanna dapprima s'infuria, poi, compresa la felice situazione, si unisce alla gioia di Figaro e dei due pi\u00f9 anziani amanti.\nMarcellina acconsente alla tardiva proposta di matrimonio dallo stesso Don Bartolo e condona il debito come regalo a Figaro per le nozze con Susanna, Don Bartolo porge un'ulteriore somma di denaro come regalo per il matrimonio; il Conte, invece, monta su tutte le furie.\nLa Contessa, intanto, determinata a riconquistare il marito, detta a Susanna un bigliettino, sigillato da una spilla, per l'appuntamento notturno, da far avere al Conte. Modificando il piano di Figaro, ed agendo a sua insaputa, le due donne decidono che sar\u00e0 la stessa Contessa e non Cherubino ad incontrare il Conte al posto di Susanna.\nMentre alcune giovani contadine recano ghirlande per la Contessa, Susanna consegna il biglietto galante al Conte, che si punge il dito con la spilla. Figaro \u00e8 divertito: non ha visto, infatti, chi ha dato il bigliettino al Conte. L'atto si conclude col festeggiamento di ben due coppie di sposi: oltre a Susanna e Figaro, anche Marcellina e Don Bartolo.\nQuarto atto.\n\u00c8 ormai notte e nell'oscurit\u00e0 del parco del castello Barbarina sta cercando la spilla che il Conte le ha detto di restituire a Susanna e che la fanciulla ha perduto. Figaro capisce che il biglietto ricevuto dal Conte gli era stato consegnato dalla sua promessa sposa e, credendo ad una nuova trama, si nasconde con un piccolo gruppo di persone da usare come testimoni del tradimento di Susanna che, nel mentre, all'ascoltare i dubbi di Figaro sulla sua fedelt\u00e0, si sente offesa dalla sua mancanza di fiducia e decide di farlo stare sulle spine. Entra allora Cherubino e, vista Susanna (che \u00e8 in realt\u00e0 la Contessa travestita), decide di importunarla; nello stesso momento giunge il Conte il quale, dopo aver scacciato il paggio, inizia a corteggiare quella che crede essere la sua amante.\nFingendo di veder arrivare qualcuno, la Contessa travestita da Susanna fugge nel bosco, mentre il Conte va a vedere cosa succede; nel contempo Figaro, che stava spiando gli amanti, rimane solo e viene raggiunto da Susanna travestita da Contessa. I due si mettono a parlare, ma Susanna, durante la conversazione, dimentica di falsare la propria voce e Figaro la riconosce. Per punire la sua promessa sposa, questi non le comunica la cosa ma rende le proprie \"avances\" alla \"Contessa\" molto esplicite. In un turbinio di colpi di scena, alla fine Figaro chiede scusa a Susanna per aver dubitato della sua fedelt\u00e0, mentre il Conte, arrivato per la seconda volta, scorge Figaro \"corteggiare\" quella che crede essere sua moglie; interviene a questo punto la vera Contessa che, con Susanna, chiarisce l'inganno davanti ad un Conte profondamente allibito. Poi chiede perdono alla contessa. Lei risponde \"Pi\u00f9 docile io sono e dico di s\u00ec\"; finalmente le nozze tra Figaro e Susanna possono essere celebrate, la \"folle giornata\" si chiude con il coro finale \"Ah tutti contenti\"\nI ruoli vocali, sostituzione di arie e varianti testuali.\nNelle \"Nozze di Figaro\" Mozart abbandona le convenzioni settecentesche dello stile vocale italiano, caratterizzato da tessiture molto acute e da un pronunciato virtuosismo, a favore di nuove sfaccettature sia liriche che drammatiche: dunque riorganizza l'ordinaria e topica costellazione dei personaggi dell'opera buffa, associando ai vari caratteri determinate tinte sociali, e dando vita a nuovi tipi sociopsicologici che si sarebbero poi instaurati nella futura visione operistica europea.\nSul frontespizio del libretto leggiamo soltanto tre tipi vocali: basso, soprano e tenore, corrispondenti al \u201ctriangolo\u201d tradizionale dell'opera buffa. Mancano i termini baritono e mezzosoprano, semplicemente perch\u00e9 ancora non esistevano.\nConsiderando la partitura e la tessitura vocale ricavabile da essa riusciamo a cogliere e a comprendere le sfumature indicate dal compositore e la scelta moderna dei ruoli vocali: Figaro, basso, \u00e8 in realt\u00e0 un basso-baritono, visto il timbro pi\u00f9 brillante e pi\u00f9 chiaro; Conte \u00e8 un basso con una tessitura pi\u00f9 acuta, che nell'Ottocento prender\u00e0 senz'altro il nome di baritono; Antonio e Bartolo, interpretati nella prima rappresentazione dallo stesso cantante Francesco Bussani, sono entrambi due bassi buffi.\nMozart affida la dicitura di soprano a tutte le donne dell'opera, differenziandone minuziosamente il carattere: Susanna, soprano lirico che si avvicina al soprano di mezzo-carattere; Contessa, soprano lirico tendente al drammatico; Barbarina, soprano leggero; Marcellina \u00e8 il mezzosoprano ed antagonista; Cherubino, mezzosoprano.\nLa parte pi\u00f9 sacrificata \u00e8 quella del tenore lasciata a Don Curzio e Basilio. Secondo la critica del \"Chronik von Berlin\" (1790) ci\u00f2 doveva essere senz'altro dipeso dalla mancanza di tenori di spessore nel cast a vantaggio delle voci gravi.\nCon la ripresa viennese dell'opera (quella del 29 agosto del 1789) Mozart modific\u00f2 la partitura variando alcune parti del ruolo di Susanna, avendo a disposizione una nuova interprete: Adriana Ferrarese, gi\u00e0 interprete di Fiordiligi nel \"Cos\u00ec fan tutte\", e pertanto non da meno alla precedente Nancy Storace. I cambi riguardano due arie: \u201c\"Venite inginocchiatevi\"\u201d (II, 2) e \u201c\"Deh vieni non tardare, o gioia bella\"\u201d (IV,10) sostituite dalle meno articolate a livello musicale e meno incisive dal punto di vista drammaturgico \u201c\"Un moto di gioia\"\u201d e \u201c\"Al desio di chi t'adora\"\u201d.\nLa versione viennese non \u00e8 stata mai preferita alla \u201ctradizionale\u201d (le due arie sono in genere di solito eseguite come \u00abarie da concerto\u00bb anche se Mozart non le aveva affatto concepite come tali).\nSoltanto nel 1998 al Metropolitan di New York, il direttore d'orchestra James Levine e l'allora Susanna Cecilia Bartoli decisero di introdurre in alcune recite delle \"Nozze\" le due arie sostitutive. Tale scelta fece sorgere un pubblico scandalo quando il regista, Jonathan Miller, contrario alla scelta, sollev\u00f2 la questione durante la serata inaugurale a sipario aperto.\nLa sua visione non mut\u00f2 negli anni, infatti nel 2003 in un'intervista al \"Paris Rewiew\", ribad\u00ec la sua idea a tal proposito, ovvero che le due arie erano estranee ad una rappresentazione scenica visti i testi troppo poco congeniali alla drammaturgia.\nQuesta posizione sia dal punto di vista storico che estetico \u00e8 da considerarsi lontana dalla verit\u00e0: le arie non nascono come arie da concerto e sta al regista doverle inserire nel contesto e al cantante renderle vicine al personaggio.\nEsistono altre due varianti testuali, forse anch'esse nate per la ripresa viennese: il recitativo Marcellina-Susanna e Cavatina di Marcellina, in sostituzione del celeberrimo Duettino \u201c\"Via resti servita\"\u201d (I,4) ; Il Recitativo accompagnato per Figaro, al posto del Recitativo secco \u201c\"Ehi capitano\"\u201d che precede \u201c\"Non pi\u00f9 andrai farfallone amoroso\"\u201d, (I,8).\nOrganico orchestrale.\nLa partitura di Mozart prevede l'utilizzo di\nIl basso continuo nei recitativi secchi \u00e8 garantito dal clavicembalo o dal fortepiano, e dal violoncello."}
{"id": "478078", "revid": "125223545", "url": "https://it.wikipedia.org/wiki?curid=478078", "title": "Te\u00f3filo Cubillas", "text": "Soprannominato \"El Nene\" (\"Il Bambino\") per via dei lineamenti infantili e del fisico fragile ed esile, \u00e8 universalmente considerato il pi\u00f9 grande calciatore peruviano di tutti i tempi e, da molti, uno dei giocatori sudamericani pi\u00f9 forti nella storia del calcio. Distintosi in et\u00e0 giovanissima dietro le file giovanili dell'Alianza Lima, fu presto promosso in prima squadra, con cui dal 1968 al 1987 vinse due Coppe regionali e due campionati di Segunda Divisi\u00f3n.\nCon la Nazionale peruviana ha vinto una Coppa America e partecipato a tre edizioni dei Mondiali: nel 1970, nel 1978 e nel 1982, realizzando complessivamente 10 reti in 13 presenze, che lo collocano al settimo posto tra i miglior marcatori nella storia del Campionato mondiale di calcio, oltre ad essere il centrocampista con pi\u00f9 gol e con la media realizzativa migliore (0.77).\nFu eletto Calciatore sudamericano dell'anno nel 1972. Nel marzo 2004 \u00e8 stato inserito dal grande attaccante brasiliano Pel\u00e9 nella FIFA 100, la speciale lista della FIFA che include i pi\u00f9 grandi calciatori viventi. Occupa la 48\u00aa posizione nella speciale classifica dei migliori calciatori del XX secolo pubblicata da IFFHS.\nIn totale ha giocato 614 partite ufficiali segnando 338 gol e, contando anche le partite non ufficiali, raggiunge i 526 gol all'attivo, ragione per la quale \u00e8 considerato uno dei centrocampisti pi\u00f9 cannonieri della storia del calcio.\nCarriera.\nClub.\nAlianza Lima.\nDebutta a 16 anni nel calcio professionistico, e a 17 anni \u00e8 un centrocampista titolare dell'Alianza Lima, alla sua prima stagione. Nel 1966 diventa il miglior cannoniere del campionato peruviano, realizzando 19 gol in 23 partite. La sua prima partita internazionale la disputa il 24 febbraio 1967 contro il Independiente di Argentina, (che vince per 6-2), segna 2 gol.\nNella stagioni successive (1968-1969) Cubillas continua a giocare titolare e nel 1970 \u00e8 di nuovo capocannoniere del Campionato peruviano con 22 gol in 27 partite. \nDal 1966 al 1972 gioca sette stagioni con l'Alianza Lima, collezionando 175 presenze e segnando 116 reti. Nel 1972 vince il Calciatore sudamericano dell'anno e il titolo di capocannoniere della Coppa Libertadores.\nNel 1973 prese parte a un incontro amichevole tra due selezioni di all-star UEFA e CONMEBOL giocata al Camp Nou di Barcellona e finita 4-4. Ai tiri di rigore prevalse la selezione COMMEBOL per 7-6.\nEuropa: Basilea e Porto.\nArriva in Europa nella stagione 1973-74, acquistato dal Basilea. Gioca soltanto sei mesi e non riesce a adattarsi al Campionato di calcio svizzero, realizzando comunque 7 gol in 14 partite.\nNel 1974 fu acquistato dall' ed inizia un sodalizio che durer\u00e0 tre anni. In Portogallo, Cubillas diventa il vero leader e l'uomo simbolo della squadra. Nella stagione 1974-75 la squadra arriva seconda e lui viene eletto \"Miglior straniero\". Nel 1976 segna 28 reti in 29 partite, ma nonostante ci\u00f2, il non conquista trofei internazionali in Europa e non raccolse mai grandi successi. Dopo tre stagioni termina la sua avventura in Portogallo, dopo aver realizzato 65 gol in 108 partite complessive tra Campionato portoghese, Coppa di Portogallo e Coppe europee.\nIl ritorno nel Per\u00f9.\nNel 1977 ritorna per due stagioni all'Alianza Lima, vince due titoli di campionato nel 1977 e nel 1978, segna 35 gol in 47 partite.\nCome altri grandi giocatori della sua generazione, Cubillas fin\u00ec la sua carriera nella lega nordamericana, con la maglia del Fort Lauderdale Strikers e del South Florida Sun.\nDopo il ritiro.\nDopo il ritiro dal calcio agonistico, avvenuto nel 1989, Cubillas si \u00e8 trasferito a Coral Springs, in Florida, dove dirige una scuola calcio per bambini. Questo progetto fu da lui anticipato gi\u00e0 a fine '81, alla vigilia dei Mondiali di Spagna.\nNazionale.\nDebutta nella Nazionale di calcio peruviana il 17 giugno del 1968 all'Estadio Nacional di Lima contro il di Pel\u00e9.\nNel 1969 Cubillas comanda la Nazionale peruviana contro l' per gli spareggi di qualificazione ai Mondiali Mexico 1970. A Lima la partita fin\u00ec 1-0, mentre nel ritorno di Buenos Aires il pareggi\u00f2 2-2, qualificandosi per i Mondiali.\nDopo, partecipa al campionato del mondo 1970, raggiungendo i quarti di finale. Nel torneo disput\u00f2 tutte e 4 le partite e mise a segno 5 reti, (una contro la due contro il , una contro la e una contro il ) che gli valsero il terzo posto nella classifica dei cannonieri dopo il tedesco M\u00fcller ed il brasiliano Jairzinho. Fu eletto \"Miglior giovane\" del Mondiale.\nVinse la Copa Am\u00e9rica 1975, quando il Per\u00f9 elimin\u00f2 nella prima fase e , in semifinale il (Cubillas marc\u00f2 un gol su punizione) e in finale batt\u00e9 la . Cubillas fu nominato \"Miglior giocatore\" del torneo.\nNel Mondiale 1978, che si gioc\u00f2 in Argentina, il Per\u00f9 disput\u00f2 una positiva prima fase, vincendo il suo gruppo e con 5 gol di Cubillas (due notevoli contro la ). Nella seconda fase cal\u00f2 di rendimento e fu eliminato. Ciononostante Cubillas riusc\u00ec a issarsi al secondo posto della classifica dei cannonieri dopo Mario Kempes e guadagn\u00f2 un posto nella squadra ideale del Mondiale. Cubillas detiene il record, assieme ai tedeschi Miroslav Klose e Thomas M\u00fcller, di aver segnato almeno 5 gol in due fasi finali dei mondiali differenti, cosa mai riuscita a nessun altro.\nCubillas si ritir\u00f2 dal calcio internazionale dopo i Mondiali di Spagna 1982. In totale con il Per\u00f9 gioc\u00f2 81 partite ufficiali e segn\u00f2 26 gol (miglior marcatore di sempre della Nazionale peruviana). Contando anche le partite non ufficiali il suo totale sale a 107 presenze e 45 gol.\nDopo il ritiro, Cubillas \u00e8 stato uno dei 53 calciatori pi\u00f9 votati come miglior giocatore in tutte le liste speciali nel mondo, alla fine del XX secolo."}
{"id": "478080", "revid": "47767", "url": "https://it.wikipedia.org/wiki?curid=478080", "title": "Rufo (nome)", "text": "Origine e diffusione.\nDeriva dal \"cognomen\" latino \"Rufus\", letteralmente \"rosso\", \"fulvo\", \"dai capelli rossi\" (lo stesso significato di Pirro, Porfirio, Rosso e Milziade). Il nome Rufino \u00e8 un patronimico di Rufo, anche se ad oggi pu\u00f2 essere usato come suo semplice diminutivo.\nIl nome \u00e8 brevemente citato da san Paolo nella lettera ai Romani . In Italia, la forma Rufo \u00e8 accentrata in Campania, Ruffo in Toscana e Ruffillo in Emilia e in Romagna. La diffusione riflette il culto di vari santi, tra cui san Rufo di Capua e san Rufillo, vescovo di Forlimpopoli. In inglese, il nome si \u00e8 diffuso nella forma \"Rufus\" in seguito alla Riforma protestante.\nOnomastico.\nIl nome venne portato da numerosi fra i primi santi. L'onomastico si pu\u00f2 festeggiare quindi in una di queste date:"}
{"id": "478081", "revid": "287204", "url": "https://it.wikipedia.org/wiki?curid=478081", "title": "Teofilo Cubillas", "text": ""}
{"id": "478087", "revid": "12290", "url": "https://it.wikipedia.org/wiki?curid=478087", "title": "Mr Majestic", "text": ""}
{"id": "478091", "revid": "767487", "url": "https://it.wikipedia.org/wiki?curid=478091", "title": "Coppa delle Coppe 1976-1977", "text": "La Coppa delle Coppe 1976-1977 \u00e8 stata la 17\u00aa edizione della competizione calcistica europea Coppa delle Coppe UEFA. Fu vinta dall' che in finale, ad Amsterdam, sconfisse i campioni in carica dell'. I belgi vinceranno comunque la finale l'anno successivo."}
{"id": "478093", "revid": "767487", "url": "https://it.wikipedia.org/wiki?curid=478093", "title": "Eyehategod", "text": "Eyehategod \u00e8 una band sludge metal di New Orleans, Louisiana, formata da Mike Williams (voce), Jimmy Bower (chitarra), Brian Patton (chitarra), Joey LaCaze (batteria) e Gary Mader (basso).\nBiografia.\nLa band si forma nel 1988 grazie al chitarrista Jimmy Bower e al batterista Joe LaCaze, i quali reclutano Mike Williams alla voce. Dopo quattro anni passati a suonare per la Louisiana, il gruppo pubblica il proprio album di debutto, \"In The Name Of Suffering\". La musica presentata va a pescare a piene mani dai Black Sabbath, dai Melvins e dai Black Flag, cos\u00ec come dalla corrente stoner e da quella hardcore.\nLo stile del gruppo \u00e8 totalmente diverso da ci\u00f2 che il grande pubblico apprezza in quel periodo, motivo per cui gli Eyehategod sono sempre rimasti lontani dalle grandi scene. A questo vanno aggiunte le tematiche malsane cantate dalla voce devastata di Mike Williams.\nNel 1993 viene pubblicato il secondo lavoro, \"Take As Needed For Pain\", che vede l'ingresso del bassista Mark Schulz; il sound \u00e8 ancora pi\u00f9 oscuro e di difficile assimilazione. A seguito del nuovo disco, gli Eyehategod si imbarcano in un tour di supporto a band molto diverse tra loro, ma con ognuna delle quali hanno qualcosa in comune: Corrosion of Conformity, Godflesh e Napalm Death.\nL'anno seguente gli Eyehategod entrano in un periodo di pausa, sebbene non venga reso ufficiale dalla band. Jimmy Bower entra come batterista nei Crowbar e pubblica due album con loro e partecipa al supergruppo Down, con membri di Pantera, Crowbar e Corrosion of Conformity. Mike Williams intraprende la carriera di giornalista per la rivista statunitense \"Metal Maniac\", mentre Brian Patton pubblica un album con il suo progetto solista, i Soilent Green.\nNel 1996 il gruppo riprende a suonare, stavolta con Vince LeBlanc al basso e pubblica il proprio disco pi\u00f9 famoso, \"Dopesick\". In seguito a questa nuova pubblicazione, sempre pi\u00f9 marcia e devastante, che risente anche dell'esperienze del chitarrista Jimmy Brower con i Down, gli Eyehategod si imbarcano in un nuovo tour, questa volta in supporto a Pantera e White Zombie. L'attenzione attorno alla band inizia a crescere, in parte grazie a questa tourn\u00e9e, in parte grazie ai membri di altre band che iniziano a indossare magliette con il logo degli Eyehategod per far loro pubblicit\u00e0 (Phil Anselmo per esempio ne ha indossate spesso dal vivo).\nIn seguito a \"Dopesick\" il gruppo torna di nuovo in pausa per un breve periodo, dopo il quale vengono pubblicati diversi singoli ed EP, raccolti in \"Southern Discomfort\", del 2000. A breve, esce il nuovo lavoro in studio, \"Confederacy of Ruined Lives\", che vede un nuovo avvicendamento nel ruolo di bassista, ora coperto da Daniel Nick.\nDal 2000 a oggi la band \u00e8 stata impegnata in diversi tour e nella stesura di nuovo materiale, sulla cui pubblicazione ancora non si sa nulla. Alcuni dei membri hanno anche continuato a lavorare con diversi progetti paralleli: Patton ha pubblicato tre album dei Soilent Green, Jimmy Bower \u00e8 stato in tour con i Corrosion of Conformity e ha lavorato a un suo progetto, The Mystick Krewe Of Clearlight. Nel 2005, in seguito alle devastazioni dell'uragano Katrina, si \u00e8 venuto a creare un piccolo movimento per la sua liberazione e il 2 dicembre 2005 il cantante \u00e8 stato rilasciato. Il primo concerto dopo l'uragano si \u00e8 tenuto al Mardi Gras festival, nel 2006."}
{"id": "478095", "revid": "3485091", "url": "https://it.wikipedia.org/wiki?curid=478095", "title": "Franchi Svizzeri", "text": ""}
{"id": "478097", "revid": "260676", "url": "https://it.wikipedia.org/wiki?curid=478097", "title": "Sepp Maier", "text": "Maier ha giocato per la sua intera carriera professionistica con la maglia del , vincendo un gran numero di trofei. Ha disputato 473 partite in Bundesliga, di cui 422 consecutive, record tuttora imbattuto. Ha difeso inoltre in 95 incontri la porta della nazionale.\nDi carattere estroverso, \u00e8 famoso in questo senso per un curioso episodio: il 15 maggio 1976, durante una sfida contro il , Maier \"d\u00e0 la caccia\" ad un'anatra in qualche modo finita in campo, disinteressandosi completamente dello svolgimento del gioco. Nel 1973 ha sviluppato, insieme alla Reusch, il primo paio dei moderni guanti da portiere.\nCaratteristiche tecniche.\nLa sua caratteristica migliore era l'agilit\u00e0, non a caso \u00e8 conosciuto come \"Die Katze von Anzing\", \"il gatto di Anzing\", inoltre era bravo a sventare sul nascere un'azione pericolosa.\nCarriera.\nClub.\nInizia a giocare come ala destra nel TSV Haar, ma viene presto spostato in porta. Entrato nelle giovanili del esordisce in prima squadra nella stagione 1962-1963, quando il club \u00e8 in Oberliga S\u00fcd. Con l'imminente riorganizzazione del calcio tedesco-occidentale il Bayern viene inserito nella Regionalliga S\u00fcd, una delle seconde divisioni, dove Maier comincia ad essere titolare. La squadra viene promossa in Bundesliga, campionato in cui esordisce nella stagione 1965-1966 e in cui disputa 473 partite, di cui 422 consecutive, record tuttora imbattuto; disputa inoltre 83 incontri nelle competizioni europee.\nCon il Bayern ha vinto quattro DFB-Pokal, quattro titoli tedeschi, una Coppa delle Coppe, tre Coppe dei campioni ed una Coppa Intercontinentale, mentre a livello personale viene nominato per tre volte calciatore dell'anno, nel 1975, nel 1977 e nel 1978. La sua carriera termina a causa di un incidente in automobile, occorsogli il 14 luglio 1979.\nNazionale.\nMaier, che ha vinto l'Europeo del 1972 ed \u00e8 arrivato in finale in quello successivo, quando la Germania Ovest \u00e8 stata battuta dalla Cecoslovacchia ai calci di rigore, ha disputato la prima partita in Nazionale il 4 maggio 1966 contro l'Irlanda, l'ultima il 26 maggio 1979 contro l'Islanda, arrivando a 95 presenze in totale.\nHa partecipato a quattro Campionati del mondo consecutivi: nel 1966 il titolare \u00e8 stato Hans Tilkowski, e Maier non ha disputato nessuna partita, pur laureandosi comunque vicecampione del Mondo. Negli altri tre \u00e8 stato invece titolare: nel 1970 ha giocato sei delle sette partite (saltando solo la finale per il terzo posto, giocata da Horst Wolter), venendo schierato anche nella partita del secolo, Italia-Germania 4-3.\nNel 1974 \u00e8 stato uno degli artefici della vittoria in finale contro i (pur venendo battuto dopo due soli minuti da Johan Neeskens) e della vittoria del mondiale in generale. Nel 1978 \u00e8 stato autore di buona prestazione, mantenendo la porta inviolata per 386 minuti (dalla prima partita fino al 26' della quinta), ma in quest'occasione la Nazionale non \u00e8 riuscita a superare il secondo turno.\nDopo il ritiro.\nPoco dopo l'incidente, la rivista \"Il Guerin sportivo\" ha pubblicato un servizio secondo cui Maier, per un breve periodo, avrebbe intrapreso l'attivit\u00e0 di clown per il circo Krone, anche per coprire con il trucco le cicatrici post-incidente; tuttavia questa notizia rimane tuttora priva di ulteriore documentazione.\nDopo un quasi completo recupero Maier comincia invece ad allenare i portieri, prima quelli della Germania, poi anche quelli del Bayern Monaco (tra cui Oliver Kahn). Nell'ottobre del 2004 viene per\u00f2 allontanato dalla Nazionale dopo essersi schierato in favore di Kahn e contro Jens Lehmann riguardo al posto da titolare in Nazionale."}
{"id": "478098", "revid": "28057", "url": "https://it.wikipedia.org/wiki?curid=478098", "title": "John Collins Warren", "text": "Egli \u00e8 divenuto famoso per aver praticato il primo intervento in anestesia.\nBiografia.\nFiglio di John Warren, professore di medicina ad Harvard consegue la laurea nel 1799 e prosegue i suoi studi a Parigi e Londra ove lavora con Astley Cooper. Tornato in patria fa da assistente al padre aiutandolo nell'attivit\u00e0 didattica e chirurgica e dedicandosi con passione anche agli studi di anatomia. Nel 1809 diventa professore associato di anatomia e chirurgia e alla morte del padre nel 1815 gli subentra in cattedra.\n\u00c8 uno dei membri fondatori del Massachusetts General Hospital di Boston ove lavor\u00f2 come chirurgo raccogliendo migliaia di reperti anatomici e patologici che furono donati nel 1847 ad Harvard costituendo la base del Museo che prende il suo nome.\nIl 20 gennaio 1845 egli mise l'anfiteatro in cui era solito operare a disposizione di un dentista, Horace Wells, che aveva chiesto di poter dimostrare con un esperimento alcune propriet\u00e0 di un gas, il protossido d'azoto, conosciuto all'epoca come gas esilarante e che, a suo dire, avrebbe abolito nei pazienti la sensibilit\u00e0 al dolore. Wells che, con successo aveva fatto gi\u00e0 numerosi esperimenti su s\u00e9 stesso e su altre persone, estrasse un dente ad uno studente dopo avergli fatto inalare il protossido d'azoto. In quella circostanza tuttavia l'esperimento non riusc\u00ec.\nIl 16 ottobre 1846 W.G. Morton fece inalare all'ultimo dei tre pazienti che oper\u00f2 i vapori sprigionati da una bottiglia nella quale era stata introdotta una spugna imbevuta di etere e Warren inizi\u00f2 l'intervento di asportazione di un tumore.\nI cronisti testimoni dell'evento raccontarono della tranquillit\u00e0 del paziente, dell'intervento portato a termine in pochi minuti e del commento finale di Warren: \"Gentlemen, this is no Humbug\", \"Signori qui non c'\u00e8 imbroglio\".\nQuesto intervento segnava la nascita dell'anestesia. Quella giornata fu immortalata dai dagherrotipi del famoso studio Southworth &amp; Hawes."}
{"id": "478099", "revid": "287204", "url": "https://it.wikipedia.org/wiki?curid=478099", "title": "Sedia cantilever", "text": "La sedia cantilever \u00e8 un tipo di sedia, detta anche sedia a sbalzo o a pensilina.\nHa due soli montanti ripiegati a livello del pavimento e a livello del sedile, ed \u00e8 collegata orizzontalmente da un tubo continuo. Questa forma speciale fu disegnata per la prima volta dall'architetto olandese Mart Stam nel 1926, presentata nel 1927 in occasione dell'esposizione del Werkbund \"Die Wohnung\" per la Weissenhof di Stoccarda e prodotta dall'azienda tedesca Thonet. Questo modello \u00e8 considerato un importante esempio del design del XX secolo.\nLa B 64, Cesca di Marcel Breuer.\nIl modello di sedia cantilever pi\u00f9 noto \u00e8 quello progettato dal \"designer\" ungherese Marcel Breuer, si tratta della B 64, Cesca del 1928.\nLa sedia nasce da una serie di elaborazioni del modello di Stam. Ludwig Mies van der Rohe, che conosceva la sedia di Stam, ne aveva realizzato una con una struttura molto pi\u00f9 elastica, infatti aveva ideato per primo la sedia senza le gambe posteriori, nel modello \"MR 10\", facendo proseguire un unico arco a ferro di cavallo a formare la seduta. La sedia di Mies fu esposta, insieme a quella dell'olandese, nella mostra del 1927 e Marcel Breuer ebbe modo di vederle. Tuttavia Breuer aveva gi\u00e0 ideato uno sgabello ad \"U\" nel 1925-26 per la mensa del Bauhaus anticipando il principio della sedia a sbalzo. \nLa sedia di Breuer \u00e8 realizzata con tubi d'acciaio cromato, legno laccato, legno curvato, incannicciato. Questa sedia, entrata in produzione nel 1929, \u00e8 tuttora prodotta col nome di S 32 ed S 64 (versione con e senza braccioli) dall'azienda tedesca Thonet."}
{"id": "478102", "revid": "1332920", "url": "https://it.wikipedia.org/wiki?curid=478102", "title": "Uch Sharif", "text": "Uch o Uch Sharif \u00e8 una citt\u00e0 storica del Punjab, nel Pakistan, anche conosciuta come Alessandria sull'Indo (o \"Alessandria in cima al Punjab\"). La citt\u00e0 aveva una popolazione di 20.350 abitanti al 1998.\nImportante citt\u00e0 dell'India, si crede che corrisponda ad una citt\u00e0 fondata nel 325 a.C. da Alessandro il Grande alla confluenza del fiume Punjab con il fiume Indo.\nMuhammad bin Qasim conquist\u00f2 la citt\u00e0 e durante il periodo della dominazione musulmana, Uch fu uno dei centri di studio dell'islam in Asia. Qui sono presenti tombe di alcuni famosi mistici sufi, tra cui si distingue la tomba di Syed Jalaluddin Bukhari e della sua famiglia."}
{"id": "478103", "revid": "1318658", "url": "https://it.wikipedia.org/wiki?curid=478103", "title": "Stormwatch", "text": ""}
{"id": "478106", "revid": "1632387", "url": "https://it.wikipedia.org/wiki?curid=478106", "title": "Shelby Mustang", "text": "La Shelby Mustang, versione modificata dalla Ford Mustang, \u00e8 una vettura sportiva prodotta durante gli anni sessanta da Carroll Shelby e dalla sua Shelby-American. Con il succedersi dei modelli della vettura base, anche la \"Shelby\" \u00e8 stata realizzata in differenti serie. Questo progetto \u00e8 stato voluto dalla Casa e in alcuni casi le \"Shelby\" sono state prodotte direttamente all'interno degli stabilimenti Ford. Due sono state le principali versioni realizzate: la \"GT350\" e la \"GT500\".\nLa prima serie di Shelby.\n1965.\nLa prima serie delle \"Shelby\", la \"GT350\", \u00e8 stata realizzata nel 1965. Unico colore disponibile durante quell'anno era il bianco (Wimbledon White). Come optional era disponibile un kit di strisce \"Le Mans\" blu (Ford Guardsman blue) che, collocate al centro del corpo vettura, andavano dal muso fino alla coda. Erano anche presenti strisce laterali recanti la sigla \"GT350\", sempre in blu, che identificava la vettura.\nIl motore di questa auto era una versione modificata del Windsor \"K-code\" da 4.7 L (289 in3) V8. Le modifiche principali apportate al propulsore erano speciali coprivalvole \"Cobra\", diversa presa d'aria, tre collettori a Y e carburatori Holley. La potenza passava dai 271 hp (202 kW) del motore standard ai 306\u00a0hp (228\u00a0kW) di questa versione. Sui modelli 1965 il motore era verniciato in nero.\n1966.\nIl modello 1966 differiva dal precedente per la gamma dei colori disponibili e per gli allestimenti. Per quanto riguarda i colori oltre al bianco erano stati introdotti il rosso, il verde, blu, e nero. Le strisce \"Le Mans\", come nel modello precedente, continuarono ad essere disponibili su richiesta. Nella parte posteriore della vettura erano stati montati degli \"air scoop\" (prese d'aria) speciali su entrambi i lati. Il sedile posteriore ripiegabile era ora montato di serie. Il motore restava sempre il 4,7 L ma sulle vetture 1966 era verniciato in blu.\nShelby raggiunse un accordo con la ditta di noleggio auto Hertz per la produzione di una linea speciale della \"GT 350\" che venne designata \"GT350H\". Furono 1.000 gli esemplari prodotti. Di questi 800 erano in nero mentre vennero realizzati 50 esemplari per ognuno degli altri colori disponibili (bianco, blu, rosso e verde). Solo le vetture in nero erano dotate delle strisce \"Le Mans\", che su questo modello erano in colore bianco. Sulle altre erano presenti solo le strisce laterali. Queste vetture, che furono poste in vendita dalla Hertz alla fine del periodo di noleggio, sono molto rare e ricercate tanto che alcuni esemplari hanno raggiunto un valore di circa 120.000 dollari.\n1967.\nNel 1967 venne presentato il nuovo modello di Mustang e su questo nuovo modello venne basata la \"Shelby\" modello 1967. L'innovazione principale della gamma fu l'introduzione, a fianco della \"GT350\", della nuova \"GT500\". Questa vettura montava il motore da 7 L (427inch3) Big-block V8 FE \"Police Interceptor\".\nPer quanto riguarda le modifiche introdotte alle \"Shelby\" 1967 queste riguardavano il gruppo luci posteriori che era quello della Mercury Cougar ma senza cromatura, uno spoiler e prese d'aria su entrambi i lati. Inoltre questa fu la prima vettura a montare \"di serie\" un roll-bar, una protezione in tubi saldati interna all'abitacolo.\n1968.\nNel 1968 la produzione delle \"Shelby\" venne spostata dall'impianto di Carroll Shelby presso il Los Angeles International Airport allo stabilimento Ford di Iona, Michigan.\n1969\u20131970.\nNell'estate del 1969 si concluse l'accordo di Shelby con la Ford. In questo periodo sia la \"GT350\" che la \"GT500\" vennero sottoposte ad un'ampia rivisitazione. Adesso la progettazione e il design della vettura erano curate principalmente dalla Ford mentre Shelby aveva ridotto il suo impegno. La produzione delle \"Shelby\" si concluse con il model year 1970 che nei fatti era una rivisitazione del precedente modello 1969.\nLa rinascita.\n2006.\nNel 2006 la Ford ha reintrodotto nella sua gamma la \"Shelby Mustang\" presentandola al \"New York International Auto Show\" tenutosi nell'aprile dello stesso anno. La nuova vettura, denominata \"GT-H\", \u00e8 disponibile solamente presso la Hertz. Come per la precedente \"GT350H\" anche l'auto del 2006 \u00e8 in nero con strisce in oro. La potenza del motore \u00e8 stata leggermente rivista rispetto al modello standard della Mustang ed \u00e8 di 325\u00a0hp (242\u00a0kW). Altre caratteristiche della \"GT-H\" sono la trasmissione automatica a cinque velocit\u00e0 e l'adozione di un \"pacchetto\" di componenti realizzati dalla Ford Racing che comprende tra le altre cose una presa d'aria di 90 mm, terminali e impianto di scarico. Ne sono stati prodotti 500 esemplari per celebrare il 40\u00ba anniversario del modello.\n2007.\nL'unione Shelby-Ford ritorna, nel 2007, a proporre una nuova vettura: la Shelby Cobra GT500. Presentata al New York Internationale Auto Show del 2005 la nuova \"GT500\" \u00e8 dotata del motore da 5,4 L \"modulare\" sovralimentato (329 in3). La potenza disponibile \u00e8 di 500\u00a0hp (373\u00a0kW), una potenza superiore a quella delle altre Mustang, mentre la trasmissione \u00e8 una Tremec a sei marce. Sia la carrozzeria che le sospensioni sono riviste e sono montate ruote da 18 pollici\nIl diritto ad acquistare la prima nuova GT500 \u00e8 stato messo all'asta il 21 gennaio 2006 presso il Barrett-Jackson Collector Car Auction di Scottsdale, Arizona e battuto alla cifra di 648.000 dollari. Questo denaro \u00e8 stato devoluto alla fondazione a favore dei bambini creata da Carroll Shelby.\n2008.\nNel 2008 la Shelby ha presentato una versione convertibile potenziata della Ford Mustang GT. Tali vetture, che sono tutte derivate dalle GT di serie, sono state assemblate nella sede della Shelby di Las Vegas.\nEsteticamente, le nuove GT convertibili, tutte verniciate in un Blu Vista con bande da gara color argento, presentano una presa d'aria sul cofano derivata da quella impiegata sulla AC Cobra. Lateralmente sono presenti altre prese d'aria poco prima dei passaruota posteriori. \u00c8 stato inoltre installato un doppio terminale di scarico.\nMeccanicamente, \u00e8 stato inserito un propulsore V8 da 4,6 litri che eroga 319 CV, il quale viene gestito da un cambio manuale a 5 marce Hurst. Inoltre sono stati aggiunti nuovi ammortizzatori, barre anti-rollio e cerchi da 18' ad alte prestazioni P235/50ZR18 BF Goodrich GForce.\nOgni vettura \u00e8 fornita di una piastra di certificazione dell'autenticit\u00e0 sia sul cruscotto che sotto il cofano.\nAltri modelli.\nShelby GT-H.\nNel 2006 \u00e8 stata presentata la GT-H. Questa vettura doveva essere un omaggio alla Mustang prodotta per la Hertz, la GT350-H, quaranta anni prima. La GT-H era basata sulla Shelby GT e dotata di uno stile esclusivo. Questa vettura verr\u00e0 in seguito utilizzata come base per la nuova Shelby GT presentata nel 2007.\nShelby GT500KR.\nNel 1968 la Ford propose una nuova versione speciale della Shelby Mustang che venne chiamata GT500KR dove le lettere \"KR\" indicavano il termine \"King of the Road (Re della strada)\". Il motore utilizzato era il 428 ci (7,0 L) \"Cobra Jet\", presentato nello stesso anno.\nAgli inizi del 2007 la Shelby ha annunciato che avrebbe realizzato una nuova GT500KR. La vettura era basata sulla Mustang S-197 e dovrebbe essere prodotta come \"Model Year 2008\". La vettura sar\u00e0 disponibile solo attraverso la Shelby e questo allestimento sar\u00e0 disponibile per tutte le GT500 che sono state realizzate a partire dalla S-197.\nLa peculiarit\u00e0 di questa vettura strizza l'occhio anche alla cinematografia. \u00c8 infatti la protagonista indiscussa di \"Knight Rider\", revival di \"Supercar\", la famosa serie televisiva messa in onda negli anni ottanta, in cui le gesta di KITT, una Pontiac Firebird Trans Am parlante, la facevano da padrone.\nShelby CS6/CS8.\nLa Shelby, insieme alla Paxton, ha realizzato una nuova versione della Mustang dotata di motore V6:la CS6. Le principali modifiche apportate comprendono l'adozione della sovralimentazione che porta la potenza del motore a 350 hp (261 kW), cerchi da 20 pollici con impresso il marchio \"Shelby\", stemma \"Cobra\" su i fianchi della vettura e sul bagagliaio. Le sospensioni della CS6 sono state abbassate di 2 pollici (5,1 cm) e sono stati montati freni a disco da 355 mm (14 pollici) sulle quattro ruote. La CS6 \u00e8 stata dotata anche di un frontale pi\u00f9 \"aggressivo\" e di un scarico doppio. La Shelby ha anche creato la CS8. In questo caso la vettura \u00e8 motorizzata con il V8 da 4,6 L (245 ci). Sia la CS6 che la CS8 vengono prodotte e vendute direttamente dalla Shelby.\nShelby Super Snake.\nA settembre 2009 la Ford annuncia che il suo reparto di ricerca e sviluppo sta lavorando ad una Mustang denominata \"Shelby Super Snake\". Il prototipo, da 725\u00a0CV, \u00e8 in colore blu scuro, e monta un cofano anteriore con un'estesa presa d'aria. La presentazione ufficiale avviene al Salone dell'automobile di New York tenutosi dal 21 aprile al 1\u00ba maggio 2011.\nEsteticamente la Shelby Super Snake 2012 mantiene lo stile tipico della Ford Mustag Shelby GT500 ma con qualche modifica che ne accentua l'indole aggressiva: prese d'aria maggiorate, imponente bombatura sul cofano per ospitare la sovralimentazione, ruote da 20 pollici, strisce adesive bianche e blu.\nDal punto di vista meccanico il motore \u00e8 un V8 da 5.4 litri e produce una potenza complessiva di circa 800 cavalli scaricati a terra attraverso un cambio manuale a sei rapporti.\nShelby 1000.\nUtilizzando come base una Ford Shelby GT500 \u00e8 stata realizzata la Shelby Mustang 1000. La vettura \u00e8 equipaggiata con un propulsore Ford 5.4 V8 da 900 cv ed \u00e8 stata migliorata con numerose appendici aerodinamiche."}
{"id": "478107", "revid": "27767", "url": "https://it.wikipedia.org/wiki?curid=478107", "title": "Ciliegio", "text": ""}
{"id": "478113", "revid": "289247", "url": "https://it.wikipedia.org/wiki?curid=478113", "title": "Personaggi Shakespeariani", "text": ""}
{"id": "478116", "revid": "984922", "url": "https://it.wikipedia.org/wiki?curid=478116", "title": "Adventure Inc.", "text": "Adventure Inc. \u00e8 una serie televisiva statunitense, trasmessa in Italia nel 2005.\nIn una base delle Florida Keys, Judson Cross (interpretato da Michael Biehn, il Kyle Reese di \"Terminator\") ha riunito una squadra di giovani straordinari ognuno con le sue abilit\u00e0 e tutti amanti del pericolo e dell'avventura. I loro metodi non sono ortodossi, rischiano la propria vita, ma portano sempre a termine il lavoro che \u00e8 stato loro assegnato.\nSerie conosciuta in patria anche con il sottotitolo \"The Ultimate Adventure Company\"."}
{"id": "478118", "revid": "889336", "url": "https://it.wikipedia.org/wiki?curid=478118", "title": "Din Eidyn", "text": "Din Eidyn (Forte di Eidyn) era un forte dei Pitti fin dal 1500 fin quando non fu occupato dai Sassoni.\nIl forte fu costruito sulla vetta di un vulcano estinto, a circa 250 m sull'area circostante che attualmente corrisponde all'area urbana di Edimburgo.\nI lati orientale ed occidentale erano protetti dalla rupe di Salisbury, mentre il lato orientale era difeso dal lago Dinsapie. L'accesso avveniva dal lato settentrionale.\nDin Eidyn era protetto da due serie di mura: una pi\u00f9 interna che circondava l'intero forte, una esterna posta lungo la discesa che portava al lago.\nIn totale, l'area protetta dalle mura, aveva una superficie di circa 7000 m\u00b2. Bisogna per\u00f2 rammentare che intorno a questa struttura centrale si svilupp\u00f2 un vero e proprio piccolo villaggio.\nPer un breve periodo, intorno al VI secolo, Din Eidyn fu un piccolo regno indipendente.\nNel 638 fu conquistato dagli Angli, che mutarono il nome in \"Edin-burh\" (poi Edimburgo)."}
{"id": "478121", "revid": "767487", "url": "https://it.wikipedia.org/wiki?curid=478121", "title": "Cinquecentina", "text": "Con cinquecentina s'intende un libro stampato nel XVI secolo.\nIl termine, nato in ambito bibliografico e biblioteconomico, \u00e8 di conio piuttosto recente: adoperato inizialmente come aggettivo (sinonimo di \"cinquecentesco\") in attributo di edizione, a partire dagli anni Sessanta del Novecento comincia a comparire abitualmente come sostantivo.\nNella letteratura specializzata, per riferirsi alle pubblicazioni edite nei primi decenni del XVI secolo, che mantengono ancora alcune caratteristiche formali simili a quelle dell'incunabolo, si usa talvolta il termine postincunabolo.\nStoria.\nNella prima met\u00e0 del XVI secolo la citt\u00e0 dove si svilupp\u00f2 maggiormente la stampa dei libri fu Venezia. La presenza di capitali e materie prime, soprattutto carta, permise agli stampatori che vi stabilirono la propria tipografia - fra i quali il famoso Aldo Manuzio - di portare a compimento numerose iniziative editoriali. L'alto livello culturale della committenza patrizia, assieme al vasto contesto di libert\u00e0 civili di cui godeva la repubblica veneziana, permisero tale significativo sviluppo. Si stima che in questo periodo Venezia abbia prodotto circa la met\u00e0 di tutti i libri stampati in Italia, anche se ormai il Belpaese aveva perso il primato assoluto di produzione libraria in Europa risalente al secolo precedente, cio\u00e8 all'epoca degli incunaboli.\nA partire dalla seconda met\u00e0 del secolo, alcuni fattori quali la scoperta dell'America (con ci\u00f2 che ne segu\u00ec riguardo alle rotte commerciali), la riforma protestante, l'istituzione dell'Indice dei libri proibiti, contribuirono a modificare la distribuzione geografica dei centri editoriali in Europa, spostando l'asse produttivo principale verso nord-ovest. Emersero nuovi attori importanti come, ad esempio, gli Estienne in Francia e Christophe Plantin (cattolico) e gli Elzevier (protestanti) nei Paesi Bassi.\nLe tirature delle singole edizioni potevano variare dalle poche centinaia di copie sino ad alcune migliaia (celebre il caso dei \"Colloquia\" di Erasmo la cui terza edizione stampata nel 1522 da Froben vendette 24.000 esemplari); la tendenza generale, rispetto al secolo precedente, fu comunque di un generale aumento quantitativo. Nel corso del XVI secolo furono stampati in Europa, secondo una stima verosimilmente in difetto, oltre 217.000.000 volumi.\nSviluppo tecnico.\nIl periodo degli incunaboli non aveva apportato grandi modifiche esteriori rispetto al manoscritto. A partire dalla fine del Quattrocento, e sempre pi\u00f9 nel corso del Cinquecento, divenne invece costante l'inserimento di tutti quegli elementi paratestuali che rendono il libro moderno, differenziandolo dal codex: frontespizio, indici, note tipografiche, paginazione e titoli correnti, marche editoriali, punteggiatura, eccetera.\nA partire dagli \"enchiridia\" (1501) di Manuzio il formato tascabile cominci\u00f2 a incontrare un largo favore di pubblico. Altre novit\u00e0 apparse nel corso del XVI secolo furono:\nInfine, aument\u00f2 la percentuale dei testi stampati in volgare rispetto a quelli in latino e dei titoli \"secolari\" rispetto a quelli religiosi.\nRepertori.\nDei volumi stampati in Italia o in lingua italiana nel XVI secolo esiste un repertorio (Edit16) inizialmente pubblicato in formato cartaceo, da marzo 2000 consultabile anche online e, dopo il 2007, aggiornato solo in quest'ultima versione. Analoga impresa (VD16), con medesima evoluzione dal cartaceo al digitale, \u00e8 disponibile per i volumi stampati in lingua tedesca."}
{"id": "478131", "revid": "3485479", "url": "https://it.wikipedia.org/wiki?curid=478131", "title": "Rifiuto spaziale", "text": ""}
{"id": "478133", "revid": "339392", "url": "https://it.wikipedia.org/wiki?curid=478133", "title": "Tethys (astronomia)", "text": ""}
{"id": "478155", "revid": "785863", "url": "https://it.wikipedia.org/wiki?curid=478155", "title": "Jumba Jookiba", "text": ""}
{"id": "478163", "revid": "1543377", "url": "https://it.wikipedia.org/wiki?curid=478163", "title": "Mynyddog Mwynfawr", "text": " \nBiografia.\nEra il fratello o il figlio primogenito del precedente sovrano, Clydno Eitin. \nMynyddog si oppose all'invasione dei sassoni del regno di Deira, che affront\u00f2 nella battaglia di Catraeth. Fu una vera ecatombe per entrambe le parti in campo, anche se tecnicamente la vittoria and\u00f2 ai britannici. Sembra che Mynyddog abbia sposato una figlia di Eudaf Hir, da cui ebbe un figlio di nome Dumnagual. Tuttavia, gli sarebbe successo il figlio di Clydno, Cynan, che era sopravvissuto alla battaglia di Catraeth."}
{"id": "478184", "revid": "322321", "url": "https://it.wikipedia.org/wiki?curid=478184", "title": "Cesenatico", "text": "Cesenatico (\"Zizn\u00e0tic\" in romagnolo) \u00e8 un comune italiano di abitanti della provincia di Forl\u00ec-Cesena in Emilia-Romagna. Nota stazione balneare e meta turistica, \u00e8 situata al centro della Riviera romagnola, fra Rimini e Ravenna.\nGeografia fisica.\nCesenatico sorge lungo la costa romagnola del mar Adriatico, a 16 km a nord-est di Cesena, a 32 km a sud-est di Ravenna e a 23 km a nord-ovest di Rimini.\nStoria.\nAntichit\u00e0.\nIl territorio attorno a Cesenatico, circa 10.000 anni fa, probabilmente si presentava come un'estesa laguna dove zone salmastre si alternavano a zone paludose di acqua dolce.\nTracce consistenti di un primo popolamento riguardano il periodo che parte dal V secolo a.C.: laterizi, tombe e suppellettili confermano la presenza umana nell'attuale localit\u00e0 Borella. Le citt\u00e0 marittime di Adria, Ancona, Spina e Ravenna vedevano la presenza di: mercanti della Magna Grecia (che smerciavano ceramiche); Umbri (insediati localmente a Sarsina), che scendevano fino a valle per commerciare i propri prodotti; Etruschi, fondatori dell'emporio di Spina e delle citt\u00e0 di Verucchio e Rimini; Celti, abili nella coltivazione e alla ricerca di nuove terre.\nA partire dal III secolo a.C. (battaglia di Sentino) aument\u00f2 l'influenza di Roma sui territori cispadana. I romani di fatto rifondarono Rimini e ne fecero una testa di ponte per le loro future campagne di conquista del nord. Sorsero allora, lungo un percorso che pu\u00f2 identificarsi con la futura Via Popilia, diverse ville rustiche, insediamenti produttivi a carattere artigianale-agreste, che comprendevano una parte abitativa (la residenza del proprietario) e una parte produttiva (opifici per la trasformazione e lavorazione di grano, latte, formaggi, pelle..).\nI romani si insediarono stabilmente nella zona alla fine del secolo dopo aver sconfitto definitivamente le popolazioni celtiche ed etrusche. L'area fu quindi sottoposta a un piano di centuriazione. Vennero spianate colline, bonificate vaste aree, abbattuti boschi e costruite strade. La zona tra Cesenatico e Cesena assunse l'aspetto, che conserva tuttora, di territorio coltivabile.\nIl tratto costiero tra Ravenna e Rimini, lagunare, fu sottoposto a lavori di bonifica, terminati i quali nel 132 a.C. le due citt\u00e0 furono collegate dalla Via Popilia. A questo periodo (II-I secolo a.C.) risalgono le prime testimonianze romane rinvenute nella zona su cui sorse poi Cesenatico. Scavi condotti tra gli anni '60 e '70 del XX secolo e successivamente hanno permesso di individuare siti databili al periodo tra il II secolo a.C. sino al IV secolo d.C., in particolare ville rustiche. Tra questi, particolarmente interessante \u00e8 il sito di Ca' Bufalini dove, ai margini di una larga strada, sono state rinvenute tracce di vari edifici. Viene considerata l'ipotesi - ancora tutta da verificare su base archeologica - che l'insediamento possa essere identificato con l'abitato \"Ad Novas\" che figura nella \"Tabula Peutingeriana\". Ad Novas sembra essere una \"statio\", ovvero un luogo di sosta e cambio dei cavalli. Il sito \u00e8 menzionato anche da alcune fonti dell'VIII secolo come luogo \"ove sorgeva una citt\u00e0 ora distrutta\". Nei secoli successivi il territorio fu attraversato dalle guerre tra romani e popoli barbari.\nMedioevo.\nNell'Alto Medioevo la popolazione del territorio ove sorse Cesenatico, cos\u00ec come quella di tutto il resto della penisola, torn\u00f2 a praticare un'agricoltura di sussistenza. Il Vescovo di Ravenna, Martino, poteva scrivere nell'818 circa che sost\u00f2 \"ove un tempo v'era una citt\u00e0 ora distrutta: Ad Novas\".\nLa costa adriatica fu risparmiata dall'invasione longobarda: le terre attorno alla futura Cesenatico rimasero amministrate dall'Esarcato bizantino. Ravenna fu capitale dell'esarcato: anche dopo la fine del dominio bizantino (751) continu\u00f2 ad esercitare la propria influenza sul territorio circostante.\nCon l'Et\u00e0 comunale Cesena, in fase di espansione territoriale, cercava di dotarsi di un porto e punt\u00f2 a impossessarsi di Cervia. Ma Ravenna si oppose: la citt\u00e0 del sale era di fatto un suo dominio. I cesenati rivolsero allora le loro attenzioni pi\u00f9 a sud, in una zona al confine coi possedimenti di Rimini. Nel 1302 i cesenati cominciarono i lavori di costruzione di una fortezza in riva al mare. I riminesi cercarono allora di impedirglielo: Federico da Montefeltro attacc\u00f2 la stessa Cesena, saccheggiando le aree agresti compreso il costruendo porto. Nel 1314 vennero ripresi i lavori costruzione dello scalo portuale e, sotto il governo di Ostasio I e Guido Novello da Polenta, vennero terminati il 10 agosto dello stesso anno: nacque cos\u00ec il \"Porto Cesenatico\".\nCome la nascita fu sofferta, anche lo sviluppo fu travagliato. Le lotte intestine fra le famiglie nobili insofferenti al papato e la Chiesa, che fece di tutto per mantenere il potere, portarono in Romagna rappresaglie e soldati che si accanirono contro il porto di Cesena per \"punire\" la citt\u00e0 ribelle. Il porto e la fortezza vennero distrutti per la prima volta nel 1328; la fortezza fu riedificata nello stesso anno ma il porto venne riaperto solo sei anni pi\u00f9 tardi, quando a Cesena regn\u00f2 Francesco II Ordelaffi.\nNel 1356 il Papa invi\u00f2 nell'Italia settentrionale il Cardinale Albornoz con il compito primario di ricondurre (non solo formalmente) le terre di Romagna sotto il diretto domino della Chiesa: Albornoz assieme a Gianciotto Malatesta conquist\u00f2 il porto di Cesena distruggendone nuovamente le palizzate e rendendolo inutilizzabile; solo nel 1382 il porto riacquist\u00f2 la sua funzione primaria ma nel 1415 capitol\u00f2 nuovamente sotto i colpi inferti da Braccio da Montone. Per capire quanto fu strategico il porto di Cesenatico si deve tener presente che la vicina citt\u00e0 di Cervia fece grosse pressioni sui Veneziani per ottenere l'esclusiva del commercio del sale, preoccupata proprio dalla ingombrante presenza della citt\u00e0 rivale. Inoltre si ha notizia anche della presenza di magazzini adibiti allo stoccaggio della merce di propriet\u00e0 di commercianti toscani, segno che il porto era conosciuto anche a notevoli distanze.\nIl porto conobbe un periodo di relativa prosperit\u00e0 durante il regno dei Malatesta, ma i problemi non tardarono ad arrivare: oltre alla distruzione nel 1415, gli abitanti dovettero fronteggiare il progressivo insabbiamento che, col tempo, imped\u00ec alle navi di entrare in porto. A quest'ultimo problema venne posta risoluzione con la costruzione di due moli, che limitarono l'insabbiamento del canale di entrata in porto.\nL'et\u00e0 moderna.\nDurante il breve dominio di Cesare Borgia sulla Romagna si registr\u00f2 la presenza a Cesenatico di Leonardo da Vinci. Dopo aver lavorato al miglioramento delle infrastrutture militari a Rimini, Imola, Faenza e Cesena, il genio toscano effettu\u00f2 un sopralluogo nel porto di Cesenatico, del quale tracci\u00f2 uno schizzo tuttora conservato e - si pu\u00f2 supporre - diede consigli su possibili miglioramenti. Da diversi anni era desiderio dei cesenati collegare la propria citt\u00e0 col mare attraverso un canale navigabile, ma l'opera era impossibile dati i 44 metri di dislivello. Nel 1503 Cesenatico fu definitivamente annessa allo Stato della Chiesa.\nNegli anni successivi la cittadina sub\u00ec diversi attacchi di pirati. I primi furono predoni di origine veneta che, avendo fallito l'assedio a Rimini in quanto ben munita di cannoni e munizioni, trovarono facile vittoria a Cesenatico e la cittadina fu depredata. Poi fu la volta degli Uscocchi, popoli di origine slava che razziavano le coste romagnole e marchigiane, e infine i musulmani, che facevano incetta di schiavi cristiani da deportare in Nord Africa. Per questi avvenimenti alla fine del Cinquecento vennero costruite nelle coste romagnole numerose torri d'avvistamento.\nFino alla seconda met\u00e0 del Settecento a Cesenatico era attiva una salina ma data la vicinanza di Cervia con una economia basata sul sale, Cesenatico abbandon\u00f2 questa attivit\u00e0 e il porto assunse la funzione mercantile e peschereccia che lo contraddistingue ancora oggi. La nuova ventata di ricchezza spinse la popolazione cesenaticense a rivendicare piena autonomia dalla citt\u00e0 di Cesena. Queste prime avvisaglie furono bloccate dalla Chiesa che cercava di mantenere l'ordine prestabilito anche in un'ottica di risparmio. Nel 1798 Cesenatico si separ\u00f2 da Cesena divenendo comune autonomo; con l'arrivo degli austriaci l'anno successivo venne ripristinato l'antico ordine, ma gi\u00e0 nel luglio del 1800 i francesi ritornarono e la cittadina costiera divenne nuovamente autonoma.\nIl 23 aprile 1815, durante la guerra austro-napoletana, nel comune avvenne l'omonima battaglia tra l'Esercito del Regno di Napoli di Gioacchino Murat e le truppe austriache del generale Adam Albert von Neipperg. Gli austriaci inflissero una sconfitta ai napoletani, che furono costretti a ritirarsi.\nIl 21 dicembre 1827 papa Leone XII concesse a Cesenatico la definitiva autonomia da Cesena. Successivamente nacquero con i cesenati dispute sui confini che si conclusero il 3 giugno 1842. \nTra gli anni venti e trenta del XIX secolo s'insediarono numerose famiglie di pescatori chioggiotti, qui invitate dalle autorit\u00e0 e dai ceti mercantili locali che volevano trasformare la cittadina in uno dei principali porti pescherecci dell'alto Adriatico. Nella notte tra l'1 ed il 2 agosto 1849 Giuseppe Garibaldi, in ritirata dopo la caduta della Repubblica Romana, entr\u00f2 in paese con la moglie Anita ed alcuni seguaci con l'intento di requisire alcuni bragozzi e raggiungere Venezia, dove Daniele Manin ancora resisteva agli austriaci. Dopo aver preso il possesso di Cesenatico, i garibaldini lasciarono la cittadina a bordo di alcune imbarcazioni. La flottiglia fu tuttavia intercettata lungo le coste meridionali del Delta del Po da una squadra della marina imperiale austriaca; Garibaldi cos\u00ec si vide costretto a sbarcare al Porto di Magnavacca per sfuggire alla cattura.\nCol plebiscito del marzo del 1860 Cesenatico venne annessa al Regno di Sardegna, che l'anno seguente divenne il Regno d'Italia.\nDal 1860 a oggi.\nAll'indomani dell'Unit\u00e0 d'Italia la situazione socio-economica della citt\u00e0 era caratterizzata ancora da elevata povert\u00e0 e insalubrit\u00e0 endemica, con un tasso di mortalit\u00e0 infantile, tra il 1893 ed il 1905, vicino al 50%. Nel 1875 l'abitato fu colpito da due violente scosse di terremoto che causarono numerosi danni ed il parziale crollo della cinquecentesca torre dell'orologio, poi definitivamente demolita perch\u00e9 pericolante. Nonostante l'esiguit\u00e0 di risorse economiche, nelle decadi successive all'unit\u00e0 vennero realizzate numerose opere pubbliche come il teatro comunale (1865), il rifacimento di piazza Garibaldi, la pescheria, la nuova torre dell'orologio e la bonifica dei terreni paludosi che circondavano il paese. Nel luglio 1886 l'abitato fu finalmente raggiunto dalla ferrovia Ferrara-Rimini.\nL'arrivo del treno favor\u00ec lo sviluppo del turismo balneare, che anche a Cesenatico, da qualche anno, aveva mosso i primi passi. Nel 1865 erano stati costruiti i primi capanni sull'arenile, ma fu soltanto nel 1878 che venne inaugurato il primo stabilimento balneare completo di ristorante, bar e camerini (per il cambio d'abito). Per facilitare l'accesso alla spiaggia ai turisti fu costruita nel 1889 una prima strada che costeggiava la banchina del porto. Nel 1894 fu aperto il viale Anita Garibaldi; tre anni dopo fu istituito il primo servizio di salvataggio e nel 1903 l'area alla destra del porto canale fu divisa in lotti per la costruzione di villini.\nDurante la seconda guerra mondiale l'abitato fu sottoposto a bombardamenti che causarono la distruzione del palazzo comunale, della torre dell'acquedotto, del faro e dei ponti sul porto canale e sulla vena Mazzarini, la parziale distruzione del molo, del mercato del pesce e delle scuole nelle frazioni di Villalta, Sala, Cannucceto, Villamarina e Bagnarola. Inoltre, per rendere inservibile il porto, tutti i pescherecci e le imbarcazioni furono minati ed affondati dai tedeschi che, negli ultimi giorni di occupazione, fecero saltare anche la torre dell'antica rocca malatestiana, ultimo resto della fondazione della citt\u00e0. Il 20 ottobre 1944 la citt\u00e0 fu liberata dalla 2\u00aa divisione di fanteria neozelandese.\nCon la fine della guerra e la Liberazione dal nazifascismo vennero avviati i lavori di ricostruzione. Nel 1945 fu fondata la cooperativa dei pescatori e si diede un nuovo impulso al turismo. Nel 1946 avvenne un doloroso fatto di cronaca. Il 21 luglio la barca \"Consolata\", carica di gitanti provenienti dalla frazione forlivese di Bussecchio, affond\u00f2 al largo di Cesenatico a causa di una tromba d'aria. Nel naufragio morirono diciassette persone, molte delle quali bambini.\nNel secondo dopoguerra venne rilanciato il settore del turismo. Molte ville furono cos\u00ec convertite in alberghi, mentre vennero realizzate nuove colonie (una delle prime fu la Colonia 12 Stelle, rivolta ai bambini provenienti dalla provincia di Bolzano, senza distinzioni di lingua). Nella prima met\u00e0 degli anni sessanta, grazie al benessere derivato dal boom economico, Cesenatico si trasform\u00f2 definitivamente in un affermato centro turistico internazionale. In quel periodo vennero costruiti centinaia di alberghi e migliaia di seconde cose; interi tratti di costa fino ad allora pressoch\u00e9 deserti furono urbanizzati. Nello stesso periodo sorsero nuovi centri abitati: le frazioni di Valverde, Villamarina e Zadina. Simbolo della radicale trasformazione che cambi\u00f2 per sempre il volto di Cesenatico fu la costruzione del grattacielo. \nOggi Cesenatico \u00e8 dotata di circa 22.000 posti letto, con 3 milioni di presenze a stagione. Nel 1966 venne fondata la biblioteca comunale; nello stesso anno la citt\u00e0 rivierasca fu fra le prime in Europa ad avviare progetti di gemellaggio con altri centri. Nel 1977 si diede l'avvio a un progetto di recupero storico-archeologico.\nNei primi anni duemila il centro storico di Cesenatico \u00e8 stato completamente pedonalizzato e riqualificato.\nMonumenti e luoghi d'interesse.\nArchitetture civili.\nCesenatico \u00e8 dotata di un porto canale, che si sviluppa anche con alcune ramificazioni (chiamate localmente \"vene\"). Fu realizzato nel XIV secolo, poco dopo la fondazione della citt\u00e0, e fu ampliato e migliorato pi\u00f9 volte.\nIn Piazza Ciceruacchio un profilo di piastrelle di diverso colore evidenzia la pianta di una torre di avvistamento, nota come Torre Pretoria, distrutta durante le Guerre napoleoniche.\nLungo il Corso Garibaldi sorge ancora la casa che diede un pernottamento a Giuseppe e Anita Garibaldi in fuga da Roma alla volta di Venezia all'inizio di agosto del 1849.\nPer lunghi secoli, il pescato fu conservato nelle ghiacciaie o \"conserve\", le antenate del frigorifero. A Cesenatico si possono tuttora osservare le ultime tre conserve ancora esistenti di tutto il Nord Italia. Erano costituite essenzialmente da una struttura in muratura, un capannone, sotto la quale si trova la cella del ghiaccio, cio\u00e8 una stanza in gran parte interrata a forma di imbuto. Riempite di ghiaccio, le conserve permettevano di mantenere al loro interno una temperatura di -5\u00b0 anche in estate. Furono costruite intorno al 1820 e restarono attive fino alle soglie del XX secolo.\nA ridosso del porto, nell'area di una piccola rocca d'avvistamento, sorge un percorso archeologico che testimonia l'impiego di materiale da riporto dagli insediamenti agresti dell'entroterra nell'edificazione della rocca stessa.\nSe il porto-canale rappresenta la citt\u00e0 storica, il Grattacielo, edificato negli anni Cinquanta sul lungomare, nella zona nuova della citt\u00e0 di fronte al preesistente Grand Hotel, \u00e8 senza dubbio il simbolo della Cesenatico moderna e turistica.\nLa parte nuova della citt\u00e0, che si sviluppa intorno al Viale Carducci, asse parallelo al lungo mare, \u00e8 stata dedicata pressoch\u00e9 interamente al turismo. Sul lungo mare si possono ancora ammirare dei villini storici costruiti nei primi anni del Novecento (primo di questi \"Villino Beatrice\" situato a levante del porto), e la ex colonia Veronese.\nSempre a Cesenatico sorge l'edificio eretto in epoca fascista - opera dell'architetto bolognese Giuseppe Vaccaro - conosciuto come Colonia Agip. L'edificio \u00e8 oggi preso in considerazione nel Progetto Europeo ATRIUM.\nSociet\u00e0.\nEtnie e minoranze straniere.\nGli stranieri residenti nel comune sono , ovvero l'8,3% della popolazione. Di seguito sono riportati i gruppi pi\u00f9 consistenti:\nLingue e dialetti\nAccanto alla lingua italiana, \u00e8 diffusa anche la locale variante della lingua romagnola. Il dialetto cesenaticense, pur con particolarit\u00e0 proprie, costituisce una variante del cesenate, a testimonianza del forte legame storico col capoluogo.\nTradizioni e folclore.\nDal 1986 sulle barche del Museo della marineria viene allestito nel periodo natalizio il Presepe della Marineria, opera degli artisti Tinin Mantegazza, Maurizio Bertoni e Mino Savadori, da un'originale idea di Guerrino Gardini. La prima statua scolpita \u00e8 stata quella di San Giacomo, patrono di Cesenatico a cui nel corso degli anni se ne sono aggiunte molte altre. Non si tratta solo di statue tradizionali che si vedono nei presepi, ma di scorci ispirati dalla vita della gente comune di un borgo marinaro: pescatori, falegnami, burattinai.\nOgni anno il presepe si arricchisce di una nuova statua e un nuovo personaggio. Dalle sette figure con cui esordirono nel 1986 oggi il patrimonio scultoreo \u00e8 di una cinquantina di statue. Si va cos\u00ec realizzando il progetto degli artisti Bertoni e Savadori di dotare nel corso degli anni ognuna delle imbarcazioni di un timoniere e di un prodiere. Le figure sono pensate come elementi di una rappresentazione, da vedere dalle sponde del Porto Canale Leonardesco come da una platea; illuminate, perch\u00e9 nel presepe sono le luci che danno vita alle figure e scandiscono il racconto.\nCultura.\nBiblioteche.\nLa biblioteca comunale si trova in piazza Ciceruacchio 21. Fondata nel 1966, dal 1974 ha sede nell'edificio progettato nel 1938 come Casa del Fascio dall'architetto Saul Bravetti (ristrutturato dal 2006 al 2008). \u00c8 intitolata formalmente a Marino Moretti pur non indicandola nel proprio logotipo al fine di non ingenerare ambiguit\u00e0 con la Casa Museo \"Marino Moretti\", istituita successivamente all'intitolazione della biblioteca. Le raccolte contano attualmente circa 60\u00a0000 libri, dei quali un terzo a scaffale aperto e nelle sezioni speciali tematiche, e il resto nelle collezioni conservate nei due nuovi magazzini. Sono disponibili circa 100 posti per studio e consultazione ed \u00e8 possibile leggere e studiare all'aperto, nella sala di lettura in terrazza.\nUniversit\u00e0.\nCesenatico ospita una delle sedi della Scuola di Agraria e Medicina Veterinaria dell'Universit\u00e0 di Bologna per il corso di laurea in \"Acquacoltura e igiene delle produzioni ittiche\".\nMusei.\nDal museo \u00e8 possibile accedere e visitare anche l'Antiquarium Comunale, allestito all'interno del Palazzo degli Anziani. Al suo interno sono esposti, con il supporto di una ricca documentazione, reperti del passato della citt\u00e0, soprattutto risalenti al periodo romano.\nTeatro.\nIl Teatro comunale \u00e8 in attivit\u00e0 dalla fine del XIX secolo. L'edificio si contraddistingue per l'elegante architettura interna ed esterna.\nEventi.\nA Cesenatico si svolgono annualmente:\nGeografia antropica.\nIl capoluogo.\nIl capoluogo viene diviso nei quattro rioni: Levante, Ponente, Boschetto e Madonnina-Santa Teresa. Anche il centro storico viene talvolta diviso in \"Centro Storico Levante\" e \"Centro Storico Ponente\", separati dal Porto Canale.\nBoschetto \u00e8 situato a sud-est, tra Levante e la frazione di Valverde; \u00e8 spesso considerato come un distretto del rione di Levante, ma oggi costituisce un quartiere autonomo, nonostante vi si trovi il \"Parco di Levante\", il pi\u00f9 grande parco pubblico cittadino. Il popoloso quartiere di Madonnina-Santa Teresa \u00e8 invece ubicato verso l'entroterra, appena oltre la ferrovia.\nLe frazioni.\nOltre ai rioni cittadini, il comune di Cesenatico comprende le seguenti frazioni:\nAnche una porzione della localit\u00e0 di Capannaguzzo, frazione del Comune di Cesena, \u00e8 compresa all'interno del territorio comunale di Cesenatico.\nEconomia.\nCesenatico, nota localit\u00e0 balneare, \u00e8 famosa per le strutture alberghiere che ospitano migliaia di vacanzieri nel periodo estivo.\nFino all'inizio del XX secolo, la principale attivit\u00e0 economica fu invece la pesca. Il porto di Cesenatico fu il terzo per importanza dopo quelli di Ravenna e Rimini.\nOggi l'azienda pi\u00f9 importante di Cesenatico \u00e8 la \u00abGesturist\u00bb, attiva nel settore turistico.\nInfrastrutture e trasporti.\nStrade.\nCesenatico \u00e8 attraversata dalla strada statale 16 Adriatica, dalla quale \u00e8 raggiungibile l'autostrada A14, caselli di Valle del Rubicone (9\u00a0km), Cesena (15\u00a0km) e Rimini Nord (17\u00a0km), e collegata dalla strada provinciale 8 a Cesena.\nFerrovie.\nLa stazione ferroviaria di Cesenatico si trova sulla linea che collega Rimini e Ravenna ed \u00e8 servita dai treni regionali.\nMobilit\u00e0 urbana.\nI trasporti urbani e interurbani del comune vengono svolti con autoservizi di linea gestiti da Start Romagna. Sono attive quattro linee di autobus urbani, potenziate nel periodo estivo.\nSono attivi anche due traghetti che permettono a pedoni e ciclisti di attraversare il Porto Canale. \nAmministrazione.\nCronologia sindaci dal 1944.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nPer sette volte Cesenatico \u00e8 stata sede di arrivo di una tappa del Giro d'Italia, la prima nel 1935, l'ultima nel 2020:\nNella seconda met\u00e0 del mese di maggio, dal 1971, si svolge la Nove Colli, una tra le pi\u00f9 conosciute granfondo ciclistiche.\nCesenatico \u00e8 luogo di partenza e di arrivo del Memorial Marco Pantani, competizione del circuito UCI Europe Tour, nata nel 2004. In onore del grande ciclista scomparso, dal 2011 il giorno di Pasquetta ha luogo la granfondo internazionale \"Pantanissima\".\nLe squadre di calcio della citt\u00e0 sono il C.C.S. Granata che milita nel campionato di Promozione e l'A.S.D. Polisportiva Villamarina III, l'A.S.D. Bakia Cesenatico, la Polisportiva Sala che militano nel campionato di Prima Categoria.\nL'A. S. Cesenatico Chimicart, fondata nel 1939, nota anche come Real Cesenatico, \u00e8 stata una societ\u00e0 calcistica della citt\u00e0.\nDal 1976 nello specchio di mare adiacente a Cesenatico, nel periodo di Pasqua, si svolge la \"Regata Internazionale Vele di Pasqua\" riservata alle diverse classi di catamarani. Equipaggi provenienti da tutta Europa si sfidano, a mezzo miglio dalla costa, su due campi di regata, a Levante e a Ponente."}
{"id": "478186", "revid": "9733", "url": "https://it.wikipedia.org/wiki?curid=478186", "title": "Testuggine comune", "text": ""}
{"id": "478187", "revid": "2187", "url": "https://it.wikipedia.org/wiki?curid=478187", "title": "Neuropatia iatrogena", "text": "Con il termine di neuropatia iatrogena (o iatrogenica), si indica una neuropatia dovuta all'assunzione di molecole, come numerosi farmaci, i cui effetti collaterali comportano l'insorgenza di disturbi a carico del SNP. \nSpesso la neuropatia in questione cos\u00ec indotta \u00e8 considerata come \"rischio accettato\", dal momento che i farmaci che la inducono possono essere \"salvavita\", come quelli usati nella terapia di diverse forme di tumori, di nefropatie croniche, di aritmie cardiache, dell'HIV o nel trattamento dei casi di rigetto di organi trapiantati.\nLa ricerca sulle neuropatie iatrogene.\nLe neuropatie dovute ad effetti collaterali di determinati farmaci sono attualmente uno dei settori su cui verte gran parte della ricerca biomedica. I farmaci in questione, infatti, sono utilizzati per il trattamento di gravi patologie neoplastiche, dell'AIDS o per evitare il rigetto in soggetti trapiantati: si tratta quindi di casi in cui si ritiene rischio accettabile la neuropatia causata dalla somministrazione.\nLa ricerca sulle neuropatie iatrogene \u00e8 volta all'eliminazione o quantomeno alla riduzione della neurotossicit\u00e0 di questi farmaci, senza intaccarne l'efficacia.\nGravit\u00e0 della neuropatia.\nLa gravit\u00e0 della neuropatia \u00e8 legata generalmente alla dose somministrata ed al tempo di trattamento. I sintomi del disturbo possono manifestarsi anche settimane o mesi dopo la somministrazione. Spesso test elettrofisiologici, come quello sulla velocit\u00e0 di conduzione neuronale, permettono la diagnosi della neuropatia prima della comparsa dei sintomi, consentendo un trattamento tempestivo che riduce la gravit\u00e0 della neuropatia stessa. Se il danno sviluppatosi non \u00e8 ancora esteso, il tessuto pu\u00f2 essere completamente rigenerato; in caso di lesioni pi\u00f9 gravi, invece, la neuropatia pu\u00f2 essere irreversibile .\nMeccanismi di neurotossicit\u00e0.\nI meccanismi di neurotossicit\u00e0 variano a seconda della categoria dei farmaci considerata. Alcuni farmaci generano degenerazione assonale: tra di essi figurano ad esempio colchicina, sali di oro, analoghi di nucleosidi, taxani (paclitaxel, docetaxel), talidomide, fenitoina e alcaloidi della vinca (vincristina). Altre sostanze, come la suramina, possono invece provocare demielinizzazione. Altri farmaci ancora, come i chemioterapici cisplatino e carboplatino, determinano apoptosi delle cellule dei gangli delle radici dorsali (DRG). Farmaci come gli inibitori delle trascrittasi inverse (NRTI) usati nella cura contro l'HIV, generano disfunzioni mitocondriali legando il DNA mitocondriale delle cellule dei DRG ."}
{"id": "478189", "revid": "125479586", "url": "https://it.wikipedia.org/wiki?curid=478189", "title": "Storia di Brescia", "text": "Origine.\nLe origini di Brescia sconfinano nella leggenda: vi \u00e8 chi fa risalire le origini di Brescia a Ercole, chi ne fa risalire la fondazione a Troe che, scappando da Troia in fiamme, sarebbe giunto presso il luogo dove ora sorge Brescia e avrebbe l\u00ec fondato Altilia, vale a dire l'altra Ilio. Tuttavia la leggenda che, secondo la storiografia, pi\u00f9 probabilmente contiene un fondo di verit\u00e0, \u00e8 quella che si riferisce a Cicno, re dei Liguri; questi nella tarda et\u00e0 del bronzo avrebbe invaso la pianura Padana e, giunto presso il colle Cidneo (al centro dell'attuale Brescia), ne fortific\u00f2 la cima, nel punto in cui oggi sorge il castello. Altri ancora sostengono che i primi abitanti del territorio bresciano furono gli Etruschi, che si stanziarono nella pianura cispadana.\nL'evento di maggior importanza per la storia bresciana fu per\u00f2 l'invasione dei Galli Cenomani (IV secolo a.C.), i quali s'insediarono nella regione pianeggiante (spingendo nelle valli le popolazioni di ceppo ligure-euganeo) compresa tra l'Adige e l'Adda, nella fascia pedemontana e nella bassa fino all'altezza di Soncino ricomprendendo tutta la bassa bresciana e le terre al di qua dell'Oglio, facendo della futura Brixia la loro capitale.\nA quell'epoca risale la fondazione da parte dei Cenomani delle citt\u00e0 vicine a Brescia;\nSobillate da Annibale, Asdrubale e Magone, intorno al 202 a.C. le trib\u00f9 celtiche della pianura Padana crearono una confederazione contro i Romani. Questa confederazione mosse guerra contro gli stanziamenti Romani nella pianura cis-padana; i Cenomani per\u00f2, appena prima della battaglia, si riallearono segretamente con i Romani (con i quali avevano gi\u00e0 combattuto nel 225 a.C. le altre trib\u00f9 galliche e nel 216 a.C. i Cartaginesi a Canne) ed il giorno seguente attaccarono alle spalle gli Insubri, provocandone la totale disfatta. Questa battaglia pose fine alla sovranit\u00e0 esclusiva su Brescia ed il suo territorio da parte dei Cenomani e diede inizio all'et\u00e0 romana. Venne infatti mantenuta solamente l'autonomia amministrativa.\nEt\u00e0 romana.\nLa prima et\u00e0 romana e poi repubblicana.\nDal 196 a.C. ha appunto inizio per Brescia l'et\u00e0 Romana, sebbene, va detto, ebbe una certa indipendenza e libert\u00e0 di autogestirsi, in virt\u00f9 del suo \"status\" di alleata di Roma. Infatti i medesimi Cenomani, come gi\u00e0 evidenziato, mantennero una certa indipendenza e addirittura anche diritto a mantenere un proprio esercito; Questo primo legame permise alla citt\u00e0, nell'89 a.C., con la \"Lex Pompeia\" emanata da Gneo Pompeo Strabone, di potersi fregiare del cosiddetto diritto latino; . Inoltre, nel 49 a.C., al tempo del consolato di Gaio Giulio Cesare, ottenne l'importante prerogativa, grazie alla \"lex Roscia\" e alla \"Lex Iulia de civitate Transpadana\", di divenire parte a tutti gli effetti del territorio romano; inoltre, ai suoi abitanti venne data la piena cittadinanza romana, con la conseguente iscrizione alla trib\u00f9 dei Fabii. \u00c8 proprio a quest'epoca, comunque, che va datata una prima razionalizzazione dell'abitato secondo il tipico schema urbanistico romano, tramite il tracciato di un decumano, l'odierna via dei Musei, ed un cardo. A tal proposito, \u00e8 opportuno descrivere, almeno superficialmente, la natura dell'abitato a quel tempo: la \"Brixia\" di allora aveva la forma di un pentagono irregolare, al cui centro ideale vi erano la piazza del Foro e il santuario; il gi\u00e0 citato decumano percorreva in senso est-ovest la citt\u00e0 e, perpendicolare ad esso, il cardo proseguiva a sud, smarcandosi dall'edificio della basilica civile e proseguendo verso sud, dunque verso Cremona. Le mura urbiche, poi, scendendo dalle pendici del colle proseguivano lungo l'attuale via Dieci Giornate ed indirizzandosi verso est fino a porta Paganora e corso Zanardelli, continuando verso corso Magenta e risalendo sempre verso il Cidneo da via Brigida Avogadro.\nNel 27 a.C., poi, Ottaviano augusto confer\u00ec alla citt\u00e0, l'unica in tutta l'Italia settentrionale di allora a poter godere di tale privilegio, il titolo di \"Colonia civica Augusta Brixia.\" Forse proprio a ricordo di questo importante conferimento fu eretto sulla sommit\u00e0 del colle Cidneo un monumentale tempio, promuovendo anche la costruzione di un acquedotto per migliorare l'approvigionamento idrico del centro urbano. Si stima comunque che la sua lunghezza fosse di circa 25\u00a0km, partendo dall'odierna Lumezzane e raggiungendo appunto le pendici del colle.\nLa \"Brixia\" romana di allora era un importante centro religioso, inserito amministrativamente nella regione X Venetia et Histria. Aveva ben 3 templi e, oltre al gi\u00e0 citato acquedotto, vennero costruiti un teatro, peraltro utilizzato anche per adunanze pubbliche in epoca medievale, dei complessi termali dove ora sorge la cosiddetta \"Rotonda\" (ovvero il Duomo Vecchio) e nelle vicinanze di quella che oggi \u00e8 piazza Tebaldo Brusato; forse, si ipotizza anche la costruzione di un anfiteatro nei pressi di quello che dall'Ottocento in poi \u00e8 chiamato corso Magenta. \nL'et\u00e0 imperiale.\nTra I e II secolo d.C. la citt\u00e0 conobbe una grande espansione urbanistica, grazie alla quale furono costruiti nuovi ed importanti edifici attorno all'area del foro cittadino. In ogni caso l'area compresa tra le pendici del colle Cidneo e il decumano massimo, vale a dire cio\u00e8 proprio la piazza del foro, era stata oggetto di importanti interventi costruttivi gi\u00e0 in occasione dell'erezione di un santuario di et\u00e0 repubblicana, databile al I secolo a.C.; questo stesso luogo di culto venne sovrastato nel 73 d.C. da un monumentale tempio, il cosiddetto \"Capitolium\", il cui nome deriva appunto dall'intitolazione alla triade Capitolina.\nFatto costruire dall'imperatore Vespasiano, la sua commissione \u00e8 da attribuire all'aiuto militare che la citt\u00e0 forn\u00ec a quest'ultimo in occasione della battaglia di Bedriaco del 69 d.C., combattuta nei pressi di Cremona. Grazie a questa stessa battaglia egli sconfisse Vitellio e pot\u00e9 dunque salire al soglio imperiale. La paternit\u00e0 della costruzione, attribuibile appunto all'imperatore della gens Flavia, \u00e8 ricavabile anche grazie alla dedica posta sul frontone del tempio, che cos\u00ec recita:\nTuttavia \u00e8 al 96 d.C. circa che Brixia raggiunse la sua massima espansione, arrivando a poter vantare la ragguardevole estensione di 29 ettari in superficie e una popolazione complessiva di circa 9000 abitanti; in virt\u00f9 di questa densit\u00e0 abitativa non indifferente, la cerchia muraria di et\u00e0 augustea fu ampliata nel suo tratto occidentale. La ricchezza del centro urbano di quest'epoca \u00e8 testimoniata, a tal proposito, proprio dai ritrovamenti archeologici, che raccontano di una realt\u00e0 locale piuttosto prosperosa e benestante, considerando anche le ricche \"villae\" suburbane site in Sirmione, Desenzano del Garda e Toscolano Maderno. Per Brescia transitavano infatti importanti tratti viari che connettevano tra loro i pi\u00f9 importanti \"municipia\" dell'Italia settentrionale; si ricordi infatti l'importante via Gallica, (in corrispondenza dell'antica via sono stati rinvenuti nel corso di alcuni lavori, all'inizio del 2021, tre cippi militari e una colonna che segnalavano la distanza dal centro della citt\u00e0, il foro, di due miglia) che da est a ovest univa appunto \"Gradum\" (Grado) ad \"Augusta Taurinorum\" (Torino). Degna di menzione \u00e8 anche, in tal senso, la via Mediolanum-Brixia, che collegava appunto l'antica \"Mediolanum\" a \"Brixia,\" e la stessa via Brixiana.\nL'et\u00e0 tardoantica e la diffusione del Cristianesimo.\nGi\u00e0 fin dal III secolo d.C la citt\u00e0 fu interessata da importanti contatti con il Cristianesimo; abbastanza precocemente se si considera la prima liberalizzazione del culto dei cristiani, avvenuta nel 313 d.C. grazie all'editto di Milano; una delle prime realt\u00e0 cristiane che nacque nell'Italia settentrionale si svilupp\u00f2 a Milano, dalla quale Brescia fu poi la prima diocesi a staccarsi. I primi luoghi di culto cristiani sorsero nella zona pi\u00f9 orientale della citt\u00e0, dunque ai piedi dei Ronchi. Degna di menzione \u00e8 la paleocristiana basilica di sant'Andrea, fondata forse da san Filastrio, che probabilmente fu sepolto nella medesima chiesa. La datazione circa la fondazione di questo luogo di culto \u00e8 piuttosto incerta e, ad onor del vero, si ignora anche l'ipotetico luogo in cui essa si potesse trovare. Il religioso Antonio Fappani, nella sua monumentale \"Enciclopedia bresciana,\" cita una testimonianza del vescovo Ramperto, in cui si affermava che la basilica si trovasse in una generica zona orientale della citt\u00e0, al di fuori delle mura, ma, viste le indicazioni alquanto generiche, il dubbio comunque permane. Lo stesso Giacomo Malvezzi riporta, nella sua cronaca medievale, che attorno alla prima met\u00e0 del III secolo fossero costruiti i primi veri e propri luoghi di culto, tra i quali si poteva annoverare appunto la medesima basilica di sant'Andrea; in ogni caso, anche il Malvezzi ignora quando la chiesa fosse stata intitolata al santo. Tra i primi santi venerati dalla comunit\u00e0 cristiana bresciana figurano Faustino e Giovita, santi patroni della citt\u00e0, il cui martirio \u00e8 collocato dalla tradizione sotto il principato di Adriano, e tra gli altri, san Clateo, secondo vescovo di Brescia (nel corso del IV secolo). Altra santa oggetto di devozione da parte dei bresciani vi \u00e8 anche Angela Merici.\nTra tardoantico ed altomedioevo.\nIn ogni caso questo impulso edilizio e costruttivo di matrice cristiana si spost\u00f2 poi nella parte occidentale della citt\u00e0, nella sfera di influenza dell'antica curia ducis, costruita originariamente in et\u00e0 altomedievale su preesistenti edifici di et\u00e0 classica: a quel punto and\u00f2 consolidandosi la presenza di due cattedrali, una invernale ed una estiva, in concomitanza della lotta tra Cattolicesimo ed Arianesimo; sorsero dunque, nell'area dell'attuale piazza Paolo VI, l'antica basilica di San Pietro de Dom (sull'area che ospita dal '600 il Duomo nuovo) e la basilica di Santa Maria Maggiore de Dom (dove dal XII secolo invece sorge il Duomo vecchio).\nNel 402 Brescia venne travolta dalle orde gotiche di Alarico, fu saccheggiata dagli Unni di Attila nel 452, mentre nel 476 un guerriero Turclingio di nome Odoacre, alla testa di un esercito di Eruli, conquist\u00f2 la pianura padana portando alla fine dell'Impero e facendo entrare Brescia nel suo dominio. Il regno di Odoacre fin\u00ec con l'avanzata degli Ostrogoti guidati dal loro re Teodorico poi detto \"il Grande\" che nel 493 espugn\u00f2 Brescia facendone uno dei suoi maggiori insediamenti, insieme alla vicina Verona.\nDurante la guerra gotica (535-553) Brescia, guidata probabilmente dal conte goto Widin, fu, insieme alla vicina Verona, una delle ultime \"munitissime\" citt\u00e0 a resistere ai Bizantini, cadendo nelle mani del generale Narsete solo nel corso del 561/562.\nIl Medioevo.\nL'arrivo dei Longobardi.\nNel 568 fu tra le prime citt\u00e0 conquistate dai Longobardi, diventandone, durante il regno longobardo (568-774), uno dei centri propulsori e sede di un importante ducato. Vi sorsero fondazioni monastiche legate o dipendenti dall'abbazia di Bobbio che crearono le basi per lo sviluppo dell'agricoltura, con la diffusione di vigneti, castagneti, oliveti, mulini e frantoi. Si riaprirono le vie commerciali, vie fluviali e di comunicazione: olio, sale, spezie, legname, carne, ecc. Fra queste il grande \"Priorato di San Colombano di Bardolino\", con il territorio del lago di Garda, Desenzano del Garda, Lonato del Garda, Sirmione, Sal\u00f2 e la prioria di \"Solarolo\" di Manerba del Garda, Toscolano Maderno, dei fiumi Mincio, Adige, la zona della Valpolicella, del veronese e lungo la Via Postumia, oggi sotto tre regioni (Lombardia, Veneto e Trentino). Inoltre dipendente dall'abbazia di Bobbio i territori della Val Sabbia, Val Trompia, Bovegno, Collio e la prioria di San Colombano verso la Val Camonica e i passi alpini. Fra le varie produzioni vitivinicole e di olio del territorio monastico si distinguevano anche le peschiere del Garda, il cui pesce veniva distribuito e commercializzato grazie alla conservazione sotto sale e olio. Per i collegamenti fra Po, Mincio e Lago di Garda vi erano i possedimenti terrieri del mantovano con diritti sulla navigazione fluviale sul Po con Comacchio con le saline gestite dal monastero di Bobbio ed il porto fluviale monastico, con il trasporto di sale con chiatte verso il Po e tutta la pianura padana, e da Porto Mantovano verso il Mincio ed il Garda per le peschiere. Ancora a met\u00e0 del XII secolo il documento \"Breve recordationis de Terris Ecclesiae Sancti Columbani\", documenta ancora le propriet\u00e0 dell'abbazia di Bobbio.\nTra i duchi si conta anche Rotari, poi re dei Longobardi e primo legislatore del suo popolo. Oltre a Rotari Brescia diede al regno dei longobardi altri due re: Rodoaldo, figlio di Rotari, e Desiderio. Quest'ultimo fond\u00f2, nell'area dell'attuale provincia, coadiuvato dalla moglie importanti monasteri benedettini come il monastero di San Salvatore a Brescia e la Badia leonense a Leno, posto a sud della citt\u00e0.\nIl regno dei longobardi dur\u00f2 due secoli, la citt\u00e0 venne conquistata da Carlo Magno nel 774 e fu eretta a contea del Sacro Romano Impero. L'imperatore Ludovico II frequent\u00f2 spesso la curia regis cittadina e mor\u00ec non lontano dalla citt\u00e0, presso Ghedi. Dopo la deposizione di Carlo il Grosso, nell'888, la contea diede omaggio feudale prima a Guido di Spoleto e poi a Berengario, entrando cos\u00ec nell'orbita della Marca friulana, durante le lotte per la corona d'Italia che si svolsero prima dell'ascesa al trono di Ottone I.\nEt\u00e0 comunale e viscontea.\nDurante il X secolo ci fu una progressiva riduzione del potere comitale, la cui carica sul finire del secolo fu assegnata al Vescovo cittadino dagli imperatori germanici. Nello stesso periodo ci fu la concomitante ascesa del libero comune che estese la propria influenza su tutto il comitato, corrispondente all'incirca l'attuale territorio provinciale, grazie ad un'accorta politica di colonizzazione delle terre incolte e di militarizzazione delle rive dei fiumi Oglio e Chiese e del Lago di Garda.\nCome tutti i comuni lombardi sorse quindi in dialettica col potere episcopale e con una iniziale connotazione di fondo aristocratica, gravitante intorno alla vassallit\u00e0 capitaneale dei monasteri (Santa Giulia e San Benedetto di Leno su tutti) e dell'episcopato bresciano. La maturazione interna del comune e l'espansione attuata sul comitato ebbe luogo in scontro con le comunit\u00e0 rurali, ancora sottomesse ai signori del territorio, in particolare i conti palatini di Lomello e gli Ugoni-Longhi, stanziati a sud-est, e i conti Gisalbertini, ad ovest.\nInoltre la crescita del comune fu caratterizzata dalla lotta anche violenta con i grandi comuni confinanti, in particolare Bergamo e Cremona, che sconfisse a Pontoglio due volte consecutive, nelle battaglie delle Grumore (met\u00e0 XII secolo) e della Malamorte (1191) di cui narra ampiamente il cronista Malvezzi. Partecip\u00f2 inoltre alla lotta comunale della lega lombarda (seconda met\u00e0 del XII) a fianco di Milano e Piacenza, storiche alleate del periodo comunale, e le truppe del comune si distinsero nella battaglia di Legnano come secondo contingente pi\u00f9 numeroso e agguerrito dopo quello milanese.\nLa pace di Costanza (1183) segn\u00f2 la definitiva affermazione del comune sul territorio, ormai controllato in buona parte, ma anche, precocemente rispetto ad altre citt\u00e0 lombarde, l'esplodere dei conflitti civili che dai primi del XIII secolo insanguinarono la citt\u00e0. I nobili scacciati dalla citt\u00e0 dalla fazione popolare si rifugiarono a Cremona raccogliendo appoggi tali da sconfiggere il comune popolare in battaglia. L'alternanza delle \"partes\" in citt\u00e0 fu deleteria per la coesione del sistema politico, ormai in netta crisi, che sopravvisse, sotto la forma politica podestarile, sino alla fine del XIII secolo.\nQuando con Federico II si rinnova la lotta tra comuni lombardi e impero i bresciani, dopo aver subito una pesante sconfitta nella battaglia di Cortenuova nel 1237, la citt\u00e0 subisce un violento assedio l'anno seguente, dove l'imperatore \u00e8 duramente respinto e conseguentemente la lega delle citt\u00e0 guelfe torna a rafforzarsi.\nNel 1259 termina la dominazione di Ezzelino da Romano e si costituisce come comune autonomo sotto la protezione di Oberto Pelavicino fino al 1265. In seguito passa sotto il controllo dei Della Torre di Milano.\nNel 1269 fa una dedizione a Carlo d'Angi\u00f2, e ritorna libera ed autonoma nel 1281.\nNel 1277 il vescovo di Brescia Berardo Maggi, con una politica marcatamente accentratrice, si fa rinnovare il titolo \"Duca della Vallecamonica\" e \"Principe di Brescia\".\nNel 1279 assieme a Padova, Cremona, Parma e Modena combatte contro Verona e Mantova per il possesso di alcuni castelli e la difesa gli interessi Guelfi.\nNel 1287 un patto con la Repubblica di Venezia per il passaggio del sale provoca lo scoppio della grande ribellione camuna e la spedizione militare, di esito incerto, contro i Federici e la maggior parte della nobilt\u00e0 valligiana nel 1288. Seguir\u00e0 la pacificazione di Matteo Visconti che nel 1291 risolse la controversia tra camuni e bresciani.\nNel 1295 Federico Odorici riporta nelle sue \"Storie Bresciane\" che vi erano due partiti politici:\nL'assedio di Brescia da parte di Enrico VII di Lussemburgo.\nLa citt\u00e0 bresciana, nel contesto dei liberi comuni formatisi a quell'epoca, si oppose fermamente al progetto promulgato dall'allora Imperatore del Sacro Romano Impero, Enrico VII di Lussemburgo: questi voleva infatti riportare sotto il dominio dell'impero le citt\u00e0 italiane, a quell'epoca appunto libere ed indipendenti. Tuttavia, se alcune realt\u00e0 accettarono di buon grado l'autorit\u00e0 dell'imperatore (basti pensare al fatto che fu incoronato Re d'Italia, a Milano, con la Corona ferrea, tipico diadema dei sovrani italici), altre, tra le quali figurava Brescia, si ribellarono in virt\u00f9 della loro indipendenza. A questo punto Enrico marci\u00f2 prima verso Mantova, la assedi\u00f2 e, dopo averne ottenuto la resa incondizionata, fece radere al suolo l'intera cinta muraria della citt\u00e0.\nVolse dunque verso Brescia e, accampato l'esercito tutt'attorno alla citt\u00e0 in data 19 maggio 1311, sostenne contro Brescia un assedio durato pi\u00f9 di quattro mesi; negli eventi complessivi dello scontro, comunque, sono omessi i dettagli di ogni scontro e messi in evidenza, piuttosto, eventi eclatanti quali sono la morte del fratello di Enrico, Valerano, e l'efferata uccisione di Tebaldo Brusato, allora a capo della signoria della citt\u00e0.\nL'assedio, in ogni caso, pot\u00e9 terminare solamente grazie alla mediazione di alcuni legati pontifici, tra tutti Luca Fieschi: la citt\u00e0, logorata da mesi e mesi di assedio (eppure inizialmente disposta a proseguire) accett\u00f2 le condizioni di resa e, ad inizio ottobre del 1311, Enrico entr\u00f2 in Brescia dopo averne fatto radere al suolo le mura e le torri. \nA proposito di questo fatto, leggenda vuole che l'imperatore, adirato con la citt\u00e0 per la lunga resistenza oppostagli, volesse mozzare il naso di tutti i bresciani in citt\u00e0; tuttavia, o perch\u00e9 non trov\u00f2 alcuno fuori di casa, o perch\u00e9 i legati pontifici lo riportarono a ragione, si accontent\u00f2 di tagliare il naso unicamente alle statue. Lo stesso mostas\u00f9 d\u00e8le Cos\u00e9re, dunque, sarebbe testimone di quel fatto.\nLa signoria viscontea.\nNel 1313 fece atto di dedizione alla nascente signoria viscontea.\nNel 1317 le forze di Matteo Visconti e Cangrande della Scala assediano la citt\u00e0 responsabile di aver scacciato la famiglia Maggi, sostenitrice del partito ghibellino.\nNel 1329 Cangrande della Scala conquista buona parte del territorio bresciano.\nIl 31 dicembre 1330 Giovanni di Boemia \u00e8 in Brescia, che con l'appoggio di Mastino della Scala fa rientrare i ghibellini, con i quali inizia la costruzione del Castello di Brescia sul monte Cidneo. Inoltre appoggia l'autonomia della Val Camonica.\nL'8 ottobre 1337 Brescia, sotto il controllo scaligero, si dona ai Visconti milanesi, dopo la sconfitta delle truppe veronesi. Durante il periodo visconteo gli uomini di Brescia furono spesso mobilitati per azioni militari, come nel 1354, quando il comune dovette inviare cavalieri e fanti a Parma per operare contro i nemici dei Visconti.\nIl 3 luglio 1403 Baroncino II dei Nobili di Lozio, alla guida di 7000 guelfi di Valle Camonica e della Val di Scalve espugna Brescia al seguito di Giovanni Ronzoni, facendo strage di ghibellini e cacciando il vescovo Giacomo Pusterla, che parteggiava per la duchessa Caterina, moglie del defunto Gian Galeazzo Visconti e reggente del figlio Filippo Maria Visconti, lasciandola poi nelle mani di Francesco Novello dei Carrara, signore di Padova. Prima della fine dell'anno Brescia torner\u00e0 in mani Viscontee.\nBrescia malatestiana.\nTra il 1404 ed il 1421 Brescia passa sotto Pandolfo III Malatesta. Ex generale dei Visconti, essendo i suoi signori in debito con lui e non avendo moneta con cui pagarlo, gli affittano Brescia in modo che si ricompensi con le decime cittadine. In realt\u00e0 Pandolfo III, con la complicit\u00e0 di suo fratello Carlo Malatesta, instaura una vera e propria signoria, con una corte di tutto rispetto, ricca di istituzioni laiche e religiose, animata dai maggiori artisti dell'epoca. Il periodo malatestiano termina con l'ingresso di Francesco Bussone detto il Carmagnola, nel 1421, e la fuoriuscita di Pandolfo, risarcito per la perdita della citt\u00e0.\nIl 17 marzo 1426 Brescia si rivolta a Filippo Maria Visconti e si d\u00e0 alla Repubblica di Venezia. L'anno seguente le truppe della serenissima combattono contro quelle milanesi, fino ad arrivare al trattato di cessione alla Serenissima il 30 dicembre.\nEt\u00e0 veneta.\nIl 20 novembre 1426 Brescia si diede alla Repubblica di Venezia, diventando uno dei domini di Terraferma. Fino alla Pace di Lodi si verificarono degli scontri tra la Serenissima e gli eserciti mercenari dei Visconti che non volevano rinunciare al bresciano. Si ricorda, in particolare, il lungo assedio del 1438 ad opera di Niccol\u00f2 Piccinino, per conto del duca di Milano, assedio che venne spezzato grazie all'intervento di Scaramuccia da Forl\u00ec, capitano di ventura che operava per conto di Venezia. Proprio durante questo assedio \u00e8 tradizionalmente ricordata l'apparizione dei SS. Faustino e Giovita, che nel periodo di dominazione veneta diventeranno i Santi Patroni della citt\u00e0.\nIn epoca veneta la Bresciana aveva 21 suddivisioni: quattro podesterie maggiori Val Camonica, Sal\u00f2, Asola ed Orzinuovi; tre podesterie minori, Chiari, Lonato dl Garda e Palazzolo sull'Oglio; sette vicariati: Iseo, Montichiari, Gottolengo, Rovato, Calvisano, Quinzano d'Oglio e Pontevico; sette vicariati minori: Gavardo, Manerbio, Ghedi, Gambara, Pontoglio, Castrezzato e Pompiano. Per le elezioni delle podesterie maggiori serviva che i candidati ottenessero i due terzi dei favorevoli, per gli altri bastava la maggioranza semplice. La carica durava un anno e iniziava ad ottobre.\nVenezia accordava ampia autonomia ai sudditi fedeli, compensandoli con privilegi, il pi\u00f9 importante del quale era il distacco del territorio, divenendo cos\u00ec \u201ccorpo o terra separata\u201d. Il 1\u00ba luglio 1428 fu la Val Camonica, Nel 1440 l'ebbero Brescia (9 aprile), Asola (27 luglio), Lonato (17 settembre) e la Riviera il 19 dicembre. Per la Val Trompia il 30 gennaio 1454, per la Valle Sabbia il 19 agosto 1463. Il territorio vero e proprio rimase compreso dei comuni del lago d'Iseo, Franciacorta, aree a nord ed est della citt\u00e0 e dalla pianura.\nNel febbraio 1512 fu occupata e saccheggiata dal condottiero francese Gastone di Foix-Nemours, nipote del re Luigi XII.\nIl 18 agosto 1769 un fulmine colp\u00ec la torre di San Nazaro, adibita a polveriera, che si trovava vicino all'omonima Porta di San Nazaro, dove oggi c'\u00e8 la fontana di Piazza della Repubblica. Ne segu\u00ec un'enorme esplosione che distrusse quasi un settimo della citt\u00e0. La stima delle vittime \u00e8 incerta, andando da un minimo di 400 morti fino a 2.500. Di certo furono completamente atterrate le cento case del borgo di S. Nazaro e altre circa 210 abitazioni limitrofe.\nBrescia condivise le sorti della Serenissima fino all'occupazione da parte dell'Armata d'Italia nel 1797. A seguito del trattato di Campoformio del 1797 divenne territorio della Repubblica Cisalpina e condivise le sorti degli stati napoleonici successivi, la Repubblica Italiana e il Regno d'Italia, fino alla caduta del Vicer\u00e9 Beauharnais avvenuta nel 1814.\nRegno Lombardo-Veneto.\nDurante il Risorgimento la citt\u00e0 di Brescia si distinse per la rivolta anti austriaca delle \"Dieci giornate\" (marzo 1849) che, per la sua eroica resistenza, le valse l'appellativo, datole da Giosu\u00e8 Carducci, di \"Leonessa d'Italia\", con anche un'evidente allusione al Leone, simbolo araldico della citt\u00e0. Il capo degli insorti, Tito Speri, continu\u00f2 negli anni successivi la sua attivit\u00e0 cospirativa fino al 3 marzo 1853, quando fu giustiziato a Belfiore, localit\u00e0 alla periferia di Mantova, divenendo uno dei Martiri di Belfiore.\nHenry Dunant, testimone nel 1859 della Battaglia di Solferino e San Martino, rimase sconvolto dalla situazione dei feriti visti sul campo di battaglia e a Brescia, che con i suoi abitanti aveva visto affluire oltre feriti; ebbe qui l'idea di fondare la Croce Rossa, idea che realizz\u00f2 una volta ritornato a Ginevra. Nel suo libro, Un ricordo di Solferino, Henry Dunant parl\u00f2 della battaglia e torn\u00f2 pi\u00f9 volte sulla dedizione del popolo di Brescia per aiutare i feriti.\nVentennio fascista.\nIl progetto pi\u00f9 rilevante che caratterizz\u00f2 la citt\u00e0 in questo periodo fu la riqualificazione del medievale quartiere delle Pescherie, il lembo meridionale del Carmine che, oltrepassato il Palazzo della Loggia, arrivava fino a Piazza del Mercato, delimitato a est dai portici di Via Dieci Giornate. Il progetto, avviato nel 1927 con la riforma del piano regolatore comunale, mise in atto la definitiva demolizione dell'area in questione, sulla quale fu costruita l'attuale Piazza della Vittoria. Il progetto, da un lato, serv\u00ec a dotare Brescia di un'ulteriore piazza di carattere civico (quelle di carattere religioso erano in notevole soprannumero) e di porre fine agli annosi problemi del quartiere delle Pescherie, primi fra tutti la sanit\u00e0 e la sicurezza. Dall'altro lato, la costruzione della piazza port\u00f2 alla demolizione di diverse opere medievali di notevole valore architettonico, come il caratteristico borgo, i resti della \"curia ducis\" (fondamenta della quale sono oggi visibili grazie ai lavori per la metropolitana) e la piccola chiesa di Sant'Ambrogio.\nL'operazione, inoltre, prevedeva la realizzazione di due viadotti perpendicolari che avrebbero attraversato la citt\u00e0 a croce, incontrandosi appunto in piazza della Vittoria, che ne avrebbe costituito il nodo. Il progetto, per mancanza di fondi, non fu mai realizzato.\nAltro progetto significativo del periodo fu la Galleria Tito Speri, che venne abbozzato attorno al 1920, anche se gi\u00e0 fin dalla fine dell'Ottocento i piani di sviluppo della citt\u00e0 miravano ad un'espansione verso nord.\nDopo un primo progetto a cura dell'ingegnere Giovanni Conti tra il 1921 e il 1925 e l'approvazione da piano regolatore nel 1929, la vera decisione giunse nel 1932 e fu rafforzata ancor pi\u00f9 dalla richiesta da parte delle autorit\u00e0 militari della costruzione di rifugi antiaerei. Nel 1935 il progetto venne presentato, ma il costo di 7 milioni di lire ne determin\u00f2 un temporaneo accantonamento, fino al 1937.\nGi\u00e0 allora aveva la struttura che oggi conosciamo: una galleria centrale per una lunghezza di 600 metri a collegare via Musei alla Pusterla, e due gallerie laterali, dirette verso via San Faustino.\nL'iter per ottenere il permesso fu lungo e complesso: importante fu l'intervento a Roma dell'ingegnere Francesco Fantoni, responsabile dell'ufficio tecnico comunale e progettista dell'opera.\nI lavori iniziarono nel gennaio 1943: interrotti nel '45, vennero ripresi tra il 1946 e il '48.\nDurante i bombardamenti della Seconda Guerra mondiale la galleria serv\u00ec da ricovero e rifugio antiaereo per la popolazione. L'inaugurazione ufficiale avvenne il 28 aprile 1951.\nBrescia repubblicana.\nLa Brescia repubblicana, insignita della medaglia d'Argento al Valor Militare per la Resistenza, visse il periodo della ricostruzione godendo dell'operosit\u00e0 tipica della popolazione. L'industria pesante venne riconvertita, la citt\u00e0 - martoriata dai bombardamenti bellici - visse gli anni della ricostruzione sotto la guida del sindaco democristiano Bruno Boni, amministratore estremamente amato dai cittadini, che rest\u00f2 ininterrottamente in carica dal 1948 al 1975. Boni era definito per dileggio \"Ciro l'asfaltatore\", (lo slogan delle opposizioni fu \"asfaltar no es gobernar\") ma la sua opera intensa contribu\u00ec a creare strutture ed infrastrutture moderne ed efficienti. Alcuni suoi progetti non furono accettati (il tunnel sotto la Maddalena per togliere dalla citt\u00e0 il traffico verso la Val Trompia, il canale navigabile di collegamento con Mantova), sebbene venissero presentati come opere di importanza strategica. Grazie ad uno dei vari progetti promossi da Boni, Brescia, prima citt\u00e0 in Italia, si dot\u00f2 del teleriscaldamento. Da tale sistema negli anni '90 \u00e8 derivato un nuovo sistema per produrre energia attraverso la combustione dei rifiuti (il termoutilizzatore di Brescia \u00e8 stato considerato dall'Universit\u00e0 Harvard il migliore \"al mondo\", anche se gli ambientalisti contestano questo riconoscimento in quanto l'Ente premiatore, Wtert, della Columbia University, ha tra gli sponsor la Martin GmbH, Germany, produttrice dello stesso impianto).\nIn questo periodo a Brescia non venne meno la tradizione sociale, e alla figura di Boni si affianca quella di padre Ottorino Marcolini, fondatore della Cooperativa \"La Famiglia\", che realizz\u00f2 interi quartieri residenziali alla periferia di Brescia. Anche il mondo della cooperazione sociale, capillare e proficuo, risente dello spirito di \"cattolicesimo progressista\" e trova conformazione, all'inizio degli anni ottanta, nel consorzio provinciale Sol.Co.\nIl 28 maggio 1974, durante una manifestazione sindacale ed antifascista, ebbe luogo la drammatica Strage di Piazza della Loggia. Otto persone persero la vita e decine furono i feriti. Una stele commemorativa ricorda i caduti, sotto i portici di fronte alla Loggia, nel punto dove deflagr\u00f2 l'ordigno nascosto in un bidone (una colonna, visibilmente rovinata, testimonia l'intensit\u00e0 dello scoppio). Il 16 dicembre 1976 un altro ordigno scoppia in Piazzale Arnaldo uccidendo una persona e ferendone altre 11.\nDopo il tracollo della prima Repubblica fin\u00ec l'egemonia democristiana. La tendenza cattolico democratica dei bresciani trov\u00f2 per\u00f2 espressione nella guida di giunte di centrosinistra (due guidate da Mino Martinazzoli e due guidate da Paolo Corsini, l'ultima in scadenza nel 2008). Tra i progetti pi\u00f9 significativi di questi ultimi anni, la riforma del trasporto pubblico urbano (con la creazione delle LAM, linee ad alta mobilit\u00e0) e soprattutto il discusso progetto per la metropolitana."}
{"id": "478191", "revid": "196390", "url": "https://it.wikipedia.org/wiki?curid=478191", "title": "Chemioterapico", "text": ""}
{"id": "478194", "revid": "1543377", "url": "https://it.wikipedia.org/wiki?curid=478194", "title": "Clydno Eitin", "text": "Cunbelin o Clydno attaccarono il regno di Gododdin per stabilire il loro dominio attorno a Din-Eitin (l'odierna Edimburgo).\nNegli Anni 60 del VI secolo, insieme al cugino Cedic, re di Strathclyde, devast\u00f2 l'area attorno a Caer-Segeint (Caernarfon), nel Gwynedd, per vendicare l'uccisione di un altro cugino, Elidyr Mwynfawr, principe dello Strathclyde. Alla fine, furono respinti da re Rhun Hir."}
{"id": "478197", "revid": "426017", "url": "https://it.wikipedia.org/wiki?curid=478197", "title": "Ulrica Eleonora di Danimarca", "text": "Il nome \"Ulrike\" \u00e8 una versione danese del nome; in svedese \u00e8 chiamata \"Ulrika Eleonora den \u00e4ldre\", (che in italiano significa \"Ulrika Eleonora la Maggiore\"), per distinguerla da sua figlia, la futura regina regnante.\nInfanzia e famiglia.\nUlrica era la figlia di re Federico III di Danimarca e di sua moglie, la regina Sofia Amelia di Brunswick e L\u00fcneburg. Nel 1675 fu promessa a re Carlo XI di Svezia. Durante la guerra di Scania tra Danimarca e Svezia nel 1675\u20131679 fu incoraggiata a rompere il fidanzamento e fu considerata come possibile consorte per l'imperatore del Sacro Romano Impero, Leopoldo I, ma rifiut\u00f2 di fare ci\u00f2. Si guadagn\u00f2 una reputazione di lealt\u00e0 dal suo futuro Paese esibendo gentilezza verso i prigionieri svedesi durante la guerra del 1675-79: impegn\u00f2 i suoi gioielli, persino il suo anello di fidanzamento, per prendersi cura dei prigionieri di guerra svedesi.\nSpos\u00f2 Carlo il 6 maggio 1680. Ebbero sette figli, di cui solo tre raggiunsero l'et\u00e0 adulta;\nVita da regina.\nUlrica Eleonora fu descritta come bella e gentile e fu accolta con entusiasmo a Stoccolma e in Svezia, soprattutto perch\u00e9 era vista come una speranza per la pace tra i due paesi di Svezia e Danimarca. Secondo una leggenda, suo marito non le fu mai infedele, cosa inusuale per un re in questo periodo; quando egli mor\u00ec, disse a sua madre che non era pi\u00f9 stato felice da quando sua moglie era morta. Tuttavia, di lui fu anche detto che fosse freddo e incapace di dimostrarle l'amore che provava per lei. Soprattutto, era sempre sotto la forte influenza di sua madre, Edvige Eleonora di Holstein-Gottorp, che non aveva mai ceduto la posizione di regina a sua nuora. Mentre la sfiducia persistente tra la Danimarca e la Svezia causata dalla guerra di Scania rimaneva, Edvige Eleonora e il governo di Svezia non furono mai ricettivi all'idea del figlio di sposare una principessa danese. Forse per far loro piacere e mostrare che lei non aveva alcuna influenza su di lui, il re si riferiva sempre ad Ulrica Eleonora come \"mia moglie\" e chiamava sua madre \"la regina\". Consci di ci\u00f2, gli ambasciatori stranieri visitavano sempre Edvige Eleonora per prima, e poi Ulrica Eleonora, quando rendevano i loro omaggi alla famiglia reale.\nMessa in ombra dalla suocera, Ulrica Eleonora non fu mai felice o a suo agio a corte. La sua vita privata e familiare con il re ed i suoi figli, d'altro canto, si diceva fosse molto felice. I suoi momenti pi\u00f9 piacevoli giunsero quando suo cognato e sua sorella, il duca e la duchessa di Holstein-Gottorp, le fecero visita, e apprezz\u00f2 anche i giorni in cui lei, suo marito e i figli visitarono il Palazzo di Karlberg, pi\u00f9 semplice, moderno e rurale, che suo marito utilizz\u00f2 come luogo di relax. A Karlberg godette di una vita semplice, lontana dalla corte, e svilupp\u00f2 un interesse per la pittura. Si interess\u00f2 anche al teatro e alla danza e interpret\u00f2 le opere con le dame di corte. Tra le nobili che partecipavano alle sue esibizioni amatoriali c'era la famosa Aurora von K\u00f6nigsmarck con sua sorella Amalia Wilhelmina K\u00f6nigsmarck. Tra le sue dame di compagnia note si contano le sorelle De la Gardie, la cantante Ebba Maria e la poetessa Johanna Eleonora.\nUlrica Eleonora cerc\u00f2 una volta di esercitare una certa influenza politica sul suo consorte. Durante la \"Grande Reversione\" alla corona di contee, baronie e grandi signorie (la maggior parte delle quali riccamente cedute dalla regina Cristina), tent\u00f2 di parlare per conto del popolo, le cui propriet\u00e0 erano state confiscate dal governo, ma il re le disse semplicemente che la ragione per cui l'aveva sposata non era che lui voleva i suoi consigli politici. In seguito, aiut\u00f2 le persone pi\u00f9 povere le cui propriet\u00e0 erano state confiscate, compensandole economicamente, in segreto e attingendo dal proprio patrimonio. Fu molto nota per la sua grande attivit\u00e0 di carit\u00e0: fond\u00f2 un gran numero di orfanotrofi, case per poveri, case di lavoro, case per vedove, scuole per insegnare ai poveri le professioni e altre istituzioni; sotto questo aspetto, esercit\u00f2 una certa influenza politica nella societ\u00e0. Il suo progetto migliore fu la \"Drottninghuset\" (\"La casa della regina\"), una casa per vedove povere a Stoccolma (1686), e la scuola di arazzo a Karlberg, dove le ragazze povere venivano istruite nella produzione degli arazzi da tre nobildonne nubili finlandesi. Grazie a pensioni regolari, sempre attinte dal suo stesso patrimonio, Ulrica Eleonora sostenne un gran numero di persone, quali soldati invalidi con le rispettive consorti e persone convertitesi dall'ebraismo, dall'islam e dal cattolicesimo al protestantesimo (in particolare donne).\nMorte.\nNel 1690, suo marito la nomin\u00f2 come possibile reggente nel caso fosse morto durante la minore et\u00e0 di suo figlio. La sua salute, tuttavia, declin\u00f2 a causa dei parti frequenti; mor\u00ec tre anni dopo, dopo aver trascorso l'inverno 1692\u201393 a letto. Solo dopo la sua morte suo marito si rifer\u00ec a lei come regina.\nC'\u00e8 una vecchia leggenda sulla sua morte. La leggenda afferma che, mentre la regina stava morendo al Palazzo di Karlberg, la sua dama di compagnia prediletta, la contessa Maria Elisabeth Stenbock, giaceva inferma a Stoccolma. Nella notte in cui la regina mor\u00ec, la contessa Stenbock visit\u00f2 Karlberg e fu ammessa da sola nella stanza contenente le spoglie della regina. L'ufficiale di guardia, guardando nel buco della serratura, vide la contessa e la regina parlare alla finestra della stanza. Fu cos\u00ec sconvolto dalla vista che inizi\u00f2 a tossire sangue. La contessa, cos\u00ec come la carrozza con cui era arrivata, se ne and\u00f2 un attimo dopo. Quando la questione venne analizzata, fu chiarito che la contessa quel giorno era a letto, gravemente malata e non aveva lasciato la citt\u00e0. L'ufficiale mor\u00ec per lo shock ricevuto dalla visione e la contessa mor\u00ec settimane pi\u00f9 tardi. Il re diede ordine che il caso non venisse menzionato ulteriormente."}
{"id": "478198", "revid": "112965945", "url": "https://it.wikipedia.org/wiki?curid=478198", "title": "Northern blot", "text": "Il northern blotting \u00e8 una tecnica che permette di visualizzare ed identificare l'RNA purificato da un campione, in particolare per studiare l'espressione genica. \nTecnicamente, \u00e8 simile al Southern Blotting, che \u00e8 la tecnica analoga per il DNA da cui il Northern blot prende il nome, con la differenza sostanziale che l'RNA tende a formare strutture secondarie stabili in soluzione; per fare in modo che la mobilit\u00e0 elettroforetica sia solo dipendente dalla lunghezza del frammento, l'RNA deve essere preventivamente denaturato (solitamente esponendolo ad alte temperature). Inoltre, la corsa elettroforetica deve essere eseguita in presenza di agenti denaturanti, solitamente formaldeide e formammide. Questa tecnica \u00e8 stata messa a punto nel 1977 da James Alwine e George Stark della Stanford University.\nFasi del protocollo.\nL'RNA \u00e8 molto suscettibile alla presenza di RNasi; queste sono proteine enzimatiche che degradano l'RNA sintetizzate da vari organismi, incluso l'uomo; sono pertanto presenti sulla pelle umana e in soluzioni contaminate da microorganismi. \u00c8 essenziale sterilizzare (in autoclave a 120 \u00b0C per almeno 20 minuti) tutte le soluzioni e la vetreria da utilizzare per la preparazione e l'analisi dell'RNA. Gli apparati elettroforetici devono essere puliti utilizzando una soluzione di NaOH. Inoltre, \u00e8 necessario utilizzare dei guanti protettivi durante tutte le fasi di manipolazione dell'RNA, da cambiare frequentemente.\nIn alcuni laboratori \u00e8 diffuso l'uso di DEPC (dietilpirocarbonato), che degrada le proteine presenti in soluzione, comprese le RNasi. Deve essere inattivato per mezzo del calore; \u00e8 un agente cancerogeno ed il suo uso \u00e8 limitato a soluzioni non contenenti ammine. In commercio sono disponibili inibitori delle RNasi (Rnasine), da utilizzare in aggiunta ai mezzi di protezione gi\u00e0 suggeriti.\nDenaturazione.\nL'RNA viene riscaldato a ca. 70 \u00b0C per 3-5 minuti, poi viene raffreddato rapidamente in un bagno di ghiaccio fondente. Una piccola quantit\u00e0 di un agente denaturante viene aggiunta (solitamente formammide) per mantenere l'RNA privo di strutture secondarie.\nElettroforesi.\nL'elettroforesi permette di frazionare l'RNA in base al peso molecolare, e quindi in base alla lunghezza. Dato che l'RNA in soluzione a temperatura ambiente tende a formare strutture secondarie che ne alterano la mobilit\u00e0 elettroforetica, un agente denaturante (ad esempio: formaldeide) \u00e8 aggiunto al gel.\nGeneralmente, la corsa elettroforetica avviene su gel di agarosio, a concentrazione variabile dallo 0.6% al 2-3%, a seconda della lunghezza dell'RNA da identificare. \u00c8 sconsigliato l'uso di gel di poliacrilammide, in quanto i monomeri radicalici non polimerizzati possono causare una degradazione dell'RNA. \nPer visualizzare l'RNA durante l'elettroforesi, si pu\u00f2 utilizzare l'etidio bromuro, che si lega debolmente all'RNA ed emette luce fluorescente quando esposto a luce ultravioletta.\nSu gel compaiono generalmente tre bande che corrispondono dalla pi\u00f9 alta alla pi\u00f9 bassa alla 28s, alla 18s e alla 5s.\nTrasferimento su membrana.\nL'RNA pu\u00f2 essere trasferito su una membrana di nylon utilizzando il fenomeno della capillarit\u00e0. Il gel viene preparato e incubato in una soluzione salina. La membrana viene poggiata al di sopra del gel ed una pila di carta assorbente viene posta al di sopra della membrana. Il movimento dell'acqua e degli ioni causa il trasferimento dell'RNA dal gel alla membrana, alla quale si lega mediante legami deboli. Per stabilizzare questi legami, il complesso membrana/RNA \u00e8 sottoposto a crosslinking usando raggi ultravioletti.\nIbridazione.\nPer identificare l'RNA in oggetto di studio si possono utilizzare diverse metodologie, ma la pi\u00f9 diffusa prevede l'utilizzo di una sonda di DNA, cio\u00e8 una sequenza di DNA complementare all'RNA da identificare (da cui la definizione di \"ibridizzazione\" o \"ibridazione\"). \nLa sonda \u00e8 spesso marcata con un isotopo radioattivo (ad esempio 32P) oppure con una molecola facilmente individuabile con altre tecniche, ad esempio la digossigenina.\nVisualizzazione.\nQuesta dipende dal tipo di marcatura utilizzata durante l'ibridazione. Nel caso di un isotopo radioattivo, \u00e8 possibile rilevare la posizione dell'RNA (legato adesso alla sonda marcata) esponendo la membrana ad una lastra fotografica."}
{"id": "478199", "revid": "3732", "url": "https://it.wikipedia.org/wiki?curid=478199", "title": "Democrazia \u00e8 Libert\u00e0 - La Margherita", "text": "Democrazia \u00e8 Libert\u00e0 - La Margherita (abbreviato in DL), generalmente nota come La Margherita, \u00e8 stato un partito politico italiano centrista di stampo riformista.\nSuo leader e presidente federale \u00e8 stato, per tutta la fase di attivit\u00e0, Francesco Rutelli.\nIl partito nacque come lista elettorale nel 2001 e ufficialmente come partito nazionale nel 2002 dall'incontro in un unico soggetto centrista e riformista di forze politiche e culture legate al cristianesimo democratico, al liberalismo sociale, alla socialdemocrazia e al cristianesimo sociale, con all'interno un'area di riferimento per l'associazionismo ambientalista e una convinta ispirazione europeista. La Margherita \u00e8 stata uno dei fondatori del nuovo Ulivo, la federazione che fu alla base della coalizione denominata L'Unione, che ha raggruppato i partiti del centro-sinistra italiano dal 2004 al 2008. Nell'ambito di tale progetto, il partito strinse una collaborazione con i Democratici di Sinistra dando origine, nel 2007, al Partito Democratico. Dal 2007 il partito ha concluso la sua attivit\u00e0 politica, dal momento che i suoi esponenti avevano aderito al PD, per essere poi sciolto ufficialmente nel 2012.\nA livello internazionale era membro dell'Alleanza dei Democratici Americani ed Europei e a livello europeo del Partito Democratico Europeo, di cui \u00e8 stata cofondatrice.\nStoria.\nLe origini civiche (1998-2000).\nIl 3 ottobre 1998 il segretario provinciale del Partito Popolare Italiano di Trento, Lorenzo Dellai, decide di partecipare alle elezioni regionali del Trentino-Alto Adige del 22 novembre 1998 fondando la lista \"Civica - per il governo del Trentino\" o \"Lista Civica della Margherita\". La lista venne anticipata dal \"Centro Popolare Riformatore\" in occasione delle elezioni regionali in Friuli-Venezia Giulia del 1998, qualche mese prima: una lista unitaria di PPI, Unione Democratica per la Repubblica, Rinnovamento Italiano, Partito Repubblicano Italiano e Slovenska Skupnost.\nL'idea alla base della lista \u00e8 quella di rilanciare il progetto de l'Ulivo di Romano Prodi attraverso una lista civica provinciale che fosse un mix di sindaci, PPI, Comitati per l'Ulivo e liste civiche di ispirazione cattolica vicine a Massimo Cacciari. L'incredibile successo della Margherita trentina, il 22% e maggioranza relativa con 8 consiglieri su 35, portano Dellai alla presidenza della Provincia autonoma di Trento. Vista la quasi contemporanea caduta del Governo Prodi I, a non pochi centristi quella della Margherita pare la via migliore per rilanciare l'Ulivo e il centro all'interno del centrosinistra nazionale.\nAlle elezioni comunali di Trento del maggio 1999, la Margherita supera il 33% e porta lo schieramento di centrosinistra alla maggioranza assoluta.\nSi pensa cos\u00ec di estendere il modello Margherita a tutta l'Italia in occasione delle elezioni regionali del 2000 coinvolgendo oltre al PPI anche Rinnovamento Italiano, l'UDEUR e I Democratici. Ma la cosa sfumer\u00e0, salvo in poche realt\u00e0, come il Veneto, dove alle elezioni regionali del 2000 si presenter\u00e0 una lista unitaria a sostegno di Massimo Cacciari formata da PPI, Democratici, RI e UDEUR denominata \"Insieme per il Veneto\". In contemporanea alle regionali, in Trentino si svolgono le elezioni comunali che, in controtendenza nazionale, vedono vincere il centrosinistra grazie all'enorme successo della Margherita di Dellai. A questo punto si decide di riprendere pi\u00f9 seriamente il progetto per una Margherita nazionale.\nIl 1\u00ba giugno 2000 il PPI lancia un invito a realizzare una costituente di centro. In quell'occasione Enrico Letta spinge perch\u00e9 tale costituente prenda a modello la Margherita trentina.\nIl 27 luglio nasce \"Una scelta per l'Italia\", patto federativo tra PPI, RI e UDEUR che vuole essere il primo passo verso un soggetto politico unico di centro. I Democratici sono per\u00f2 ostili.\nIl 10 settembre Arturo Parisi a Lavarone, presso un convegno organizzato dal PPI veneto, annuncia l'adesione de I Democratici al progetto unitario di centro.\nL'11 ottobre nasce ufficialmente La Margherita.\nIl progetto elettorale (2001-2002).\nSi tratta per\u00f2 soltanto di un'esperienza elettorale in vista delle elezioni politiche del 2001, che vede confluire, nella quota proporzionale per l'elezione della Camera dei deputati, nelle liste della Margherita i quattro simboli del PPI guidato in questa fase da Pierluigi Castagnetti, di Rinnovamento Italiano di Lamberto Dini, dei Democratici di Arturo Parisi e dell'UDEUR di Clemente Mastella. Il progetto si pone come lista di riferimento dello stesso candidato Premier Rutelli. Questo progetto di Margherita nasce, dunque, il 14 ottobre 2000, quando le segreterie dei partiti danno il via libera alla costruzione di liste unitarie. L'episodio viene salutato con grande entusiasmo dagli ambienti del centrosinistra e la Margherita si candida a diventare il punto di riferimento per i riformisti moderati della coalizione. Il 28 gennaio 2001, Francesco Rutelli viene nominato presidente della Margherita.\nAlle politiche del 2001, tuttavia, la coalizione dell'Ulivo esce sconfitta. Il nuovo Presidente del Consiglio \u00e8 Silvio Berlusconi, leader della Casa delle Libert\u00e0, forte di un consistente consenso popolare, ma la Margherita ottiene un risultato elettorale soddisfacente, il 14,5% dei consensi: Rutelli decide di perseguire il progetto di semplificazione del quadro politico, lanciando l'idea di un vero e proprio partito unitario della Margherita, che superi la semplice esperienza elettorale, intesa finora come federazione di partiti. La decisione, che convince larga parte della Margherita, si concretizza soprattutto alla luce della condizione di opposizione, che spinge la Margherita, come gli altri soggetti principali della coalizione come i Democratici di Sinistra, a ricostruire un'alternativa di governo credibile per il centrosinistra.\nLa Margherita partito unico (2002).\nFavorevoli a sciogliersi all'interno della Margherita sono il PPI, Rinnovamento Italiano e i Democratici. L'UDEUR, invece, preferisce proseguire la sua strada autonomamente collocandosi in una posizione pi\u00f9 marcatamente di centro, sostenendo di non essere interessata al progetto unitario, che assumer\u00e0 i caratteri complessivi di una formazione vera e propria di centrosinistra, con l'obiettivo di aprire un dialogo per allargare il proprio consenso e gi\u00e0 con l'obiettivo di superarsi in vista della nascita di un unico grande partito del centrosinistra. Impresa che, del resto, Prodi aveva tentato nel 1999 con il suo partito dell'Asinello.\nCos\u00ec, il 10 e l'11 dicembre 2001, si avvia a Rocca di Papa il Comitato Costituente della Margherita che sfocia, dal 22 al 24 marzo 2002, nel vero e proprio Congresso Costituente del nuovo partito, che si svolge a Parma ed elegge Rutelli Presidente Federale del partito. Nella Margherita si incontrano le correnti cattolico/popolari di centro-sinistra accanto a nuove istanze della socialdemocrazia e della cosiddetta liberaldemocrazia, come viene espressamente scritto nella \"Carta dei Valori\" redatta in questa circostanza.\nLa Margherita, dall'opposizione del governo di centrodestra, lavora per ricomporre l'unit\u00e0 del centrosinistra, evidenziando i \"fallimenti\" della politica berlusconiana e della CdL. Contemporaneamente, il partito lavora per la discesa in campo di una nuova leadership dell'Ulivo, incarico che viene affidato a Romano Prodi, nel frattempo presidente della Commissione europea. Prodi aveva gi\u00e0 battuto Berlusconi alle elezioni politiche del 1996 e viene individuato come un'adeguata alternativa da schierare per le future elezioni.\nIl progetto unitario dell'Ulivo (2003-2004).\nProdi rompe gli indugi nell'estate del 2003, quando, in vista delle elezioni europee del 2004, propone a tutti i partiti della coalizione di presentarsi sotto un unico simbolo: il simbolo dell'Ulivo. La Margherita \u00e8 disponibile ad aderire all'appello ma, nella coalizione, non la pensano tutti cos\u00ec: dicono s\u00ec i Democratici di Sinistra, i Socialisti Democratici Italiani e il piccolo Movimento Repubblicani Europei, mentre gli altri preferiscono presentarsi con la propria identit\u00e0 individuale.\nNasce cos\u00ec la lista di Uniti nell'Ulivo, che si presenta con l'obiettivo di \"portare il riformismo in Europa\". Svolte le elezioni, la lista conquista il 31% dei consensi e, tra gli eletti, gli eurodeputati della Margherita sono sette. In sede di Parlamento europeo, la Margherita, che si presenta per la prima volta come partito unitario a una elezione di estensione nazionale, deve fare i conti con le rispettive famiglie di provenienza delle sue componenti. Prima della nascita della Margherita, infatti, il PPI aderiva al Partito Popolare Europeo, la principale famiglia politica europea formata da democristiani, conservatori e liberali, mentre I Democratici e Rinnovamento facevano parte del Partito Europeo dei Liberali, Democratici e Riformatori, ossia il raggruppamento d'ispirazione liberale e, in larga parte, progressista. Dunque, con l'obiettivo di mantenere fede al progetto di creare una nuova famiglia europea, la Margherita decide di non aderire n\u00e9 all'una n\u00e9 all'altra formazione, ma di fondarne una nuova, gi\u00e0 guardando con interesse al modello del Partito Democratico americano, giudicato come contenitore ideale per forze che si richiamano al centro e alla sinistra. Cos\u00ec, insieme con l'Unione per la Democrazia Francese, partito riformista di centro guidato da Fran\u00e7ois Bayrou, i DL danno vita a un nuovo partito europeo, il Partito Democratico Europeo, che, con il Partito dell'Alleanza dei Liberali e dei Democratici per l'Europa, forma il gruppo politico dell'Alleanza dei Democratici e dei Liberali per l'Europa.\nDi fatto, per\u00f2, si ripropongono divisioni rispetto all'altro soggetto principale della coalizione italiana, i DS, che, insieme con gli SDI, aderiscono al Partito del Socialismo Europeo. Al di l\u00e0 delle difformit\u00e0 in sede europea, i partiti della lista unitaria, in Italia, avviano una politica di convergenza, anche se, in taluni circostanze, non \u00e8 semplice ricondurre alle posizioni unitarie l'area pi\u00f9 a sinistra dei DS.\nLa \"Federazione dell'Ulivo\" e la vittoria delle Regionali (2004-2005).\nDopo l'esperienza delle Europee, ritenuta positiva, tra i partiti nasce la prospettiva di costituire una vera e propria Federazione dell'Ulivo, proposta che viene approvata e sostenuta dalla Margherita, alla quale vengono delegate competenze specifiche di alcuni settori, tra i quali la politica estera. All'interno di essa la Margherita conta 4 (compreso il segretario nazionale) dei 12 componenti della presidenza. Del progetto fanno parte gli stessi soggetti che avevano aderito a Uniti nell'Ulivo.\nLa \"Fed\" subisce un primo stop al voto sul rifinanziamento della missione militare in Iraq, materia delegata alla Fed trattandosi di politica estera, sulla quale alla posizione della Margherita, che preferisce un voto di astensione, si contrappone quella dei DS, prevalentemente schierati per il No.\nIntanto la coalizione del centrosinistra si allarga definitivamente, incorporando anche quei partiti (Rifondazione Comunista e Italia dei Valori) che ne erano rimasti fuori, e acquisisce la nuova denominazione di L'Unione, dopo aver provvisoriamente adottato per circa quattro mesi il nome di \"Grande Alleanza Democratica\".\nAlle elezioni regionali del 2005 che interessano 14 delle 20 regioni italiane, i partiti della Federazione dell'Ulivo, seppur dopo alcune incertezze provenienti dalla Margherita stessa, decidono di presentarsi sotto il simbolo di Uniti nell'Ulivo in nove regioni, mentre concorrono autonomamente nelle altre 5. L'Unione si aggiudica una netta vittoria in 12 regioni su 14: solo Lombardia e Veneto riconfermano le proprie giunte regionali di centrodestra, mentre il centrosinistra riconquista, tra gli altri, il Piemonte, il Lazio e soprattutto la Puglia, finora considerata una roccaforte della destra. L'Ulivo raccoglie il 34,2% (sulla base delle 9 regioni nelle quali viene presentata la lista unitaria), mentre la Margherita \u00e8 al 13% (sulla base delle altre 5).\nUn primo \"no\" alla lista dell'Ulivo.\nA maggio 2005, sulla Federazione dell'Ulivo cala il gelo: le resistenze sulla costituzione di una formazione unitaria a livello europeo, il buon risultato ottenuto dalla Margherita alle elezioni regionali e la convinzione di poter sottrarre pi\u00f9 voti al centro-destra, spingono il partito a rifiutare la proposta di Romano Prodi di presentarsi con la lista unitaria anche alle \"Politiche\" del 2006. Questa scelta provoca un acceso dibattito all'interno del partito: all'assemblea nazionale, tenuta all'indomani delle elezioni regionali, Rutelli propone di correre autonomamente col simbolo della Margherita e la sua mozione conquista l'80% dei voti dei delegati.\nIn questo quadro la Margherita si spacca in due componenti principali: i sostenitori di questa prima posizione (i \"centristi\") e chi, invece, \u00e8 favorevole a un rafforzamento dell'Ulivo (i cosiddetti \"ulivisti\" guidati da Arturo Parisi). Questi ultimi minacciano in un primo momento di uscire dal partito, ma poi decidono di perseguire l'impegno per la nascita di un partito unitario di centrosinistra dall'interno della Margherita. Proprio per stemperare la tensione tra centristi e ulivisti nasce, all'interno delle posizioni centriste, un terzo gruppo detto dei \"pontieri\".\nIntanto, per\u00f2, il progetto della Fed si sfalda, anche in seguito ai referendum sulla procreazione medicalmente assistita che si svolgono a giugno 2005: i DS e gli SDI sono per il s\u00ec all'abrogazione della legge varata dal Governo Berlusconi; nella Margherita, pur lasciando libert\u00e0 di coscienza ai propri elettori, prevale la posizione dell'astensione (annunciata, a livello personale, dallo stesso Rutelli) anche a seguito dell'appello lanciato ai cattolici in tal senso dalla Conferenza Episcopale Italiana. Alla fine il referendum fallisce: il quorum non viene raggiunto, va al voto solo il 25,6% degli elettori.\nLa posizione della Margherita inasprisce i rapporti con gli SDI, che d\u00e0 una sterzata nel verso della laicit\u00e0. Il leader socialista Enrico Boselli accusa la Margherita di clericalismo e abbandona la Federazione dell'Ulivo per dedicarsi a un altro progetto, socialista e radicale, che poi si concretizzer\u00e0 nella Rosa nel Pugno.\nLe primarie e la lista unitaria.\nLa decisione di non presentare la lista unitaria alle elezioni politiche spinge Romano Prodi a rilanciare la proposta di organizzare elezioni primarie per scegliere \"ufficialmente\" il candidato premier dell'Unione e dare, cos\u00ec, allo stesso una maggiore autonomia rispetto ai partiti. Le primarie si svolgono il 16 ottobre 2005 con sette candidati: la Margherita, come gli altri partiti gi\u00e0 coinvolti nella Federazione dell'Ulivo, sostiene la candidatura di Prodi che si impone con il 74,1% dei voti, ricevendo l'investitura di candidato premier della coalizione.\nIl presidente Rutelli, preso atto dell'elevato numero (4 300 000) di cittadini che hanno preso parte alle elezioni primarie e dell'ampio consenso ottenuto da Romano Prodi, rivede la decisione di non presentare la lista dell'Ulivo alle \"Politiche\", proponendo, anzi, all'assemblea nazionale del partito il rilancio della lista unitaria, ponendo come vincolo l'inizio del processo di costituzione di un vero e proprio partito unico, il Partito Democratico.\nL'accordo viene sancito il 27 e 28 ottobre 2005, quando l'assemblea federale del partito approva all'unanimit\u00e0 la relazione di Rutelli che sostiene:\nL'intesa tra DS e DL, favorevole anche il MRE, dunque, si concretizza.\nLe elezioni del 2006 verso il Partito Democratico.\nSi svolgono le elezioni. Il centrosinistra prevale per poche migliaia di voti alla Camera dei deputati, dove ottiene il 49,81% dei consensi contro il 49,74% della CdL. Al Senato, si rivela determinante il voto della circoscrizione Estero, che consente all'Unione - pur avendo conseguito meno voti della CdL - di ottenere due seggi in pi\u00f9.\nIl risultato elettorale della Margherita \u00e8 in lieve flessione: il partito ottiene al Senato 3,6 milioni di voti (10,7%) posizionandosi come il quarto partito italiano, alle spalle di Forza Italia, DS e AN. A influire sul risultato della Margherita hanno contribuito, tuttavia, anche le determinazioni di due presidenti regionali, del Friuli-Venezia Giulia e della Calabria, Riccardo Illy e Agazio Loiero e dell'ex sindaco di Palermo Leoluca Orlando, che, in polemica con i vertici del partito, hanno supportato altre formazioni.\nI risultati elettorali, e il fatto che il simbolo dell'Ulivo abbia raccolto pi\u00f9 voti della sommatoria DS-DL, pone come tema centrale la costituzione del grande partito unitario, il \"Partito Democratico\", tant'\u00e8 che a livello parlamentare viene gi\u00e0 costituito un unico gruppo di deputati e senatori, il gruppo dell'Ulivo.\nIn questa fase Antonello Soro viene nominato coordinatore nazionale della Margherita.\nLa Margherita al Governo.\nLa rappresentanza della Margherita nel Governo Prodi II \u00e8 formata da 8 ministri (tra cui un vicepresidente del Consiglio) pi\u00f9 3 viceministri e 16 sottosegretari.\nI viceministri sono:\nIl governo va incontro a una crisi nel febbraio 2007, quando Prodi rassegna le sue dimissioni nelle mani del presidente della Repubblica, Giorgio Napolitano, dopo che al Senato era stata bocciata la relazione sulla politica estera (con particolare riferimento alla presenza italiana nelle forze NATO operanti in Afghanistan). Tuttavia, dopo tre giorni e dopo le formali consultazioni politiche, il Capo dello Stato respinge le dimissioni del Governo e lo invita a presentarsi alle Camere che ri-confermano la fiducia chiudendo la crisi.\nIl secondo Congresso e la mozione unitaria.\nLa costituzione del Partito Democratico \u00e8 l'argomento centrale del II Congresso della Margherita, dal 20 al 22 aprile 2007 a Roma. Inizialmente Arturo Parisi e Willer Bordon presentano una mozione autonoma e fortemente ulivista, intitolata \"Ulivisti per il Partito Democratico\", nella quale si auspica un veloce scioglimento del partito, per prevenire la possibilit\u00e0 che il PD si identifichi con una federazione DS-DL, quando invece ritengono necessario un vero e proprio partito unico.\nDi conseguenza, l'area centrista vicina al segretario Rutelli decide di presentare anch'essa una propria mozione: da un'analisi, tuttavia, i gruppi dirigenti della Margherita si rendono conto che non esistono differenze notevoli nell'impostazione se non sulla gradualit\u00e0 di avvicinamento al PD e sulla collocazione europea del nuovo soggetto, con i centristi contrari all'adesione al PSE e gli ulivisti possibilisti. Cos\u00ec si arriva a presentare una mozione unitaria che prevede la riconferma della leadership di Rutelli e chiede la nascita del nuovo soggetto politico entro il 2008, data sulla quale esiste anche la convergenza dei DS, nel frattempo impegnati in una parallela assise congressuale ma con divisioni interne pi\u00f9 marcate, soprattutto da parte dell'area pi\u00f9 a sinistra che si schiera contro la nascita del PD.\nLa nascita del Partito Democratico (2007).\nNell'estate 2007 la Margherita d\u00e0 vita alla fase costituente del Partito Democratico, insieme con i DS, le altre formazioni minori ed esponenti che decidono di aderire al nuovo partito di centrosinistra a titolo individuale. Vengono predisposte le regole per l'elezione dell'Assemblea Costituente del PD attraverso il metodo delle primarie, gi\u00e0 sperimentato in passato per l'individuazione della leadership dell'Unione.\nLa data delle elezioni primarie \u00e8 fissata al 14 ottobre 2007, data di nascita ufficiale del nuovo partito. A tale scopo viene costituito un \"Comitato 14 ottobre\", composto da 45 rappresentanti politici e della societ\u00e0 civile: tra di essi, 15 sono i componenti provenienti dalla Margherita (Mario Barbi, Rosy Bindi, Letizia De Torre, Lamberto Dini, Giuseppe Fioroni, Dario Franceschini, Paolo Gentiloni, Rosa Iervolino Russo, Linda Lanzillotta, Enrico Letta, Marina Magistrelli, Arturo Parisi, Francesco Rutelli, Antonello Soro, Patrizia Toia).\nA seguito di una serie di confronti tra le anime del nascente PD, viene individuato in Walter Veltroni, sindaco in carica di Roma e dirigente di primo piano dei DS, il candidato designato alla guida del nuovo partito, sostenuto dalla larga parte della Quercia e da ampi settori della Margherita, affiancato, in \"ticket\", da Dario Franceschini, gi\u00e0 presidente dei deputati dell'Ulivo. Veltroni presenta la sua candidatura il 27 giugno 2007 in un discorso al \"Lingotto\" di Torino, sottolineando i quattro temi chiave del nuovo partito: ambiente, patto generazionale, formazione, sicurezza.\nMa se i DS si presentano in maniera largamente pi\u00f9 omogenea, il dibattito interno alla Margherita \u00e8 pi\u00f9 vivace, soprattutto per la contrariet\u00e0 degli ulivisti al fatto che ci sia un'unica candidatura di spicco, considerata in contraddizione con i metodi innovatori che il PD si propone di portare nella politica italiana. A distanza di qualche settimana, si candidano alle primarie altri due esponenti di spicco della Margherita: il ministro della Famiglia Rosy Bindi (sostenuta anche da Arturo Parisi e da una parte degli ulivisti prodiani) e il sottosegretario Enrico Letta.\nBindi si presenta con un manifesto dal titolo \"Partito democratico, davvero\" che sottolinea i temi della pluralit\u00e0, di un bipolarismo maturo, la legalit\u00e0, la pace, le donne. Letta annuncia la sua candidatura via web con un video messo in rete su YouTube nel quale lancia la sfida dei quarantenni.\nNel frattempo, alla vigilia delle primarie, Lamberto Dini esce dalla fase costituente del PD lanciando il suo movimento dei Liberal Democratici. Anche Willer Bordon, contrario ai metodi costituenti del nuovo partito, fonda l'Unione Democratica.\nIl confronto a cinque durante le primarie viene vinto da Walter Veltroni che, con il 75,81% delle preferenze su una partecipazione totale di 3 517 370 elettori, viene eletto segretario del Partito Democratico. Rosy Bindi arriva seconda con il 12,93%; poi Enrico Letta con l'11,02%.\nCon la nascita del PD si conclude l'esperienza politica della Margherita, ma il partito, come associazione, continua a esistere legalmente. Da esso il Partito Democratico ha inoltre ereditato la sede.\nLo scandalo dei fondi pubblici e lo scioglimento del partito (2012).\nNel gennaio 2012, a seguito di una segnalazione della Banca d'Italia, la Procura di Roma iscrive nel registro degli indagati l'ex tesoriere del partito, Luigi Lusi, ritenendo che il senatore abbia sottratto soldi dalle casse della Margherita; vengono ipotizzate somme ingenti.\nIn tale circostanza, l'opinione pubblica viene a conoscenza del fatto che il partito \u00e8 formalmente tuttora esistente.\nIl 16 giugno 2012 l'Assemblea Federale della Margherita delibera lo scioglimento e la messa in liquidazione del partito.\nIl 20 giugno dello stesso anno il Senato vota a favore dell'arresto di Lusi e da quel giorno egli \u00e8 detenuto presso il carcere romano di Rebibbia.\nValori.\nNella \"Carta dei principi\" della Margherita si leggeva:\nI gruppi interni.\nIl partito non ha mai avuto vere e proprie correnti organizzate al suo interno, se non gruppi facenti capo ai suoi leader pi\u00f9 rappresentativi (\"rutelliani\", \"mariniani\", \"castagnettiani\", \"parisiani\", \"franceschiniani\", \"demitiani\", ecc.).\nAll'indomani dell'Assemblea Federale, tuttavia, in cui si doveva scegliere l'adesione o meno alla lista unitaria dell'Ulivo per le elezioni politiche, si delinearono tre tendenze:\nIn ogni caso, si tratta di divisioni che furono superate nei mesi successivi, quando si deliber\u00f2 il s\u00ec alla lista unitaria, e successivamente ancora quando tutto il partito - alla luce dei risultati delle elezioni politiche del 2006 - si espresse favorevolmente alla nascita del Partito Democratico.\nCorrenti.\nIn occasione del II congresso federale, che decise il gruppo dirigente addetto a traghettare il partito nel nuovo PD, questi furono i gruppi interni al partito che si delinearono:\nArea Popolare.\nEra la componente popolare e cattolica democratica di DL-La Margherita, riorganizzatasi nel settembre 2006, che s'incardinava nell'Associazione \"I Popolari\" (vedi), erede del disciolto Ppi. I padri nobili erano Franco Marini (considerato il vero \"nume tutelare\" del gruppo), presidente del Senato, e Pierluigi Castagnetti, vicepresidente della Camera dei deputati, entrambi gi\u00e0 segretari popolari. I loro eredi furono indicati in Dario Franceschini ed Enrico Letta. Furono associati a tale tendenza pure Antonello Soro, Rosy Bindi, Giuseppe Fioroni, Lapo Pistelli, come vicepresidente dell'Gruppo ALDE. Ciriaco De Mita, ex presidente del consiglio, ne fece parte su posizioni critiche. I popolari credevano nel progetto del Partito Democratico, purch\u00e9 rappresentasse una vera novit\u00e0 nel panorama politico italiano e rispettasse le grandi tradizioni politiche che ne avrebbero fatto parte. Riguardo alla collocazione europea del PD, i popolari erano assolutamente contrari al suo eventuale ingresso nel Partito del Socialismo Europeo, come caldeggiato dai Democratici di Sinistra e dagli \"\"ulivisti\". Ampi settori della CISL afferivano a questa tendenza interna. Secondo i dati diffusi sulla stampa nazionale, la componente popolare raccoglieva nei congressi provinciali tra il 60% e il 65% degli iscritti.\nAll'interno della componente cattolico-popolare trovavano spazio le seguenti tendenze:\nArea Liberaldemocratica.\nSempre secondo i dati diffusi dalla stampa nazionale, negli ultimi congressi provinciali tale intendenza si attest\u00f2 intorno al 30% ed espresse quattro coordinatori regionali.\nDi essa, fecero parte:\nArea Teodem.\n\"Italia futura\" o \"Teo-dem\": Si tratt\u00f2 di un gruppo di cattolici tra i quali Enzo Carra, ex portavoce della DC, Paola Binetti, ex presidente del Comitato \"Scienza e Vita\", Luigi Bobba, ex presidente delle ACLI, Emanuela Baio Dossi. I \"teodem\" non erano riconducibili alla tradizione degli ex-PPI (pur avendo molti di loro militato nella DC). La corrente nata in un convegno a Roma sulla \"nuova questione cattolica\" fu accusata di \"integralismo\" e identificata come vicina a quella dei \"rutelliani\": effettivamente con il leader del partito vi erano ottimi e intensi rapporti, anche se Rutelli non perdeva occasione di rimarcare il carattere laico-riformista del partito e della sua politica. La componente disponeva solo di tre deputati (Enzo Carra, Dorina Bianchi e Marco Calgaro), quattro senatori (Paola Binetti, Luigi Bobba, Emanuela Baio Dossi e Luigi Lusi) e un'europarlamentare (Patrizia Toia). Nonostante l'esiguit\u00e0 numerica, aveva un ruolo importante nel dibattito in parlamento e nel paese sui \"valori non negoziabili\", che essi difendevano convintamente.\nMovimenti federati o associazioni culturali, confluite nella Margherita.\nSi riconoscevano all'interno del gruppo centrista anche alcuni movimenti federati o associazioni culturali, apparentati con La Margherita. Pur essendo incentrata sull'incontro delle culture popolare, liberaldemocratica e socialdemocratica infatti, La Margherita era organizzata come un \"partito a rete\", aperto e federativo. Importante \u00e8 dire che per\u00f2 le associazioni sotto elencate non costituivano altre \"correnti\" di partito, poich\u00e9 esse -pur nelle differenze storico-culturali- tra di loro, a livello centrale confluivano singolarmente nella corrente \"centrista\" o in quella \"ulivista\". Si trattava in pratica di semplici associazioni culturali che tendevano a riunire per un puro aspetto storico-culturale trasversalmente per es. tutti gli iscritti di cultura liberale o di cultura socialdemocratica o di cultura cattolico-popolare fossero essi \"centristi\" o \"ulivisti\" nelle scelte di politica interna al partito. Erano per\u00f2 presenti anche piccolissimi movimenti federati. Associazioni culturali e movimenti politici federati erano riconducibili a quelli sotto elencati:\nAssociazione \"i Popolari\".\nEra l'associazione politico-culturale sorta nel 2002 dallo scioglimento del Partito Popolare Italiano, con lo scopo di mantenere, preservare e aggiornare la tradizione popolare e cattolica democratica all'interno della Margherita e dell'Ulivo. Presidente dell'Associazione \u00e8 Pierluigi Castagnetti, ultimo segretario Ppi. L'associazione nell'autunno 2006 si \u00e8 riunita a Chianciano Terme, dove Rosy Bindi, Ciriaco De Mita e Savino Pezzotta (ex segretario confederale della CISL) ribadirono che la nascita del PD era condizionata dall'essere una realt\u00e0 politica realmente nuova, non aderente al PSE.\nAssociazione \"Rinnovamento Italiano\".\nEra l'associazione politico-culturale sorta nel 2002 dallo scioglimento di Rinnovamento Italiano. Presidente della associazione era l'ex leader di Rinnovamento Italiano Lamberto Dini.\nAssociazione \"Socialisti democratici per il Partito Democratico\".\nEra un gruppo di ex Socialisti ed ex Socialdemocratici piemontesi, che decise di confluire tra le file de La Margherita. Nonostante il loro obiettivo unitario rispetto ai DS nel quadro del PSE, Rutelli favor\u00ec con forza l'entrata di questi socialisti guidati da Giusi La Ganga ed Enrico Manca.\nAssociazione \"Per la democrazia liberale\".\nAssociazione guidata da Valerio Zanone che riuniva culturalmente diversi DL di cultura liberale e riformatrice, che trovarono posto ne La Margherita.\nAssociazione \"LiberalItalia\".\nAssociazione guidata da Willer Bordon.\nMovimento \"Italia Popolare - Movimento per l'Europa\".\nEra un movimento politico federato, formato da esponenti del cristianesimo democratico provenienti dal Partito Popolare Italiano, che non condivisero la scelta di scioglimento del PPI, pur accettando di entrare nel nuovo partito. Il movimento aveva tra i suoi leader l'ex senatore ed ex presidente dell'Azione Cattolica Alberto Monticone, l'ex segretario del PPI Gerardo Bianco, Lino Duilio, presidente della commissione Bilancio alla Camera."}
{"id": "478200", "revid": "119951208", "url": "https://it.wikipedia.org/wiki?curid=478200", "title": "Fortunato di Lecce", "text": "San Fortunato, venerato come santo martire dalla Chiesa cattolica, fu il nipote di sant'Oronzo e insieme anche a San Giusto \u00e8 compatrono della citt\u00e0 di Lecce di cui, secondo la tradizione, fu il secondo vescovo.\nBiografia.\nProbabilmente nascque nell'antica citt\u00e0 di Rudiae come suo zio. \nIl primo incontro con san Giusto avvenne sulle spiagge di San Cataldo vicino a Lecce, dove Fortunato si convert\u00ec al cristianesimo e fu battezzato da Giusto insieme allo zio Oronzo.\nOronzo e Fortunato andarono a Corinto, dove furono accolti da san Paolo, che nomin\u00f2 Oronzo vescovo di Lecce e il nipote Fortunato suo successore.\nTornati in Italia, furono arrestati e condotti a tre chilometri da Lecce (dove attualmente sorge una chiesa denominata dai leccesi \"La Capu te Santu Ronzu\" oppure \"Santu Ronzu te fore\"), il 26 agosto, per essere decapitati."}
{"id": "478202", "revid": "123926876", "url": "https://it.wikipedia.org/wiki?curid=478202", "title": "Charles Trenet", "text": "Biografia.\nTrascorse gli anni della sua infanzia nel sud della Francia, tra le citt\u00e0 di Narbona, dove era nato, di Saint-Chinian e di Perpignano. Era il secondo figlio di Lucien Trenet, notaio e violinista dilettante, e Marie-Louise Cassat. In estate la famiglia si recava spesso a la Nouvelle (oggi Port la Nouvelle) a breve distanza da Narbona. Dopo la separazione dei suoi genitori, nel 1920 and\u00f2 prima a studiare in un collegio di B\u00e9ziers, poi, nel 1922, raggiunse suo padre a Perpignano. Sul finire degli anni venti fece la conoscenza, nella capitale del Roussillon, del poeta franco-catalano Albert Bausil nato a Castres nel 1881. Attraverso Bausil conoscer\u00e0 la letteratura e la poesia catalane, il cui fascino sottile lascer\u00e0 un segno indelebile nella sua formazione e, successivamente, nella sua produzione poetica.\nNel 1928 trascorse sei mesi a Berlino insieme alla madre. Qui debutt\u00f2 come pittore, ma nel frattempo si occup\u00f2 anche di poesia e teatro. Nel 1930 arriv\u00f2 a Parigi inserendosi nella vita artistica e intellettuale del vivace quartiere di Montparnasse. Qui venne a contatto con alcuni degli esponenti pi\u00f9 significativi della vita culturale dell'epoca, intellettuali come Antonin Artaud, Jean Cocteau e Max Jacob. Si un\u00ec al pianista Johnny Hess esibendosi pi\u00f9 volte al teatro di cabaret \"Le Fiacre\" di Parigi, fino a quando nel 1936 venne chiamato a prestare il servizio militare. Sciolse il sodalizio con Hess, senza peraltro essere abbandonato dalla fortuna. Canzoni del 1937 come \"Y'a d'la joie\", parole e musica di Trenet (interpretata da Maurice Chevalier, che si pu\u00f2 dire padre spirituale di Trenet), \"Vous qui passez sans me voir \", musica di Johnny Hess, parole di Trenet (portata al successo da Jean Sablon e L\u00e9o Marjane), \"Je chante\", musica di Trenet e parole di Paul Misraki, e \"Boum !\", del 1938 con musica e parole di Trenet diventarono la colonna sonora degli spensierati anni prima della scoppio della guerra in Francia.\nDurante la seconda guerra mondiale fu sospettato di essere ebreo e per questo dovette affrontare una serie di avversit\u00e0 dovute alla Gestapo. Ci\u00f2 nonostante lanci\u00f2 canzoni che diventarono subito celeberrime come \"Que Reste-t-il de nos Amours ?\" (1942) e \"Douce France\" (1943), entrambe con musica di L\u00e9o Chauliac e parole di Trenet. Riusc\u00ec anche a recitare in qualche film di grande successo popolare, oltre a comporre musica per il cinema. Nell'immediato dopoguerra compose parole e musica di altre due immortali canzoni: \"La Mer\" (incisa nel 1946) e \"l'\u00c2me des Po\u00e8tes\" (1951). Trenet racconter\u00e0 di aver scritto in dieci minuti il testo di \"La Mer\" su un treno nel 1943 sulla carta igienica fornita da SNCF (la societ\u00e0 nazionale delle ferrovie francesi) durante il viaggio lungo la costa mediterranea francese, di ritorno da Parigi a Narbonne. Con l'assistenza per la melodia da parte di L\u00e9o Chauliac, la canzone sar\u00e0 incisa nel 1946. Fra il 1946 e il 1951 si divise fra la Francia e il Nord America (Stati Uniti, Canada) continuando a mietere successi. Negli anni cinquanta \"le Fou Chantant\" (il matto cantante), come veniva chiamato, si esib\u00ec anche in varie citt\u00e0 europee, fra cui Roma. La sua vena creativa sembrava inesauribile: Trenet raccolse ancora molti ed entusiastici consensi grazie alle sue indimenticabili canzoni. Sono di questo periodo: \"En Avril \u00e0 Paris\" (1953), musica di Trenet e Walter Eiger e parole dello stesso Trenet, \"Route Nationale 7\" e \"Moi, J'Aime le Music-Hall\" del 1955, della quale Trenet compone parole e musica. Un'altra \"tourn\u00e9e\" in America latina precedette il suo debutto al Teatro Olympia di Parigi.\nDopo un relativo oblio negli anni sessanta (durante il periodo \"y\u00e9y\u00e9\" in Francia, corrispondente a quello degli interpreti cosiddetti \"urlatori\" in Italia), giunse a dare addio alle scene nel 1975. Ma non sar\u00e0 definitivo. Ritorner\u00e0 sotto i riflettori in diverse occasioni, senza mai smettere di comporre.\nIl 3 marzo 1998 il presidente della Repubblica francese Jacques Chirac lo nomin\u00f2 Commandeur de la L\u00e9gion d'Honneur.\nNegli ultimi anni della sua vita Trenet, molto stanco, decise di dare di nuovo l'addio alle scene. La sua ultima esibizione in pubblico \u00e8 del novembre 1999 alla Salle Pleyel di Parigi dove registr\u00f2 il tutto esaurito. Il pubblico in parterre \u00e8 tuttavia dubbioso sul fatto che sarebbe riuscito a portare a termine un lungo concerto con una scaletta di ben 26 brani: il cantante ha ormai 86 anni e i postumi di una caduta che gli ha procurato la rottura di tre costole. Ma dopo un avvio di concerto quasi drammatico con le energie palesemente ai minimi termini, lo chansonnier ritrova via via brillantezza e chiude la performance in gran crescendo addirittura saltellando sul palco, salutato da una \"standing ovation\" di quasi venti minuti. A distanza di qualche anno, nel 2001, sub\u00ec due attacchi cardio-vascolari: trasportato all'ospedale Henri-Mondor di Cr\u00e9teil, mor\u00ec il 19 febbraio.\nIl corpo di Trenet venne cremato al cimitero di P\u00e8re-Lachaise di Parigi e le sue ceneri portate a Narbonne, sua citt\u00e0 natale, e deposte nel cimitero dell'Ovest nel sepolcro di famiglia di semplice cemento, accanto alla madre.\nAlla sua morte si conteranno pi\u00f9 di mille canzoni firmate da Charles Trenet in un'intera carriera. La sua casa natale di Narbonne \u00e8 da anni un museo aperto al pubblico."}
{"id": "478204", "revid": "2149966", "url": "https://it.wikipedia.org/wiki?curid=478204", "title": "Lester Bangs", "text": "\u00c8 famoso soprattutto per il suo lavoro in riviste come \"Creem\", \"New Musical Express\", \"The Village Voice\" e \"Rolling Stone\"; collabor\u00f2 anche con tante pubblicazioni semisconosciute. Inoltre, ebbe esperienze come cantante, militando in varie band come i Birdland e i Delinquents. Noto per il suo stile originale, che spesso esula dalla mera critica per prendere di mira personaggi e luoghi comuni della sua epoca, Bangs \u00e8 stato probabilmente il pi\u00f9 celebre giornalista musicale rock di sempre, oltre che un personaggio di primo piano all'interno della controcultura statunitense.\nBiografia.\nLeslie Conway Bangs nacque ad Escondido, California, Stati Uniti. Sua madre era una testimone di Geova praticante, suo padre mor\u00ec quando lui era ancora giovane.\nNel 1969 divent\u00f2 un giornalista freelance (firmandosi come Lester Bangs, nome con il quale \u00e8 divenuto famoso, ) e invi\u00f2 un articolo nel quale stroncava gli MC5 a \"Rolling Stone\". Nel 1973 venne licenziato dal direttore della rivista, Jann Wenner, con l'accusa di \"parlare male dei musicisti\" (in quel caso si trattava dei Canned Heat). Si diresse quindi a Detroit e cominci\u00f2 a lavorare per \"Creem\", dove scrisse alcuni dei suoi pezzi pi\u00f9 famosi, tra i quali si ricordano quelli nei quali cercava di razionalizzare il suo rapporto di \"amore/odio\" nei confronti della rockstar Lou Reed. Con l'avvento del punk, ma soprattutto a causa di un periodo di siccit\u00e0 nell'ambiente rock, Bangs si trasfer\u00ec a New York e divenne un assiduo frequentatore del locale CBGB's, dove si esibivano gruppi come Richard Hell &amp; The Voidoids, Patti Smith Group, Television, Talking Heads e Ramones. Divenne amico di Peter Laughner, eclettico chitarrista di gruppi come Rocket from the Tombs e Pere Ubu, e quando questo mor\u00ec di pancreatite, a soli 24 anni, Bangs gli dedic\u00f2 un pezzo elegiaco. Alla fine degli anni settanta, Lester Bangs cominci\u00f2 a suonare con un gruppo di Austin, i Delinquents, assieme ai quali registr\u00f2 un LP intitolato \"Jook Savages on the Brazos\".\nBangs mor\u00ec nel 1982, a 33 anni, per un'overdose accidentale di destropropossifene, diazepam e NyQuil: quando spir\u00f2 stava ascoltando l'album \"Dare\" del 1981 degli Human League.\nStile.\nSebbene affondi le sue radici nel New Journalism, lo stile di Bangs si rif\u00e0 pi\u00f9 direttamente al Gonzo journalism di Hunter S. Thompson. All'inizio della sua carriera, Bangs scriveva di getto, spesso sotto effetto di stupefacenti, ma negli ultimi tempi era diventato pi\u00f9 curato; questo fatto gli permise di approdare ad una forma pi\u00f9 calibrata, ma rallentava anche i suoi tempi di scrittura.\nPubblicazioni.\nIn Italia sono stati pubblicati dalla Minimum fax tutti gli scritti di Bangs raccolti finora in volume, tutti e tre tradotti da Anna Mioni. Si tratta di:"}
{"id": "478207", "revid": "22475", "url": "https://it.wikipedia.org/wiki?curid=478207", "title": "Stakanovista", "text": ""}
{"id": "478210", "revid": "697352", "url": "https://it.wikipedia.org/wiki?curid=478210", "title": "HNIW", "text": "Il 2,4,6,8,10,12-esanitro-2,4,6,8,10,12-esaazaisowurtzitano, noto anche come CL-20 e come HNIW, \u00e8 uno dei pi\u00f9 potenti esplosivi conosciuti. L'esanitroesaziosowurtzitano ha formula chimica C6H6N12O12, si presenta sotto forma di cristalli e fu sintetizzato per la prima volta nel 1987.\nIl CL-20 \u00e8 una nitroammina policiclica ad alta energia, con caratteristiche esplosive notevolmente superiori ad esplosivi militari come l'RDX o l'HMX. Presenta una bassissima idrosolubilit\u00e0 (3,6 mg/litro a 25 \u00b0C), ed \u00e8 sensibile ad urti. I suoi cristalli vengono infatti mescolati spesso con TEX (dinitrotetraoxadiazaciclododecano) per renderlo plasmabile a piacimento e diminuirne la sensibilit\u00e0. Di seguito \u00e8 illustrata il processo di sintesi del CL-20:"}
{"id": "478211", "revid": "125384100", "url": "https://it.wikipedia.org/wiki?curid=478211", "title": "Famiglia Cristiana", "text": "Famiglia Cristiana \u00e8 un settimanale di ispirazione cattolica, fondato ad Alba nel dicembre 1931 dal beato Giacomo Alberione, il quale sosteneva che la \"nuova frontiera\" dell'evangelizzazione fossero proprio i mezzi di comunicazione.\nCon una media di tre milioni di lettori \u00e8 oggi uno dei periodici pi\u00f9 diffusi in Italia (dati autunno-primavera 2006-2007).\nLa storia.\nDalla fondazione alla seconda guerra mondiale.\nOriginariamente, il settimanale si chiamava La Famiglia Cristiana ed era dedicato alle madri e alle ragazze, offrendo loro indicazioni su come vivere la fede all'interno dell'ambito familiare. La censura fascista, infatti, era molto rigida e non permise la nascita di un organo d'informazione indipendente cattolico.\nDopo il \"lancio\" da parte del beato Alberione, la rivista fu affidata a due direttori: il sacerdote Matteo Bernardo Borgogno e suor Evelina Capra, ad oggi l'unica donna ad averla co-diretta (anche se per brevissimo tempo). Ma il direttore che, dal 1932, diede il contributo pi\u00f9 importante fu Don Pietro Occelli, che stamp\u00f2 la copertina a colori e soprattutto trasform\u00f2 la rivista da semplice settimanale religioso a \"strumento di informazione al servizio di tutte le famiglie\".\nIl settimanale si diffuse velocemente fra il popolo, soprattutto nelle realt\u00e0 rurali del Nord, grazie alla distribuzione che veniva effettuata dai giovani volontari nelle famiglie e l'accettazione, per l'acquisto, anche di beni in baratto.\nDurante il periodo della Repubblica Sociale Italiana (settembre 1943 - aprile 1945), \u00abFamiglia Cristiana\u00bb fu uno dei pochi settimanali che riuscirono a proseguire le pubblicazioni.\nDalla seconda guerra mondiale alle dimissioni di don Zega.\nDopo la seconda guerra mondiale, \"Famiglia Cristiana\" modific\u00f2 totalmente il suo stile e divenne un organo d'informazione culturale, politico e sociale, punto di confronto fra i cattolici italiani e tribuna delle idee cattoliche nei confronti della societ\u00e0 italiana. \"Famiglia Cristiana\" rafforzava in seguito il proprio ruolo, sostituendo negli anni persino \"Avvenire\", il quotidiano dei vescovi italiani.\nSotto la direzione di Giuseppe Zilli, \"Famiglia Cristiana\" tocc\u00f2, all'inizio degli anni sessanta, il milione di copie stampate per la prima volta. In questo periodo, la redazione si trasfer\u00ec da Alba al centro di Milano.\nNel 1971, per uno speciale sui quarant'anni di FC, la rivista venne diffusa con una tiratura di due milioni di copie.\nNel 1997, il cardinale Camillo Ruini, presidente della CEI critic\u00f2 la linea editoriale delle riviste paoline, tra cui \"Famiglia Cristiana\", per la loro \"estrema spregiudicatezza\" nei temi morali e religiosi.\nAl centro delle critiche dei vescovi c'erano alcuni interventi sull'educazione sessuale. L'allora direttore, Leonardo Zega, si difese ricordando che \"Famiglia Cristiana\" non ha mai sostenuto eresie e che \u00e8 perfettamente in linea con il magistero della Chiesa.\nLa Santa Sede decise di \"commissariare\" i Paolini con la nomina del vescovo Antonio Buoncristiani a delegato pontificio della Famiglia Religiosa, fino all'elezione del nuovo superiore generale. Leonardo Zega si dimette, incassando per\u00f2 la solidariet\u00e0 di buona parte della redazione e al suo posto viene nominato il teologo Franco Pierini che regge la direzione provvisoriamente per un anno.\nDalle dimissioni di don Zega ad oggi.\nNel 1999, ritorna la pace fra Paolini e Vaticano e alla direzione di \"Famiglia Cristiana\", arriva Antonio Sciortino, noto collaboratore di Zega.\nCon l'arrivo di Sciortino, gli interventi critici del settimanale sui cambiamenti della societ\u00e0 e della politica divennero molto pi\u00f9 frequenti e duri. Il primo a segnare grande scalpore fu l'attacco a \"Per tutta la vita\", all'epoca popolare trasmissione sul matrimonio della RAI, che \"Famiglia Cristiana\" critic\u00f2 sia per il tono \"troppo leggero con cui affrontava il delicato momento delle nozze\" sia per il fatto che fosse condotta da due divorziati ovvero Fabrizio Frizzi e Romina Power.\nNegli anni duemila ha espresso posizioni molto critiche nei confronti del governo Berlusconi che gli procur\u00f2 l'accusa di essere una rivista \"filo-sinistra\", da parte del presidente del consiglio.\nFra le critiche di \"Famiglia Cristiana\" alla linea della destra politica in Italia si ricordano:\nIl culmine dello scontro con la Casa delle Libert\u00e0 si tocc\u00f2 con un'inchiesta, tenuta in collaborazione con il TG3, sull'ingerenza della mafia sulla costruzione del ponte sullo Stretto di Messina.\nL'inchiesta fu duramente contestata dall'allora ministro Pietro Lunardi. Successivamente, durante la campagna elettorale del 2006, Berlusconi rifiut\u00f2 di farsi intervistare da \"Famiglia Cristiana\". La redazione pubblic\u00f2 allora una foto di Silvio Berlusconi con le domande che avrebbe ritenuto dovessero essere rivolte al Cavaliere in un'intervista, \"senza per\u00f2 ovviamente le relative risposte\".\n\"Famiglia Cristiana\" non fu tenera neppure con il nuovo governo di Romano Prodi: sotto accusa finirono l'alto numero di ministri e sottosegretari, il disegno di legge sui DICO, la mancanza di politiche a favore della famiglia.\nA partire dalle nuove elezioni del 2008, vennero pubblicati una serie di editoriali che colpirono tutti i principali partiti politici:\nQuesti editoriali suscitarono molto scalpore e furono riprese da tutte le maggiori testate giornalistiche italiane.\nCon il ritorno di Berlusconi, \"Famiglia Cristiana\" \u00e8 stata fra le voci pi\u00f9 critiche sui primi contestati provvedimenti del governo fra i quali il lodo Alfano, la riforma delle intercettazioni telefoniche e soprattutto le politiche sui rom previste dal ministro Roberto Maroni, il quale ha deciso di sporgere querela dopo l'accusa di essere razzista. Il culmine si \u00e8 raggiunto con l'accusa al governo di preparare un \"ritorno al fascismo\" e di non pensare realmente ai problemi degli Italiani. Commentando gli attacchi al governo, il portavoce della Santa Sede Federico Lombardi ha dichiarato che la \"posizione di Famiglia Cristiana non \u00e8 la posizione del Vaticano\" facendo temere un nuovo scontro fra Paolini e i vertici della Chiesa cattolica, scontro scongiurato dopo alcuni interventi pubblici in difesa del giornale dei cardinali Carlo Maria Martini e Giovanni Battista Re.\nUna nuova presa di posizione molto dura contro il governo \u00e8 uscita dopo gli scandali riguardo alla vita privata di Berlusconi, con le sue frequentazioni di prostitute e giovani donne. Il settimanale, rispondendo alle perplessit\u00e0 dei lettori, ha duramente attaccato il Cavaliere, sostenendo che un presidente del Consiglio debba dare il buon esempio e non bastano i voti ricevuti a giustificare qualsiasi cosa.\nNell'agosto del 2010, durante la crisi di Governo e gli scontri fra Berlusconi e Fini, \"Famiglia Cristiana\" \u00e8 tornata a criticare aspramente il PdL: l'articolo pi\u00f9 duro \u00e8 uscito il 24 agosto con cui si accusa il Cavaliere di non rispettare di fatto la Costituzione e di promuovere la distruzione mediatica di chi non la pensa con lui. Dopo l'articolo critiche al settimanale sono arrivate dalla maggioranza e dai giornali ad essa vicini.\nLo stile.\n\"Famiglia Cristiana\" si \u00e8 imposta nell'informazione nazionale, al punto da raggiungere e in pi\u00f9 occasioni superare il milione e mezzo di copie.\nIn politica, \"Famiglia Cristiana\" attualmente tenta di mantenersi indipendente ed equidistante dai due schieramenti, alle volte sostenendo il punto di vista dei cattolici su certi argomenti (sostegno al Family Day e alla campagna per l'astensione nel referendum sulla fecondazione del 2005).\nNella societ\u00e0, una caratteristica di \"Famiglia Cristiana\" \u00e8 il risalto dato alle attivit\u00e0 di associazioni, personalit\u00e0 e movimenti cattolici.\nRubriche e collaborazioni.\nLa rubrica \u00e8 \"\"Colloqui col Padre\", in cui i vari lettori inviano le loro lettere ad un sacerdote (attualmente \u00e8 il direttore di \"Famiglia Cristiana\", Antonio Rizzolo), sui temi di attualit\u00e0 e di costume, per esprimere le proprie opinioni su alcuni articoli inseriti nella rivista, ma soprattutto sulle questioni che riguardano la fede cristiana, il suo ruolo nella vita e nei momenti di maggiore difficolt\u00e0, il parere della Chiesa su questioni di attualit\u00e0.\nRubriche conosciute sono anche il \"Teologo\", dedicata alle interpretazioni bibliche, a cui ha collaborato anche l'allora cardinale Ratzinger, in seguito Papa Benedetto XVI, e \"Arrivederci\", la rubrica finale, che tocca temi solitamente ignorati dai media e che fu ideata nella met\u00e0 degli anni novanta dalla scrittrice Susanna Tamaro ed \u00e8 guidata ora da Franca Zambonini, giornalista storica di FC.\nDal 1970 al 1991 la rubrica \"Cosa far\u00f2 domani\", dedicata all'orientamento scolastico e professionale. La giornalista che la curava, Giacomina Lapenna, \nStorico appuntamento per i lettori \u00e8 \"I fatti del giorno\"\" in cui si riportano notizie di solito divertenti. Un esempio dal n. 21 del 25 maggio 2008 (Anno LXXVIII):\nAl settimanale hanno collaborato anche personalit\u00e0 illustri come Mario Rigoni Stern, Eugenio Corti, Vittorino Andreoli, Adriano Sansa (prima di diventare sindaco di Genova), Claudio Marazzini, don Antonio Mazzi, Antonino Zichichi, Pier Gildo Bianchi, Gianfranco Ravasi, Corso Bovio, Daniele Piccini, Gigi Vesigna, Fortunato Pasqualino, Suor Germana, Bort, Massimo Bernardini (conduttore del programma televisivo \"TV Talk\") e Licia Col\u00f2.\nAspetti controversi.\nCritiche dal mondo cattolico.\nAlcune prese di posizione di \"Famiglia Cristiana\" sono state aspramente criticate da associazioni ed esponenti del mondo cattolico, che in alcuni blog ha addirittura auspicato l'intervento del Vaticano contro il settimanale. \u00c8 stata spesso nominata come \"Fanghiglia cristiana\" in senso dispregiativo. Sono state anche lanciate campagne di boicottaggio contro il settimanale.\nNel 2005 ha fatto scalpore la pubblicazione di una pubblicit\u00e0, dove si vedeva una donna nuda di spalle. Molti lettori hanno protestato e l'allora direttore, don Sciortino, accogliendo le loro critiche, si scus\u00f2 con loro.\nNel corso del 2010 durante gli scontri fra il governo Berlusconi e \"Famiglia Cristiana\", pi\u00f9 volte esponenti di peso del Vaticano come il portavoce ufficiale Federico Lombardi o il monsignore Rino Fisichella hanno voluto ribadire che la posizione del settimanale non \u00e8 la posizione ufficiale della Santa Sede.\nCritiche dal mondo politico.\nNegli anni le posizioni critiche di \"Famiglia\" nei confronti delle scelte dei vari governi hanno suscitato aspre reazioni.\nDopo che \"Famiglia Cristiana\" aveva criticato gli esponenti cattolici dell'ultimo governo Berlusconi che non si erano opposti alle misure sui rom decise da Maroni, l'ex ministro Carlo Giovanardi ha dichiarato che \"Famiglia Cristiana farebbe bene a cambiare titolo perch\u00e9 non c'\u00e8 una sola parola cristiana\". La replica del settimanale arriv\u00f2 puntuale, sottolineando dal suo punto di vista l'improbabilit\u00e0 di un paragone tra lo stesso Giovanardi e alcuni politici cattolici del passato come Alcide De Gasperi o Giuseppe Dossetti, nella rubrica tenuta da Beppe Del Colle.\nAlcuni editoriali di FC, che sostenevano che i politici che si dichiaravano cattolici dovevano avere anche uno stile di vita cattolico, hanno provocato dure proteste.\nTiratura.\nSecondo i dati ufficiali dell'ADS le \"vendite\" medie - escluse quindi resi e copie omaggio - negli ultimi anni sono state 639\u00a0409 nel 2005, 518\u00a0702, nel 2007, 504\u00a0818 nel 2009 e 494\u00a0598 nell'aprile 2010."}
{"id": "478213", "revid": "1543377", "url": "https://it.wikipedia.org/wiki?curid=478213", "title": "David Letterman", "text": "\u00c8 inoltre proprietario della scuderia Rahal Letterman Racing, si occupa spesso di filantropia, e produce programmi televisivi e film con la sua compagnia Worldwide Pants.\nMolti conduttori statunitensi (e non solo) di talk-show in tarda serata hanno riconosciuto l'influenza su di essi esercitata da Letterman, inclusi Conan O'Brien (successore al \"Late Night\"), Stephen Colbert (successore al \"Late Show\"), Jimmy Fallon, Jimmy Kimmel e Seth Meyers.\nBiografia.\nFiglio del fioraio \nHarry Joseph Letterman e di una segretaria di origini tedesche, Dorothy Hofert, David si \u00e8 sposato per la prima volta nel 1969 con Michelle Cook; il matrimonio \u00e8 durato fino al 1977. Nel 1986 ha conosciuto Regina Lasko, che lavorava nel suo \"Late Show\", divenuta la sua storica compagna e in seguito, a partire dal 2009, la sua seconda moglie. I due si sono sposati a Choteau, nella Contea di Teton in Montana, dove possiedono un cottage. Insieme hanno un figlio di nome Harry, nato nel 2003.\nNel 2013 i suoi talk-show \"Late Night\" e \"Late Show with David Letterman\" si sono classificati alla posizione numero 41 nella lista dei 60 migliori programmi televisivi di sempre redatta da \"TV Guide\". Il 3 aprile 2014, con un messaggio su Twitter, ha annunciato la sua intenzione di andare in pensione nel 2015. Mantiene tale promessa andando in onda per l'ultima volta con il suo \"Late Show\" e ritirandosi definitivamente dal piccolo schermo il 20 maggio 2015. Molto amico di Robin Williams e Bill Murray, ha presentato i Premi Emmy 1986 e i Premi Oscar 1995.\nCarriera.\nInizi.\nLetterman inizi\u00f2 la propria carriera nel mondo dell'intrattenimento nel 1969 come annunciatore radiofonico e conduttore della stazione radio WBST della Ball State University di Muncie (Indiana), da lui frequentata. Venne licenziato per avere parlato in modo \"irriverente\" della musica classica mentre era in onda. In seguito fond\u00f2 insieme ad altri studenti la stazione radiofonica WAGO-AM 570 (ora WWHI, 91.3). Pass\u00f2 poi a lavorare presso la stazione televisiva WLWI di Indianapolis in qualit\u00e0 di lettore delle previsioni del tempo.\nNel 1975, incoraggiato dalla moglie Michelle, si trasferisce a Los Angeles, con la speranza di diventare un autore di testi comici. A Los Angeles, inizia ad esibirsi come comico al The Comedy Store. Una sera Jimmie Walker lo vide sul palco; su raccomandazione di George Miller, Letterman si unisce al gruppo di comici scritturati da Walker per scrivergli battute per i suoi spettacoli, che comprese tra i suoi membri, a seconda dei periodi, Jay Leno, Paul Mooney, Robert Schimmel, Richard Jeni, Louie Anderson, Elayne Boosler, Byron Allen, Jack Handey e Steve Oedekerk.\nNell'estate del 1977, Letterman entra a far parte del team regolare degli autori della serie \"Starland Vocal Band Show\", trasmessa dalla CBS. Sempre nel 1977 conduce un episodio pilota di un gioco a premi intitolato \"The Riddlers\" (che per\u00f2 non venne mai trasmesso), e fu tra i coprotagonisti dello speciale comico \"Peeping Times\" prodotto da Barry Levinson e teletrasmesso nel gennaio 1978. In questo periodo fece amicizia con Robin Williams, recit\u00f2 in un episodio della sitcom \"Mork &amp; Mindy\" e apparve in tv in programmi quali \"The $20,000 Pyramid\", \"The Gong Show\", \"Hollywood Squares\", \"Password Plus\" e \"Liar's Club\", oltre che nel programma canadese di cucina \"Celebrity Cooks\" (novembre 1977), e in talk-show come \"90 Minutes Live\" e \"The Mike Douglas Show\".\nIl suo pungente umorismo sarcastico fu notato dai talent scout del \"Tonight Show Starring Johnny Carson\", e Letterman divenne ospite regolare del programma, diventando in breve tempo amico dello stesso Carson. Letterman accredit\u00f2 sempre Johnny Carson come sua maggiore influenza professionale.\nNBC.\n\"The David Letterman Show\" (1980).\nIl 23 giugno 1980, a Letterman venne affidata la conduzione di un suo programma comico mattutino, intitolato \"The David Letterman Show\", sulla rete NBC. Originariamente il programma durava 90 minuti, ma fu accorciato a 60 minuti nell'agosto 1980. Lo show si rivel\u00f2 un successo di critica, vincendo due premi Emmy, ma gli ascolti non erano esaltanti e quindi venne cancellato; l'ultima puntata and\u00f2 in onda il 24 ottobre 1980.\n\"Late Night with David Letterman\" (1982-1993).\nLa NBC volle comunque tenere sotto contratto Letterman (continuando a pagarlo) per provare a trovargli una collocazione differente, magari in una fascia oraria a lui pi\u00f9 congeniale. Spostato in tarda serata, il \"Late Night with David Letterman\" esord\u00ec nel febbraio 1982; il primo ospite in studio fu Bill Murray. In seguito Murray sarebbe diventato uno degli ospiti pi\u00f9 ricorrenti di Letterman, una sorta di porta fortuna, e apparve nello show anche in occasione della puntata del 30\u00ba anniversario, andata in onda il 12 gennaio 2012 e nell'ultima puntata in assoluto, trasmessa il 20 maggio 2015. Lo show andava in onda dal luned\u00ec al gioved\u00ec a mezzanotte e mezzo, immediatamente dopo il \"The Tonight Show Starring Johnny Carson\". Il programma gener\u00f2 un vero e proprio culto di appassionati (particolarmente tra gli studenti del college). La reputazione di Letterman come intervistatore schietto e ironico nacque durante celebri confronti con la cantante Cher (che lo aveva chiamato \"stronzo\" durante la trasmissione), con Shirley MacLaine, Charles Grodin, e Madonna. Lo show includeva anche dei segmenti comici e personaggi ricorrenti, in uno stile fortemente influenzato dai programmi degli anni cinquanta e sessanta di Steve Allen.\nNel 1982, and\u00f2 in onda una celebre puntata dello show nella quale il comico Andy Kaufman (che indossava un collare ortopedico) ebbe un violento diverbio con il wrestler professionista Jerry Lawler, che lo colp\u00ec facendolo cadere a terra (sebbene in seguito si venne a sapere che l'incidente era stato preparato in precedenza da Lawler e Kaufman di comune accordo). La scena in questione venne ricreata appositamente per il film \"Man on the Moon\" con protagonista Jim Carrey nei panni di Kaufman.\nCBS.\n\"Late Show with David Letterman\" (1993-2015).\nNel 1992, Johnny Carson decise di ritirarsi dalle scene, e molti fan credevano che sarebbe stato Letterman a sostituirlo come conduttore del \"The Tonight Show\". Quando la NBC invece scelse Jay Leno, Letterman se ne and\u00f2 dalla compagnia per condurre un suo proprio show serale sul canale CBS, il \"Late Show with David Letterman\", in diretta competizione con il \"Tonight Show\". Il nuovo programma debutt\u00f2 sugli schermi il 30 agosto 1993, e veniva trasmesso dallo storico Ed Sullivan Theater, dove Ed Sullivan aveva presentato il suo celebre omonimo show dal 1948 al 1971. Per l'arrivo di Letterman, la CBS spese circa 8 milioni di dollari per ristrutturare gli studi. Presenze fisse nello show, oltre a Letterman, l'annunciatore Bill Wendell, e il direttore d'orchestra Paul Shaffer con la sua band.\nPopolarit\u00e0.\nIl principale concorrente del \"Late Show\" era il \"Tonight Show\" della NBC, condotto da Jay Leno per 22 anni, tranne un periodo di sette mesi dal giugno 2009 al gennaio 2010 quando venne presentato da Conan O'Brien. Nel 1993 e 1994, il \"Late Show\" ebbe costantemente maggiori ascolti rispetto al \"The Tonight Show\". Ma nel 1995, la situazione si capovolse in favore dello show di Leno che super\u00f2 Letterman negli indici d'ascolto da quando Hugh Grant apparve al \"Tonight Show\" a seguito del suo arresto in compagnia di una prostituta di colore.\nLeno attrasse circa 5 milioni di telespettatori a serata tra il 1999 e il 2009. Il \"Late Show\" perse quasi la met\u00e0 del proprio bacino d'ascolti durante la competizione con Leno, passando dai 7.1 milioni nel periodo 1993\u201394 ai circa 3.8 milioni a puntata nel 2009. Nei mesi finali del suo primo periodo di conduzione del \"The Tonight Show\", Leno super\u00f2 Letterman di 1.3 milioni di telespettatori. Quando per\u00f2 O'Brien prese le redini del \"Tonight Show\", Letterman colm\u00f2 il divario negli ascolti. O'Brien abbass\u00f2 l'et\u00e0 media degli spettatori del \"Tonight Show\" dai 55 ai 45 anni, e i pi\u00f9 anziani passarono a vedere il \"Late Show\". Dopo il ritorno di Leno al \"Tonight Show\", tuttavia, Leno riconquist\u00f2 il primato.\nGli show di Letterman riscossero critiche favorevoli e riconoscimenti da parte dell'industria dell'intrattenimento, ricevendo 67 nomination agli Emmy Award, vincendo 12 premi nei primi vent'anni di messa in onda. Dal 1993 al 2009, Letterman si posizion\u00f2 pi\u00f9 in alto di Leno per 12 volte nel sondaggio annuale Harris \"Nation's Favorite TV Personality\". Per esempio, nel 2003 e 2004 Letterman arriv\u00f2 secondo dietro solo a Oprah Winfrey, mentre Jay Leno arriv\u00f2 quinto. Leno super\u00f2 Letterman in quel sondaggio per tre volte durante lo stesso periodo, nel 1998, 2007, e 2008.\nIntervento al cuore (2000).\nIl 14 gennaio 2000, un controllo medico di routine rivel\u00f2 che un'arteria nel cuore di Letterman era gravemente ostruita. Egli dovette quindi sottoporsi a un intervento chirurgico d'urgenza per l'implementazione di un quintuplo bypass coronarico.\nDurante le prime settimane del suo ricovero in ospedale, varie repliche del \"Late Show\" furono introdotte da amici di Letterman quali Norm MacDonald, Drew Barrymore, Ray Romano, Robin Williams, Bonnie Hunt, Megan Mullally, Bill Murray, Regis Philbin, Charles Grodin, Nathan Lane, Julia Roberts, Bruce Willis, Jerry Seinfeld, Martin Short, Steven Seagal, Hillary Clinton, Danny DeVito, Steve Martin, e Sarah Jessica Parker.\nSuccessivamente, mentre era ancora ricoverato in chirurgia, Letterman chiese a varie celebrit\u00e0 di svolgere la funzione di \"conduttore ospite\", e cos\u00ec, in sua assenza, nuove puntate del \"Late Show\" furono presentate da Bill Cosby, Kathie Lee Gifford, Dana Carvey, Janeane Garofalo, ed altri.\nAl suo ritorno allo show il 21 febbraio 2000, Letterman port\u00f2 in studio con se quasi tutti i dottori e le infermiere che lo avevano curato e si erano occupati di lui, inclusi il dottor O. Wayne Isom e il medico fisiatra Louis Aronne, che in seguito apparvero di frequente nel programma. Visibilmente emozionato, il conduttore ringrazi\u00f2 calorosamente i medici che lo avevano operato e li present\u00f2 al pubblico con le parole: \u00abQueste sono le persone che mi hanno salvato la vita!\u00bb. Nel corso di molte puntate successive, Letterman continu\u00f2 a fare battute e riferimenti ironici circa il suo intervento al cuore.\nIn aggiunta, il giorno del suo ritorno in tv Letterman invit\u00f2 in studio il gruppo rock Foo Fighters che si esib\u00ec suonando il brano \"Everlong\"; e li introdusse con la frase: \u00abIl mio gruppo preferito, che suona la mia canzone preferita\u00bb.\nRitiro dalle scene (2015).\nDurante la puntata del \"Late Show\" del 3 aprile 2014, Letterman annunci\u00f2 pubblicamente di aver informato il presidente della CBS Leslie Moonves di volersi ritirare dalla conduzione del \"Late Show\" entro il 20 maggio 2015. Poco dopo venne annunciato che il suo sostituto sarebbe stato il comico Stephen Colbert. L'ultima puntata di Letterman and\u00f2 in onda il 20 maggio 2015, come da lui dichiarato. Gli ospiti della serata furono Alec Baldwin, Barbara Walters, Steve Martin, Jerry Seinfeld, Jim Carrey, Chris Rock, Julia Louis-Dreyfus, Peyton Manning, Tina Fey e Bill Murray, e l'episodio termin\u00f2 con un montaggio dei momenti pi\u00f9 memorabili dello show (sia versione NBC che CBS) accompagnati dai Foo Fighters che eseguirono dal vivo il brano \"Everlong\".\nL'ultima puntata del \"Late Show with David Letterman\" fu vista da 13,76 milioni di persone nei soli Stati Uniti. In totale, David Letterman present\u00f2 6,028 puntate di \"Late Night\" e \"Late Show\", superando l'amico e mentore Johnny Carson come presentatore di talk show pi\u00f9 longevo della storia della televisione statunitense. Dal 2018 Letterman lancia un nuovo programma, \"Non c'\u00e8 bisogno di presentazioni\", rilasciato mensilmente da gennaio su Netflix.\nPeriodo post-\"Late Show\".\nNei mesi seguenti al suo ritiro dalle scene, Letterman si lasci\u00f2 crescere una notevole barba, e si fece vedere in pubblico solo occasionalmente presenziando a qualche evento sportivo come la corsa Indianapolis 500, durante la quale venne intervistato da un giornale locale. Egli fece inoltre un'apparizione a sorpresa a San Antonio, Texas, quando venne invitato a salire sul palco durante lo spettacolo \"A Very Stupid Conversation\" di Steve Martin e Martin Short. Durante lo show, Letterman disse: \u00abMi sono ritirato e non ho rimpianti. Ero felice. Ero soddisfatto, e poi un paio di giorni fa Donald Trump ha dichiarato di volersi candidare alla presidenza... Ho fatto il pi\u00f9 grande errore della mia vita, signore e signori\u00bb.\nNel 2016, Letterman ha partecipato come corrispondente ospite allo show documentaristico sui cambiamenti climatici intitolato \"Years of Living Dangerously\". Nel primo episodio della seconda stagione, si rec\u00f2 in India per documentare gli sforzi del Paese nell'espandere la propria rete energetica inadeguata, alimentare l'economia in forte espansione e portare l'elettricit\u00e0 per la prima volta a 300 milioni di cittadini. Intervist\u00f2 anche il primo ministro indiano Narendra Modi, e visit\u00f2 alcuni villaggi rurali dove l'elettricit\u00e0 \u00e8 un raro lusso riservato a pochi.\nIl 7 aprile 2017, Letterman ha tenuto il discorso introduttivo in occasione dell'inserimento dei Pearl Jam nella Rock and Roll Hall of Fame durante la cerimonia tenutasi al Barclays Center di Brooklyn, New York. Sempre nel 2017, David Letterman e Alec Baldwin presentarono insieme lo speciale \"The Essentials\" per Turner Classic Movies.\nA partire dal gennaio 2018, Letterman lancia un nuovo programma intitolato \"Non c'\u00e8 bisogno di presentazioni\", in onda in 6 puntate da un'ora ciascuna al mese sulla piattaforma Netflix, dove intervista personaggi famosi. Il primo ospite fu Barack Obama.\nInfluenze e lascito.\nL'ironia di Letterman, surreale e satirica, \u00e8 stata influenzata da quella dei conduttori di talk-show Steve Allen, Ernie Kovacs e Johnny Carson.\nLetterman \u00e8 considerato una delle colonne dell'intrattenimento televisivo statunitense. Il suo principale concorrente \u00e8 stato Jay Leno, che conduceva \"The Tonight Show\" sull'NBC. Forte anche la rivalit\u00e0 con Oprah Winfrey.\nIl suo format televisivo \u00e8 stato introdotto in Italia da Daniele Luttazzi con il talk-show \"Barracuda\" (1999, Italia1). Allo stesso \"format\" si ispirano il talk-show di Luttazzi \"Satyricon\" (2001, RaiDue), quello di Fabio Fazio \"Che tempo che fa\" (dal 2002 a oggi, RaiTre), il variet\u00e0 di Fabio Volo \"Volo in diretta\" (2010, RaiTre) e quello di Alessandro Cattelan \"E poi c'\u00e8 Cattelan\" (2014, SkyUno).\nControversie ed incidenti.\nJohnny Carson, NBC &amp; Jay Leno.\nNonostante la chiara intenzione di Johnny Carson di passare il testimone a Letterman, la dirigenza NBC scelse Jay Leno come nuovo conduttore del \"Tonight Show\" dopo l'abbandono di Carson. Letterman continu\u00f2 sempre a mantenere il rapporto d'amicizia con Carson nonostante la rottura con la NBC. Tre anni dopo essere passato alla CBS, la HBO produsse un film tv intitolato \"The Late Shift\", basato sul libro del reporter del \"New York Times\" Bill Carter, che racconta la battaglia tra Letterman e Leno per il \"Tonight Show\".\nCarson fece qualche apparizione cameo come ospite allo show di Letterman sulla CBS. L'ultima apparizione televisiva in assoluto di Johnny Carson prima della morte ebbe luogo il 13 maggio 1994, proprio in una puntata del \"Late Show\" registrata a Los Angeles.\nStalker.\nA partire dal maggio 1988, Letterman fu vittima di stalking da parte di Margaret Mary Ray, una donna affetta da problemi di schizofrenia. La donna gli rub\u00f2 la Porsche e quando venne fermata dalla polizia dichiar\u00f2 di essere sua moglie; si accamp\u00f2 sul campo da tennis della sua tenuta, ed entr\u00f2 ripetutamente in casa sua quando egli era assente. La notizia ebbe risalto sui media nazionali, e Letterman occasionalmente scherz\u00f2 anche sulla faccenda durante il suo programma televisivo, senza per\u00f2 citare mai il nome della donna. Quando Margaret Mary Ray si suicid\u00f2 nell'ottobre 1998, il conduttore disse al \"New York Times\" di provare una grande compassione per lei. Un portavoce di Letterman dichiar\u00f2: \u00abSi tratta della triste conclusione di una vita confusa\u00bb.\nOprah Winfrey.\nOprah Winfrey apparve come ospite al \"Late Night\" di Letterman il 2 maggio 1989 a Chicago. Dopodich\u00e9, ai due venne attribuita una rivalit\u00e0 che dur\u00f2 sedici anni, ma sempre smentita da entrambi.\nLa \"rivalit\u00e0\" ebbe ufficialmente termine nel 2005 quando Oprah riapparve al \"Late Show with David Letterman\" nella puntata del 2 dicembre, evento che il conduttore defin\u00ec scherzosamente il \"Super Bowl dell'amore\". Nell'intervista entrambi smentirono fermamente l'esistenza di tale faida.\nNel febbraio 2007 Winfrey e Letterman apparvero insieme in un promo del \"Late Show\" andato in onda durante una pausa pubblicitaria del Super Bowl XLI, nel quale si vedono i due seduti vicini su un divano a guardare la partita. Dato che le due squadre in gioco erano Indianapolis Colts e Chicago Bears, Letterman (nativo di Indianapolis) indossava una maglietta di Peyton Manning, mentre Oprah (che trasmetteva il suo show da Chicago) indossava una maglietta di Brian Urlacher. Il 10 settembre 2007, per la prima volta Letterman apparve come ospite al \"The Oprah Winfrey Show\".\nTre anni dopo, durante il Super Bowl XLIV, i due apparvero nuovamente in un altro promo del \"Late Show\", questa volta con Oprah Winfrey seduta sul divano in mezzo a Letterman e Jay Leno. L'idea fu di Letterman: Leno vol\u00f2 a New York su un jet di propriet\u00e0 della NBC, e si nascose all'Ed Sullivan Theater durante la registrazione del \"Late Show\" del 4 febbraio. Si incontr\u00f2 con Winfrey e Letterman in un set appositamente costruito nella balconata del teatro dove venne registrato il filmato promozionale.\nNel gennaio 2013 Oprah Winfrey intervist\u00f2 Letterman a \"Oprah's Next Chapter\". I due discussero della loro \"rivalit\u00e0\" e la Winfrey rivel\u00f2 di avere avuto veramente una \"terribile esperienza\" durante l'intervista a Chicago nel 1989, a causa del comportamento di alcune persone nel pubblico che si rivolsero a lei in maniera offensiva. Lui disse di non ricordarsi l'accaduto, ma si scus\u00f2 ugualmente e rinnov\u00f2 i suoi sentimenti di stima nei confronti di Oprah.\nSciopero degli sceneggiatori del 2007-2008.\nIl \"Late Show\" non and\u00f2 in onda per otto settimane nei mesi di novembre e dicembre 2007 a causa dello sciopero del sindacato americano degli sceneggiatori. La casa di produzione di Letterman, la Worldwide Pants, fu la prima societ\u00e0 ad aderire pubblicamente allo sciopero, sebbene il \"Late Show\" torn\u00f2 in onda il 2 gennaio 2008. Nella prima puntata dopo la pausa, Letterman si present\u00f2 in studio con la barba, in segno di solidariet\u00e0 con gli scioperanti. Se la tagli\u00f2 durante la puntata del 7 gennaio.\nSarah Palin.\nL'8 e 9 giugno 2009, Letterman fece due battute a sfondo sessuale nei confronti di una delle figlie (senza mai citarla per nome) di Sarah Palin durante il suo show. La Palin si trovava a New York insieme alla figlia Willow, all'epoca quattordicenne, e alcuni commentatori pensarono che le battute fossero indirizzate alla ragazza minorenne, e la cosa cre\u00f2 un certo scalpore.\nIn una dichiarazione postata su Internet, Sarah Palin scrisse: \"Dubito che [Letterman] avrebbe mai osato fare tali commenti sulla figlia di qualcun altro\", aggiungendo: \"Le risate suscitate dai commenti sessualmente perversi fatti da una celebrit\u00e0 maschile di 62 anni nei confronti di una ragazzina di 14 anni, sono disgustose\". Nella puntata del 10 giugno del suo show, Letterman rispose pubblicamente dicendo che le battute erano indirizzate alla figlia diciottenne della Palin, Bristol, la cui gravidanza senza essere sposata aveva causato alcune polemiche durante le elezioni presidenziali del 2008, e non a Willow.\nNella puntata del 15 giugno, egli riconobbe comunque che le battute erano state di cattivo gusto e si scus\u00f2 \"specialmente con le due ragazze coinvolte, Bristol e Willow, ma anche con Sarah Palin e la sua famiglia e con chiunque altro si fosse sentito offeso dalle battute\".\nTentativo di estorsione.\nNel mese di ottobre 2009 il conduttore, durante una seguitissima puntata del suo show, ha ammesso di aver avuto relazioni extraconiugali con alcune donne del suo staff (tra cui Stephanie Birkitt). La rivelazione \u00e8 stata resa necessaria per fermare un tentativo di estorsione a cui Letterman era stato sottoposto da un ex giornalista che era venuto a conoscenza delle scappatelle del conduttore. Il 15 novembre 2009 il \"National Enquirer\" riferiva che Letterman era stato cacciato via di casa dalla moglie, notizia poi smentita dal portavoce del conduttore televisivo.\nMinacce di morte da Al-Qaeda.\nIl 17 agosto 2011, venne diffusa la notizia che un terrorista islamico aveva immesso in rete una condanna a morte nei confronti di Letterman su un sito web frequentato da estremisti affiliati a Al-Qaeda, esortando i musulmani americani a uccidere David Letterman per una battuta da lui fatta sulla morte di un leader di Al-Qaeda, Ilyas Kashmiri, ucciso da un drone in Pakistan nel giugno 2011. Nella puntata del suo show del 22 agosto, Letterman scherz\u00f2 sulla faccenda, dicendo: \u00abLe autorit\u00e0 del Dipartimento di Stato stanno indagando. Non prendono la cosa alla leggera. Stanno facendo indagini, interrogatori, c'\u00e8 una pista elettronica... ma lo sanno tutti che \u00e8 stato Leno\u00bb.\nPassione per le auto.\nDavid Letterman \u00e8 un grande appassionato di automobili, e ne possiede una vasta collezione. Nel 2012, \u00e8 stato riportato che il suo parco auto era costituito da dieci Ferrari, otto Porsche, quattro Austin-Healey, due motociclette Honda, un pickup Chevy e un modello d'auto ciascuno di Mercedes-Benz, Jaguar, MG, Volvo, e Pontiac."}
{"id": "478216", "revid": "46291", "url": "https://it.wikipedia.org/wiki?curid=478216", "title": "Arum italicum", "text": "Il g\u00ecgaro chiaro (Arum italicum ) \u00e8 una piccola pianta erbacea dei sottoboschi appartenente alla famiglia delle Aracee. Comunemente conosciuto come calla selvatica o pan di serpe, \u00e8 una pianta erbacea velenosa che viene coltivata anche a scopo ornamentale in vaso e nelle aiuole del giardino.\nEtimologia.\nIl nome scientifico del genere (\"Arum\") deriva dal greco \"Aron\" (ma anche, secondo altre etimologie, dall'ebraico \u201car\u201d); in entrambi i casi questi due termini significano \u201ccalore\u201d e si riferisce al fatto che queste piante quando sono in piena fioritura emettono calore (caratteristica particolare del genere). L'epiteto specifico (\"italicum\") si riferisce alle localit\u00e0 dei primi ritrovamenti.\nIl binomio scientifico attualmente accettato (\"Arum italicum\") \u00e8 stato proposto dal botanico scozzese Philip Miller (1691 \u2013 1771) nella pubblicazione \"\u201dThe Gardeners dictionary \u2013 Ottava edizione\u201d\" del 1768.\nDescrizione.\nSono piante alte dai 4 ai 30\u00a0cm. La caratteristica pi\u00f9 interessante di questa specie \u00e8 la particolare forma dell'infiorescenza: uno spadice racchiuso da una grande spata affusolata. La forma biologica \u00e8 geofita rizomatosa (G rhiz) o anche \u201cgeofita tuberosa\u201d, ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati rizomi o tuberi (radici sotterranee dalle quali, ogni anno, si dipartono radici secondarie e fusto aereo). \nRadici.\nLe radici sono secondarie fascicolate da rizoma.\nFoglie.\nLe foglie (tutte radicali e a disposizione spiralata) sono grandi ed hanno la lamina intera a forma sagittata o astata con tre lobi. Il lobo apicale \u00e8 lanceolato, mentre quelli basali sono divergenti. Il picciolo \u00e8 lungo e sfumato di rossiccio. Le foglie si sviluppano in autunno (da luglio, fine fioritura, a settembre la pianta rimane sotto forma di bulbo sotterraneo) e svernano in primavera. La superficie \u00e8 percorsa da venature biancastre. Lunghezza del picciolo: 2 \u2013 3 dm. Dimensioni della lamina: larghezza 7 \u2013 22\u00a0cm; lunghezza 9 \u2013 23\u00a0cm.\nI parenchimi fogliari differenziano cloroplasti non solo nella lamina, ma anche nell'intero spessore del picciolo. Tuttavia, i cloroplasti differiscono per struttura e caratteristiche biochimiche a seconda del tessuto considerato. I cloroplasti dello strato pi\u00f9 interno del picciolo si sviluppano infatti in condizioni di ombra estrema e contengono tilacoidi fortemente appressati e con antenne del Fotosistema II molto estese. La variegatura della lamina fogliare invece non \u00e8 associata a speciali caratteristiche dei cloroplasti, ma \u00e8 dovuta alla diversa organizzazione anatomica del tessuto a palizzata.\nInfiorescenza.\nL'infiorescenza si compone di tanti piccoli fiori sessili; sono appressati gli uni sugli altri. Lo spadice (cos\u00ec si chiama questo tipo di infiorescenza) \u00e8 lungo e giallo ed \u00e8 avvolto da una grande spata convoluta di colore verde pallido (eventualmente arrossata ai bordi) e lunga il doppio dell'infiorescenza e con un tubo basale lungo circa 1/3 - 1/4 della spata; questa spata svolge la funzione vessillare e di protezione all'infiorescenza. L'apice dello spadice \u00e8 una clava ingrossata di colore giallo-crema progressivamente assottigliata alla base. La disposizione dei fiori sessuali \u00e8 in basso per quelli femminili (formano un glomerulo basale), mentre quelli maschili sono posti pi\u00f9 in alto; in mezzo tra i fiori femminili e quelli maschili c'\u00e8 una zona di fiori sterili. Sopra i fiori maschili, alla fine c'\u00e8 un glomerulo sterile. Tra queste varie sezioni sono presenti delle estroflessioni setoliformi con il compito di trattenere gli insetti pronubi per favorire l'impollinazione.\nNella fase iniziale dello sviluppo dell'infiorescenza non c'\u00e8 spazio per le estroflessioni; queste si sviluppano in seguito all'allungamento dell'asse dell'infiorescenza. Alcuni studi hanno cercato di capire se queste zone derivino dai fiori maschili o femminili abortiti, ma non si \u00e8 arrivata a nessuna conclusione certa. Dimensione della spata: larghezza 5 \u2013 9\u00a0cm; lunghezza 15 \u2013 25\u00a0cm. Lunghezza del tubo: 4,5 \u2013 5\u00a0cm. Lunghezza dello spadice: 7 \u2013 9\u00a0cm.\nFiore.\nIn questi fiori il perianzio \u00e8 di tipo sepaloide (gli elementi sono indifferenziati tra calice e corolla, ossia fiori di tipo apetalo) e unisessuali (pianta monoica: fiori maschili e femminili separati, ma sulla stessa pianta). Altri fiori sono sterili di tipo filamentoso nello stadio di antesi femminile. I fiori sono 5-ciclici (2 verticilli di tepali, 2 verticilli di stami e un verticillo del gineceo).\nFrutti.\nI frutti sono delle bacche. Dopo la fecondazione la spata subisce un rapido avvizzimento e cos\u00ec si rendono visibili le bacche carnose di colore scarlatto. Infatti nei boschi \u00e8 facile incontrare la pannocchia delle bacche isolate e senza altra vegetazione (le foglie) intorno. Il colore di queste bacche varia durante la loro maturazione: sono infatti color bianco-avorio nelle fasi iniziali di maturazione, quando ancora sono avvolte dalla spata; la successiva maturazione comprende una fase di inverdimento, a cui segue la transizione verso il giallo e poi il rosso. A livello cellulare, queste transizioni corrispondono alla conversione degli amiloplasti (stadio bianco-avorio) in cloroplasti (stadio verde) e, infine, in cromoplasti negli stadi giallo e rosso. La formazione di cromoplasti secondo la sequenza amiloplasto-cloroplasto-cromoplasto \u00e8 piuttosto insolita. Nelle fasi che culminano allo stadio verde, la bacca sviluppa cloroplasti attivi nella fotosintesi, che successivamente vengono convertiti in cromoplasti, prima demolendo i tilacoidi (stadio giallo), poi aumentando la sintesi di carotenoidi (stadio rosso). Nella bacca sono attive le due vie di sintesi di carotenoidi \"all trans\", che portano alla luteina e all'auroxantina, e una via di sintesi di isomeri \"cis\" che porta alla cis-neoxantina. Durante la fase finale della maturazione, viene inibita la ciclizzazione dei carotenoidi e ci\u00f2 porta all'accumulo di precursori come il licopene, di colore rosso.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nIl genere di questa pianta (\"Arum\" ) comprende 25 specie delle quali cinque appartengono alla flora spontanea italiana.\nIl numero cromosomico di \"A. italicum\" \u00e8: 2n = 84 (\u00e8 quindi una pianta esaploide: 6 x n=14 \u2013 valore di base per il genere).\nFilogenesi.\nLa famiglia delle Aracee pur essendo abbastanza eterogenea (da un punto di vista morfologico) \u00e8 considerata monofiletica. All'interno di questa famiglia la specie di questa voce appartiene al subclade (associato al rango tassonomico di sottofamiglia) delle Aroideae (comprendente 73 generi oltre al genere \"Arum\"). All'interno della sottofamiglia questa specie \u00e8 assegnata alla trib\u00f9 delle Areae .\nVariabilit\u00e0.\nIl corredo cromosomico di questa pianta \u00e8 esaploide (vedi il numero cromosomico pi\u00f9 sopra). Viene considerata quindi una specie polimorfa. La variabilit\u00e0 si evidenzia nei seguenti caratteri:\nNell'elenco seguente sono indicate alcune sottospecie. L'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie. I nominativi contrassegnati da [FE] sono riconosciuti validi dalla \"Checklist\" dei Royal Botanic Garden Edinburgh; mentre [Kew] indica le variet\u00e0 riconosciute valide dalla \"Checklist\" dei Kew Gardens:\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nLa specie \"Arum maculatum\" (Gigaro scuro) \u00e8 molto simile al \u201cGigaro chiaro\"; si differenzia in quanto la lamina delle foglie \u00e8 maculata di rosso scuro e mediamente \u00e8 una pianta pi\u00f9 bassa. Lo spadice \u00e8 violaceo. \u00c8 da notare inoltre che la presenza di uno stadio di maturazione giallo differenzia ulteriormente l\"italicum\" dal \"maculatum\".\nUsi.\nFarmacia.\nTutta la pianta \u00e8 velenosa; solo il contatto con la pelle provoca dermatiti. Si sono verificati casi di avvelenamento mortale in bambini attratti dalle sue bacche rosse, anche se difficilmente vengono ingerite in grande quantit\u00e0, poich\u00e9 la loro masticazione crea immediato dolore alla bocca. Il componente velenoso \u00e8 l'acido ossalico (in particolare i cristalli di ossalato di calcio) che per\u00f2 scompare con la cottura; infatti in tempi di carestia le popolazioni contadine mangiano i tuberi dopo averli cotti.\nLa parte ipogea (il rizoma) di questa pianta contiene amido e alcuni principi tossici (in parte eliminabili con l'essiccazione o la cottura). Altre sostanze contenute: grassi e saponine. La pianta ha in genere un sapore acre di pepe. Nella medicina popolare un preparato, polverizzando i tuberi, veniva usato come antielmintico (elimina svariati tipi di vermi o elminti parassiti) e antireumatico (attenua i dolori dovuti all'infiammazione delle articolazioni)."}
{"id": "478218", "revid": "1632387", "url": "https://it.wikipedia.org/wiki?curid=478218", "title": "Jack lo squartatore", "text": "Jack lo squartatore (\"Jack the ripper\" in inglese) \u00e8 l'appellativo dato a uno sconosciuto assassino seriale che ag\u00ec tra l'estate e l'autunno del 1888 nel degradato quartiere londinese di Whitechapel e nei distretti adiacenti.\nIl nome \u00e8 tratto dalla firma in calce del serial killer in una lettera pubblicata nel periodo delle uccisioni e indirizzata alla \"Central News Agency\" da un soggetto anonimo che asseriva di essere l'assassino.\nStoria.\nA Jack lo squartatore sono state attribuite ufficialmente cinque vittime, mentre il numero di omicidi ricondotti dagli studiosi alla sua attivit\u00e0 criminale varia tra quattro e sedici.\nIl suo \"modus operandi\" prevedeva esclusivamente vittime femminili, scelte tra le prostitute della zona di Whitechapel. Le vittime venivano assassinate tramite sgozzamento, successivamente l'assassino infieriva sui loro corpi mutilandoli e asportandone organi interni.\nAltre possibili vittime.\nIl gran numero di attacchi contro le donne nell'East End durante questo periodo aggiunge incertezza al numero di vittime uccise dallo stesso individuo. Undici omicidi separati, dal 3 aprile 1888 al 13 febbraio 1891, furono inclusi in un'indagine del servizio di polizia metropolitana di Londra e furono conosciuti collettivamente nel registro della polizia come \" omicidi di Whitechapel \" che riguardano quelli di Emma Elizabeth Smith, Martha Tabram, Mary Ann Nichols, Annie Chapman, Elizabeth Stride, Catherine Eddowes, Mary Jane Kelly, Rose Mylett, Alice McKenzie, un tronco umano di una donna non identificata e Frances Coles. Opinioni variano sul fatto che questi omicidi debbano essere collegati allo stesso colpevole, ma si ritiene che cinque degli undici omicidi di Whitechapel, noti come i \"cinque canonici\", siano opera dello squartatore, la maggior parte degli esperti indica ferite profonde da taglio alla gola, seguite da estese mutilazioni della zona addominale e genitale, rimozione di organi interni e mutilazioni facciali progressive come caratteristiche distintive del \"modus operandi\" dello squartatore. Storicamente, la convinzione che i cinque omicidi canonici siano stati commessi dallo stesso autore \u00e8 derivata da documenti contemporanei del 1894 dal commissario Melville Macnaghten, assistente capo della polizia del servizio di polizia metropolitana e capo del dipartimento investigativo criminale (CID), scrisse un rapporto che affermava che le vittime attribuite al misterioso assassino soprannominato Jack lo squartatore erano 5. Alcuni ricercatori hanno ipotizzato che alcuni degli omicidi fossero indubbiamente opera di un singolo assassino, ma un maggiore numero ignoto di assassini che agivano in modo indipendente erano responsabili degli altri delitti. Gli autori Stewart P. Evans e Donald Rumbelow sostengono che i cinque canonici sono un mito dello squartatore e che tre casi (Mary Ann Nichols, Annie Chapman e Catherine Eddowes) possono essere sicuramente collegati allo stesso autore, ma che esiste meno certezza se anche Stride e Kelly siano state assassinate dallo stesso individuo. Al contrario, altri suppongono che i sei omicidi tra Tabram e Kelly siano stati opera di un unico assassino. Il dott. Percy Clark, assistente del patologo esaminatore George Bagster Phillips, collegava solo tre degli omicidi e pensava che gli altri fossero stati perpetrati da individui di mente debole. \nLettere di Jack lo squartatore.\nDurante il periodo in cui sono avvenuti i delitti la polizia e i giornali hanno ricevuto innumerevoli lettere riguardanti il caso. Alcune erano di persone ben intenzionate, che fornivano informazioni per la cattura dell'assassino; tuttavia la maggioranza di esse sono state considerate inutili e di conseguenza ignorate.\nCentinaia di lettere erano scritte da persone che affermavano di essere l'assassino. La maggior parte di esse sono state considerate non attendibili. Molti esperti ritengono che nessuna di esse fosse autentica, ma tra quelle considerate come probabilmente autentiche, sia dalle autorit\u00e0 del tempo che da quelle moderne, tre in particolare sono importanti:\nProfilo criminale.\nProfilo di Thomas Bond per Scotland Yard.\nSu incarico degli investigatori il dottor Thomas Bond cerc\u00f2 di redigere un profilo della personalit\u00e0 criminale di Jack lo squartatore. In qualit\u00e0 di medico forense assistette all'autopsia di Mary Jane Kelly, ultima delle cinque vittime canoniche. Nelle sue note, datate 10 novembre 1888, attribu\u00ec natura sessuale agli omicidi, pur senza violenza sessuale, associata a elementi collerici e di apparente misoginia. Cerc\u00f2 altres\u00ec di ricostruire l'omicidio e di interpretare lo schema comportamentale del criminale. Deline\u00f2 un primo profilo comprendente i suoi tratti fondamentali che us\u00f2 per collaborare alle indagini.\nLa profilazione evidenziava come gli omicidi fossero stati commessi da un solo individuo maschio fisicamente prestante, audace e imperturbabile al tempo stesso. Lo sconosciuto sarebbe apparso innocuo, forse un uomo di mezza et\u00e0 e ben vestito, probabilmente con un mantello, per nascondere i sanguinosi effetti dei suoi attacchi. Ipotizz\u00f2 anche che il soggetto soffrisse di una condizione chiamata satiriasi, una devianza sessuale oggi identificata come ipersessualit\u00e0 o promiscuit\u00e0, ma che non possedesse alcuna conoscenza anatomica: non poteva dunque essere un chirurgo n\u00e9, per esempio, un macellaio, in quanto non vi era precisione nei tagli. Bond concluse che lo stesso criminale fosse il responsabile dell'assassinio di Alice McKenzie.\nAltri invece lo indicarono come un individuo pi\u00f9 giovane in et\u00e0. Alle indagini scientifiche forensi collabor\u00f2 anche un altro medico, Joseph Bell, che avrebbe ispirato ad Arthur Conan Doyle la figura di Sherlock Holmes.\nProfilo moderno dell'FBI.\nI moderni \"profiler\" dell'FBI hanno realizzato il seguente profilo: \u00ab[...] individuo maschio bianco, di et\u00e0 compresa fra i 28 e i 36 anni, con un'infanzia caratterizzata da una figura paterna assente o passiva. L'omicida probabilmente viveva o lavorava nell'area di Whitechapel ed esercitava una professione in cui poteva legalmente soddisfare le sue tendenze distruttive ma comunque di modesta estrazione sociale, probabilmente era l'assistente di un medico o forse esercitava un lavoro umile come il macellaio o l'artigiano.\nL'omicida molto probabilmente aveva un qualche difetto fisico o forse era afflitto da qualche grave malattia, entrambi condizioni che potrebbero aver causato in lui una grande frustrazione o rabbia\u00bb.\nTeorie sull'identit\u00e0 dell'assassino.\nLa concentrazione degli omicidi durante i fine settimana e le zone in cui ha colpito l'assassino, a pochi isolati di distanza l'una dall'altra, hanno fatto facilmente concludere che lo squartatore avesse un impiego regolare nel quartiere. Altri hanno sospettato che l'assassino fosse un uomo di alta classe borghese, forse un medico, o un aristocratico, che si era stabilito nel quartiere di Whitechapel alla ricerca di una zona pi\u00f9 adatta dove compiere i suoi crimini.\nLe teorie sull'identit\u00e0 proposte anni dopo gli omicidi hanno incluso praticamente chiunque fosse stato collegato anche lontanamente al caso, cos\u00ec come molti personaggi famosi che non erano mai stati considerati nelle indagini della polizia vittoriana. Fra i sospettati dell'odierna polizia britannica tre fanno parte di un \"memorandum\" del 1894 di Sir Meville Macnaghten (maggiore investigatore dell'epoca): Montague John Druitt, Michael Ostrog e Aaron Kosminski. Le autorit\u00e0 non si trovano d'accordo su una soluzione univoca e il numero dei sospettati supera il centinaio.\nAgli inizi degli anni novanta del XX secolo fu rinvenuto e pubblicato un presunto diario di Jack lo squartatore. Inizialmente ritenuto un sicuro falso, fu rivalutato dal documentarista della BBC Paul H. Feldman. Nel suo libro \"The Final Chapter\" (1998), resoconto dell'indagine triennale condotta sul diario dal suo gruppo di studiosi, Feldman identifica Jack lo squartatore con James Maybrick, un commerciante di cotone di Liverpool, che figurava tra gli indiziati, poi ucciso dalla moglie Florence.\nNel 2014 alcuni giornali hanno riportato che dalla comparazione del DNA ricavato dal sangue rappreso su una sciarpa trovata vicino alla quarta vittima (Catherine Eddowes) e i discendenti dei sospettati si era arrivati a identificare con certezza l'assassino in un barbiere ebreo-polacco di nome Aaron Kosminsky.\nL'uomo ha trascorso la parte finale della sua vita in un manicomio a causa della sua schizofrenia ed \u00e8 morto nel 1919 per una gangrena alla gamba. Tuttavia la comparazione non \u00e8 stata ritenuta attendibile o incontrovertibile come inizialmente affermato a causa di alcuni errori durante la procedura di analisi genetica dei campioni estratti dalla sciarpa e pertanto l'identit\u00e0 dell'assassino di Whitechapel rimane ancora avvolta nel mistero.\nInfluenza culturale.\nIl personaggio di Jack lo squartatore \u00e8 apparso in numerosi film, serie televisive e fumetti e ispir\u00f2 canzoni."}
{"id": "478219", "revid": "1543377", "url": "https://it.wikipedia.org/wiki?curid=478219", "title": "Parallel Virtual Machine", "text": "La Parallel Virtual Machine (PVM) \u00e8 uno strumento software per la creazione di computer paralleli. Viene utilizzato per gestire un insieme eterogeneo di computer in rete che vengono utilizzati come se fossero un unico processore parallelo.\nPVM fu sviluppato dall'Oak Ridge National Laboratory dell'University of Tennessee e dall'Emory University. La prima versione fu scritta dell'ORNL nel 1989, ma in seguito venne totalmente riscritto e la versione 2 venne presentata nel marzo del 1991. La versione 3 venne realizzata nel marzo del 1993 e supportava il fault tolerance e era dotata di una buona portabilit\u00e0.\nPVM \u00e8 tuttora supportato, anche se essendo uno strumento ormai stabile e completo, i suoi rilasci sono infrequenti. \u00c8 stato un passo considerevole verso i moderni sistemi di calcolo distribuito e di grid computing.\nPVM \u00e8 un pacchetto software che permette ad un insieme eterogeneo di computer (windows e/o unix) collegati in rete di essere utilizzato come un singolo computer parallelo. L'utilizzo di questo software permette dunque di aggregare le risorse di pi\u00f9 computer per risolvere problemi molto complessi in termini di risorse computazionali e di memoria richiesta.\nIl software \u00e8 molto portabile e il sorgente \u00e8 disponibile liberamente infatti \u00e8 stato compilato per praticamente ogni tipo di computer partendo dai portatili per arrivare ai supercomputer Cray.\nPVM consente agli utenti di utilizzare i computer correnti per analizzare e risolvere problemi molto complessi con un aggravio dei costi minimo. Moltissimi laboratori sparsi nel mondo utilizzano PVM per analizzare problemi scientifici, industriali, medici e in aggiunta PVM viene utilizzato per mostrare le basi del calcolo parallelo. Con decine di migliaia di utilizzatori PVM \u00e8 considerato di fatto lo standard per il calcolo parallelo nel mondo."}
{"id": "478221", "revid": "1983214", "url": "https://it.wikipedia.org/wiki?curid=478221", "title": "2,4-Dinitrotoluene", "text": "Il 2,4-Dinitrotoluene (2,4-DNT) \u00e8 un composto organico aromatico di formula bruta C7H6N2O4, ottenuto per nitrazione del toluene. \u00c8 un solido cristallino giallo pallido, precursore del 2,4,6-trinitrotoluene (o TNT) ma viene comunemente impiegato per la produzione del diisocianato di toluene (2,4-TDI).\nSintesi ed Isomeri.\nData la formula CH3C6H3(NO2)2, i possibili isomeri del dinitrotoluene sono sei:\nLa nitrazione del toluene produce in sequenza mononitrotoluene, dinitrotoluene e infine trinitrotoluene. Il 2,4-DNT \u00e8 il prodotto principale dopo la seconda reazione di nitrazione, un altro prodotto \u00e8 il 2,6-DNT. La nitrazione del 4-nitrotoluene fornisce 2,4-DNT.\nApplicazioni.\nIl 2,4-DNT viene principalmente utilizzato per la produzione del 2,4-toluenediisocianato, un componente delle schiume poliuretaniche. La sintesi prevede dapprima l'idrogenazione a 2,4-toluendiammina, che viene successivamente convertita a 2,4-TDI mediante fosgenazione.\nAltri utilizzi riguardano l'industria degli esplosivi. Sebbene non usato da solo come tale, pu\u00f2 essere convertito a TNT.\nTossicit\u00e0.\nIl 2,4-DNT \u00e8 molto tossico e cancerogeno."}
{"id": "478222", "revid": "216538", "url": "https://it.wikipedia.org/wiki?curid=478222", "title": "La Regina d'Africa", "text": ""}
{"id": "478228", "revid": "15756", "url": "https://it.wikipedia.org/wiki?curid=478228", "title": "Incidenza (geometria)", "text": "In matematica due insiemi sono incidenti quando hanno almeno un elemento in comune, ossia quando la loro intersezione non \u00e8 vuota.\nIn geometria descrittiva l'incidenza indica anche l'intersezione di due insiemi nel piano o nello spazio euclideo, considerando anche i punti impropri.\nAd esempio, il punto d'incidenza di due rette distinte nel piano \u00e8 il loro punto d'intersezione; similmente nello spazio si hanno il punto d'incidenza di un piano e di una retta non contenuta in esso, oppure la retta d'incidenza di due piani distinti.\nLa sezione di una figura piana rispetto a una retta o di una figura solida rispetto ad un piano sono casi particolari di incidenza.\nEsempi d'incidenza nel piano.\nPunto d'intersezione tra due rette complanari.\n\u00c8 un punto formula_1, che \u00e8 comune a due rette formula_2 ed formula_3, appartenenti entrambe allo stesso piano formula_4. In simboli:\nIl punto formula_1 prende il nome di \"punto proprio\". Nel caso in cui formula_4 sia il piano cartesiano, chiamiamolo formula_8, possiamo riscrivere il tutto:\ndove con formula_10 si intende il prodotto cartesiano tra formula_11 ed formula_11. Con ques'ultima notazione non facciamo altro che dire che formula_1 fa parte del piano cartesiano e che viene individuato da una coppia di numeri formula_14, ossia le sue coordinate.\nNel caso in cui formula_15, formula_1 prende il nome di \"punto improprio\".\nEsempio:\nDate le due rette di equazione formula_17 e formula_18, per trovare il punto d'intersezione \u00e8 sufficiente risolvere il sistema:\nRisulter\u00e0 quindi che il punto d'intersezione sar\u00e0 formula_20.\nLa complanarit\u00e0 tra due rette assegnate formula_2 ed formula_3, disposte nello spazio, pu\u00f2 essere verificata solo quando si eseguono almeno due proiezioni, sia centrali sia parallele, di tali rette formula_2 e formula_3. Per esempio, nel metodo di Monge (che fa parte della categoria delle proiezioni parallele), la complanarit\u00e0 pu\u00f2 essere verificata quando le proiezioni ortogonali del punto d'intersezione tra le dette rette formula_2 ed formula_3 appartengono a una stessa retta di richiamo.\nEsempi d'incidenza nello spazio.\nRetta d'intersezione tra due piani.\nLa retta d'intersezione tra due piani formula_27 e formula_28 pu\u00f2 essere individuata determinando due punti formula_29 e formula_1 comuni a tali piani. Nel caso in cui tali piani formula_27 e formula_28 sono tra loro paralleli si ha che tali punti formula_29 e formula_1 sono entrambi impropri.\nApplicazione.\nLa determinazione di una retta formula_35 comune a due assegnati piani formula_27 e formula_28, consiste nel eseguire, in ordine, le seguenti operazioni:\nPunto d'intersezione di una retta con un piano.\nDati una retta e un piano formula_27 non passante per formula_2 (vedi figura). Il punto d'intersezione formula_60 tra gli elementi dati, il quale pu\u00f2 essere improprio quando formula_2 risulta parallela ad formula_27, altrimenti proprio, quando formula_2 \u00e8 inclinata rispetto ad formula_27. Per determinare tale punto formula_60, si procede come di seguito:\nSi tiene presente che nel caso in cui risulta che tali rette formula_2 e formula_3 sono tra loro paralleli, significa che formula_2 \u00e8 parallela al piano formula_27.\nIncidenza di una retta \"r\" con una superficie proiettiva.\nIncidenza di \"r\" con un cilindro.\nDate le proiezioni ortogonali di un cilindro formula_78 e di una retta formula_2, in cui \u00e8 stabilito che formula_78 ha base circolare appartenente al primo piano di proiezione formula_81 e asse inclinato rispetto a tale piano, si vuole determinare eventuali punti d'incidenza di formula_2 con formula_78.\nIl concetto d'intersezione di una retta formula_2 con cilindro formula_78 si basa sul fatto che i piani che passano per il vertice di formula_78 ( cio\u00e8 parallele al suo asse) lo sezionano seconda due generatrici (in questo caso sono due rette), e poich\u00e9 un punto improprio (vertice del cilindro) e la retta data formula_2 individuano un solo piano formula_27, per cui, \u00e8 sufficiente individuare tale piano formula_27 per risolvere il problema in questione. Per inciso:\n\"Nota importante: con procedimento analogo, come sopra, \u00e8 possibile determinare l'intersezione di una retta con qualsiasi tipo di superficie proiettiva, come le superfici coniche, le piramidi, i prismi.\""}
{"id": "478229", "revid": "384895", "url": "https://it.wikipedia.org/wiki?curid=478229", "title": "Fumaria officinalis", "text": "Fumaria officinalis , comunemente nota come fumaria officinale, \u00e8 una pianta erbacea appartenente alla famiglia delle Papaveraceae, diffusa nel bacino del Mediterraneo e nell'Europa settentrionale.\nEtimologia.\nDeve il suo nome all'odore acre ed acido che sprigionano le radici quando viene estirpata.\nDescrizione.\n\u00c8 una pianta erbacea con un'altezza media di 20\u201330\u00a0cm, fino ad un massimo di 50\u00a0cm.\nI fusticini verdi azzurrognoli sono glabri eretti o prostrati parzialmente rampicanti.Le lunghe ed esili foglie sono picciolate e profondamente divise in sottili segmenti.\nI fiori sono riuniti in infiorescenze racemose lasse portanti oltre venti fiori. Il colore dei fiori \u00e8 rosa porpora pi\u00f9 scuri all'apice e vagamente assomiglianti ad un calzino. Il frutto \u00e8 una capsula.\nSi differenzia dalla \"Fumaria capreolata\" per il colore dei fiori che sono biancastri con la punta rosa e per l'altezza che pu\u00f2 arrivare fino a 100\u00a0cm.\nDistribuzione e habitat.\nCresce ovunque: prati, campi, strade, in pianura ed in collina, \u00e8 soprattutto presente nei coltivi, dove \u00e8 considerata infestante; di solito preferisce zone di suolo smosso e fertile.\nUsi.\n\u00c8 usata in erboristeria, ed \u00e8 prodotto medicinale per il suo contenuto di acido fumarico, attivo, tra l'altro, per la cura della psoriasi. Costituisce l'ingrediente principale di una diffusa preparazione per automedicazione \nIndicazioni principe sono:"}
{"id": "478232", "revid": "259021", "url": "https://it.wikipedia.org/wiki?curid=478232", "title": "Gerone II", "text": "Biografia.\nOrigini.\nNato nel 308 a.C., circa, Gerone era figlio illegittimo del nobile Ierocle il quale asseriva di essere discendente di Gelone, tiranno siracusano nel V secolo a.C.; a causa delle sue origini, il padre non voleva riconoscerlo ma fu persuaso da alcuni presagi secondo i quali il neonato avrebbe avuto un glorioso futuro\nNulla \u00e8 noto della sua infanzia e giovinezza fino al momento in cui non si distinse combattendo come soldato agli ordini del re epirota Pirro.\nAscesa.\nNel 275 a.C., quando il re dell'Epiro lasci\u00f2 Siracusa, l'armata siracusana si trovava in conflitto con le autorit\u00e0 cittadine e pertanto decise di nominare due strateghi; Artemidoro e Gerone che, dopo alcune negoziazioni, riusc\u00ec a riconciliare le parti e ad ottenere dalla popolazione la ratifica del proprio comando militare.\nNon pago del prestigio ottenuto, Gerone decise di sposare la figlia di Leptine, uno dei pi\u00f9 influenti nobili della citt\u00e0, grazie alla quale, oltre al favore del popolo, ottenne anche la simpatia degli ottimati, accrescendo notevolmente la propria influenza.\nIn ogni caso, Gerone era ben consapevole che il suo potere poggiava sull'esercito siracusano, in gran parte composto da mercenari incostanti e infidi. Pertanto, cogliendo l'occasione di un conflitto con i mamertini (che, dopo la partenza di Pirro avevano conquistato Messina donde erano soliti saccheggiare i possedimenti siracusani), si accamp\u00f2 con il proprio esercito nei pressi del fiume Cinasmoro aspettando l'arrivo dei nemici; nel corso della battaglia, tenne nelle retrovie la cavalleria e le unit\u00e0 della falange cittadina, mettendo i prima linea i mercenari e poi lasci\u00f2 che i mercenari venissero circondati mentre con i soldati restanti si ritir\u00f2 a Siracusa, debellando ogni ammutinamento.\nRitiratosi in patria, ricostitu\u00ec un esercito di siracusani, grazie al quale respinse i mamertini e conquist\u00f2 in breve tempo Mylae e Alesa Arconidea mentre Tyndaris, Abacaenum e Tauromenium si dichiararono in favore di Siracusa. Con tali appoggi, Gerone avanz\u00f2 fino al torrente Longano (nei pressi dell'odierna Barcellona Pozzo di Gotto) ove annient\u00f2 il contingente dei mamertini e cattur\u00f2 il loro comandante Cio..\nA seguito della battaglia, i mamertini furono confinati a Messana e l\u00ec furono salvati da un'ulteriore sconfitta per la mediazione dei cartaginesi, che costrinse Siracusa a firmare una tregua mentre Cartagine avrebbe posto nella citt\u00e0 una guarnigione a garanzia della tregua; sebbene non convinto, Gerone accett\u00f2 il compromesso.\nContemporaneamente, nel 272 a.C., Gerone mand\u00f2 delle truppe in aiuto dei Romani che assediavano \"Rhegium\".\nRegno.\nNel 270 a.C. Gerone fu accolto a Siracusa come un eroe e fu nominato tiranno (o sovrano secondo la prassi istituita da Agatocle nel 304 a.C.) della citt\u00e0 mantenendo la carica fino alla morte.\nIntervento nella Prima guerra punica.\nNel periodo che segu\u00ec il tiranno mantenne stabili contatti sia con i romani che con i cartaginesi fino al 264 a.C.. In quell'anno, infatti, i mamertini, stanchi della guarnigione cartaginese stanziata a Messana, inviarono ambasciatori a Roma offrendo la resa della citt\u00e0 e reclamando aiuto contro i cartaginesi; dopo lunghe discussioni, i Romani accettarono la richiesta ed inviarono il console Appio Claudio Caudice ad occupare Messina.\nA questo punto, desideroso pi\u00f9 che mai di espellere completamente i mamertini, Gerone stipul\u00f2 un'alleanza con Cartagine e part\u00ec con il proprio esercito alla volta di Messana: insieme al generale punico Annone, pose il campo nei pressi della citt\u00e0 ed inizi\u00f2 l'assedio; tuttavia, il console Appio Claudio ingaggi\u00f2 un violento scontro con le truppe punico-siracusane ottenendo una vittoria.\nSconfitto a Messana, Gerone, non pienamente fiducioso degli alleati cartaginesi, ritir\u00f2 le sue truppe e rientr\u00f2 a Siracusa.\nAppio Claudio Caudex, frattanto, decise di concentrare i propri sforzi contro Gerone e, dopo aver conquistato diverse citt\u00e0 sicule, inizi\u00f2 ad assediare Siracusa. Scaduto il mandato del console, nel 263 a.C., i romani elessero Manio Otacilio Crasso e Manio Valerio Massimo Messalla e li inviarono entrambi in Sicilia insieme a quattro legioni.\nAll'arrivo dei consoli, numerose citt\u00e0 sicule passarono ai Romani convincendo Gerone che le prospettive di una vittoria romana erano assai maggiori di quelle cartaginesi; pertanto, invi\u00f2 diversi messaggeri al campo romano con proposte di pace ed alleanza che i romani, dopo alcune discussioni, accettarono.\nCon tale alleanza, il tiranno siracusano mantenne il possesso dell'intera Sicilia sud orientale, fino a Tauromenium; in cambio fu costretto a pagare una grande somma di denaro e a liberare i prigionieri di guerra.\nDa questo momento, Gerone intervenne pi\u00f9 volte in aiuto dei romani: infatti, nel 262 a.C., forn\u00ec considerevoli quantitativi di viveri ai consoli romani, impegnati nell'assedio di Agrigento e macchine d'assedio nel corso dell'assedio di Camarina ed, infine, nel 252 a.C., arm\u00f2 una flotta e la invi\u00f2 al console Aurelio Cotta.\nIn virt\u00f9 di tali servigi, i Romani ricompensarono Gerone: nel 248 a.C., quando fu rinnovato il trattato tra Roma e Siracusa, il senato romano rinunci\u00f2 ad ogni richiesta di tributo e lo incluse tra gli alleati e, nel 241 a.C., quando fu stipulato il trattato di pace con Cartagine, i romani imposero ai cartaginesi l'onere di non arrecare guerra n\u00e9 a Siracusa n\u00e9 ai suoi alleati.\nRapporti con il mondo Ellenistico.\nNel corso del suo lungo regno, tuttavia, Gerone ebbe modo di rendersi benemerito non solo agli occhi dei romani, ma anche del mondo greco: infatti, non solo fu noto per i suoi atti di liberalit\u00e0 presso il santuario di Olimpia ma invi\u00f2 copiosi aiuti ai Rodii quando costoro, nel 226 a.C., subirono i danni di un forte terremoto.\nInoltre, sebbene fosse stato avversario dei Cartaginesi nel corso della Prima guerra punica, tuttavia, non esit\u00f2 ad inviare grano e viveri quando i Cartaginesi subirono la rivolta dei mercenari. Infine, ebbe ottimi rapporti con Tolomeo III d'Egitto al quale don\u00f2 la Siracusia, la pi\u00f9 grande nave dell'epoca (il progetto era di Archimede, peraltro suo parente; la costruzione si dovette ad Archia di Corinto).\nAmministrazione.\nIn politica interna, Gerone fu equanime: sebbene gli fosse stato garantito il titolo regio, rifiut\u00f2 ogni insegna regale preferendo vivere come un privato cittadino; mantenne la costituzione vigente e rispett\u00f2 sempre i poteri e le competenze del senato cittadino col quale era, spesso, solito consultarsi e si prodig\u00f2 per garantire al suo regno prosperit\u00e0 e concordia; a partire dal 240 a.C., associ\u00f2 il figlio, Gelone, come co-regnante.\nNel corso del regno, promulg\u00f2 la cosiddetta Lex Ieronica mediante la quale sostitu\u00ec il contributo fiscale fisso con una decima grazie alla quale le imposte sarebbero state commisurate al reddito ed alla produzione agricola ed attu\u00f2 una notevole attivit\u00e0 edilizia, promuovendo la costruzione di numerosi templi, ginnasi, pubblici altari ed opere pubbliche e proteggendo le arti, in particolare il poeta Teocrito che, nel sedicesimo dei suoi Idilli, esalt\u00f2 la figura del patrono.\nInfine, sebbene fosse riuscito ad assicurare ai suoi sudditi un lungo periodo di pace, non trascur\u00f2 le difese della propria citt\u00e0: equipaggi\u00f2 una potente flotta, fece rafforzare le mura difensive e, grazie soprattutto ad Archimede, garant\u00ec alla citt\u00e0 un poderoso arsenale di macchine belliche.\nUltimi anni.\nNegli ultimi anni, preoccupato dall'espansionismo cartaginese in Spagna, rafforz\u00f2 i legami con Roma mediante una visita personale al senato ed invi\u00f2 aiuti militari ai romani quando furono impegnati nella conquista della Gallia Cisalpina e per i quali fu premiato nel 222 a.C..\nPoi, nel corso della seconda guerra punica, offr\u00ec una flotta al console Tito Sempronio Longo e, quando seppe della sconfitta al Trebbia, invi\u00f2 di rinforzo ai romani 500 arcieri cretesi e 1.000 peltasti; sostenne Roma anche in seguito alla battaglia del lago Trasimeno e a quella di Canne (tra l'altro invi\u00f2 al Senato una statua in oro della Vittoria). Livio racconta che il propretore Tito Otacilio Crasso, dopo aver segnalato a Roma che ai soldati e alla flotta non erano stati ancora pagati gli \"stimendia\", ottenne ancora una volta gli aiuti da Gerone, il quale don\u00f2 loro il denaro necessario e una scorta di grano per sei mesi.\nNel 216 a.C., mor\u00ec il figlio Gelone; Gerone, invece, si spense l'anno seguente all'et\u00e0 di 90 anni: lasci\u00f2 due figlie, Demarata e Eraclea, che sposarono due importanti cittadini siracusani, rispettivamente Adranodoro e Zoippo; gli successe il nipote Geronimo, non ancora quindicenne."}
{"id": "478236", "revid": "86599", "url": "https://it.wikipedia.org/wiki?curid=478236", "title": "Cratere Compton", "text": "Compton \u00e8 un grande cratere lunare di 164,63 km situato nella parte nord-occidentale della faccia nascosta della Luna, ad est del Mare Humboldtianum ed a sud-ovest del cratere Schwarzschild. Pi\u00f9 a sud-est vi \u00e8 il cratere Swann, fortemente eroso.\nQuesta formazione \u00e8 approssimativamente circolare, con un largo bordo irregolare, che varia notevolmente in spessore. Lungo parte delle pendici interne vi sono terrazzamenti che digradano verso il centro. Il pianoro centrale \u00e8 stato ricoperto da colate laviche e mostra quindi un'albedo minore delle zone circostanti, assumendo un colore pi\u00f9 scuro.\nAl centro del pianoro vi \u00e8 una formazione montuosa comprendente un picco centrale, che ad ovest e circondato da una corona semicircolare di colline, situata circa a met\u00e0 tra il centro ed l'inizio delle pendici. Questa corona di colline forma dei rilievi irregolari per forma e distribuzione sulla superficie lavica. Tra queste colline si trovano anche alcune sottili rimae, soprattutto nella parte orientale del pianoro interno. L'interno \u00e8 marcato da alcuni minuscoli impatti e da uno un poco maggiore, \u00e8 un cratere a tazza vicino al bordo orientale.\nIl cratere \u00e8 dedicato ai fisici statunitensi Arthur Compton e Karl Compton.\nCrateri correlati.\nAlcuni crateri minori situati in prossimit\u00e0 di Compton sono convenzionalmente identificati, sulle mappe lunari, attraverso una lettera associata al nome."}
{"id": "478239", "revid": "1543377", "url": "https://it.wikipedia.org/wiki?curid=478239", "title": "Desolforazione", "text": "Con il termine desolforazione si indica il processo con il quale viene eliminato lo zolfo ed i suoi composti in processi inerenti alla lavorazione di sostanze prevalentemente organiche.\nApplicazioni.\nI motivi per cui viene attuato questo processo sono molteplici; uno tra i pi\u00f9 importanti \u00e8 la salvaguardia del catalizzatore utilizzato, in quanto i composti solforati (come ad esempio H2S) avvelenano il catalizzatore rendendolo inutilizzabile o modificandone notevolmente la sua attivit\u00e0.\nNel processo di produzione dell'ammoniaca, ad esempio, si opera distinguendo innanzitutto i composti solfonati in acidi (acido solfidrico e tioli) e neutri (tiofeni, disolfuri). Successivamente i composti solforati neutri vengono convertiti in acidi ed eliminati per assorbimento in soluzione basiche composte da monoetanolammina (MEA) e dietanolammina (DEA), mediante la reazione:\nNello stesso processo, se le percentuali di composti solfonati sono basse, si ricorre ad assorbimento in carboni attivi o in ossido di zinco, tramite reazione irreversibile e smaltimento del prodotto finale (ZnS).\nNel processo di deacidificazione dei gas naturali, la desolfonazione viene eseguita in colonna di assorbimento, operante in controcorrente, utilizzando etanolammina.\nDesolforazione delle frazioni petrolifere.\nPer quanto riguarda la desolforazione delle frazioni petrolifere si parla pi\u00f9 comunemente di idrodesolforazione catalitica, cos\u00ec chiamata perch\u00e9 utilizza come agente desolforante l'idrogeno e poich\u00e9, per avvenire alle velocit\u00e0 richieste, deve essere opportunamente catalizzata.\nI catalizzatori utilizzati in questo processo sono prevalentemente ossidi di cobalto e molibdeno, posti su un substrato di allumina.\nL'idrodesolforazione catalitica consiste nel miscelare la frazione petrolifera da desolforare (tipicamente gasolio, kerosene e olio combustibile, talvolta anche le benzine) con idrogeno puro. Questo reagente inizialmente si ricavava principalmente come sottoprodotto dei processi di reforming catalitico delle benzine, mentre ultimamente, con la sempre maggiore necessit\u00e0 di applicazione dei processi di desolforazione, \u00e8 divenuto necessario ottenerlo tramite il reforming catalitico del metano o (pi\u00f9 raramente) delle nafte.\nLa corrente di idrogeno e della frazione petrolifera da desolforare viene poi scaldata a fiamma diretta alla temperatura di 300-400\u00a0\u00b0C e mandata al catalizzatore. Lo stato fisico della corrente dipender\u00e0 fortemente dalla frazione petrolifera utilizzata: a quelle temperature infatti, mentre generalmente le frazioni pi\u00f9 leggere saranno in fase gassosa, quelle pi\u00f9 pesanti come gli oli combustibili saranno generalmente presenti in uno stato trifasico solido-liquido-vapore.\nSul catalizzatore avviene quindi la reazione di desolforazione, in cui vengono rotti i legami tra gli atomi di zolfo presenti negli idrocarburi e questo reagisce con l'idrogeno dando acido solfidrico. L'acido solfidrico viene poi separato dalla frazione petrolifera desolforata, sfruttando il fatto che esso rimane gassoso anche a temperatura ambiente. La corrente di acido solfidrico cos\u00ec ottenuta viene poi mandata in ulteriori reattori chimici dove hanno luogo le reazioni tipiche del processo Claus, che portano ad ottenere zolfo solido, molto meno pericoloso e pi\u00f9 facile da stoccare.\nDesolforazione del gas naturale.\nLa desolforazione del gas naturale \u00e8 tecnicamente il pi\u00f9 semplice ed efficace tra i trattamenti di desolforazione che si applicano ai combustibili.\nNel gas naturale infatti, differentemente di quanto accade per il petrolio o il carbone, lo zolfo \u00e8 contenuto interamente sotto forma di acido solfidrico, e quindi non \u00e8 legato chimicamente al resto del combustibile.\nQuesto procedimento \u00e8 generalmente reso necessario dal fatto che l'acido solfidrico, essendo un gas condensabile, tenderebbe a formare delle goccioline di liquido una volta portato ad alta pressione nel gasdotto, il che tenderebbe a rovinare i compressori e il gasdotto stesso. La desolforazione del gas naturale \u00e8 quindi un processo che viene generalmente effettuato subito dopo la sua estrazione.\nIl processo di desolforazione del gas naturale \u00e8 abbastanza semplice. La corrente di gas naturale da desolforare \u00e8 inviata in un reattore a gocciolamento, riempito di elementi ceramici, insieme a dell'acqua. Acqua e gas naturale sono inviati in controcorrente (rispettivamente dall'alto e dal basso). Quando le due correnti entrano a contatto l'acido solfidrico, essendo (a differenza del metano) una molecola polare, tende a sciogliersi in acqua. Gli elementi ceramici presenti nel reattore servono ad aumentare la superficie di contatto tra le due correnti. In acqua sono poi disciolti dei composti a carattere basico, tipicamente MEA (monoetanolammina) e DEA (dietanolammina), che reagiscono con l'acido solfidrico molto velocemente una volta che questo si scioglie in acqua, formando dei composti salini e mantenendo di fatto praticamente nulla la concentrazione di acido solfidrico in acqua.\nLa corrente di acqua e prodotti di reazione cos\u00ec ottenuta viene poi mandata in un secondo reattore, dove a differenti condizioni di pressione e temperatura la reazione tra MEA (o DEA) e acido solfidrico diventa reversibile. Da questo reattore riesco dunque a rigenerare i reagenti necessari per la desolforazione, e ottengo in uscita una corrente di acido solfidrico ed acqua, che vengono separati sfruttando il fatto che a temperatura e pressione ambiente l'acqua \u00e8 liquida mentre l'acido solfidrico \u00e8 gassoso. La corrente di acido solfidrico puro cos\u00ec ottenuta viene poi o reimmessa in pozzi esauriti, o inviata a trattamenti chimici come il processo Claus."}
{"id": "478240", "revid": "729019", "url": "https://it.wikipedia.org/wiki?curid=478240", "title": "Postumi dell'ubriachezza", "text": "I postumi dell'ubriachezza sono un insieme di effetti fisici che seguono l'eccessivo consumo di bevande alcoliche. I pi\u00f9 comuni riportati sono emicrania, sonnolenza, nausea, vomito, dissenteria, alitosi, sensibilit\u00e0 alla luce e al rumore, ipoglicemia, disidratazione, e conseguente sete. Spesso si verificano anche amnesie o ricordi confusi del periodo soggetto ad intossicazione alcolica.\nUn termine popolare, ma limitato a sole certe zone d'Italia, per indicare pesantezza e mal di testa al risveglio dopo un'ubriacatura \u00e8 spranghetta.\nSintomi.\nI postumi dell'assunzione eccessiva di alcol sono riconducibili a diversi sintomi che possono includere disidratazione, stanchezza, mal di testa, nausea, crampi addominali, diarrea, debolezza, difficolt\u00e0 di concentrazione, ansia, irritabilit\u00e0, sensibilit\u00e0 alla luce e al rumore e difficolt\u00e0 a dormire. I sintomi variano da persona a persona e da occasione a occasione, e di solito cominciano molte ore dopo aver assunto bevande alcoliche. Non \u00e8 chiaro se tali postumi abbiano effetti sulle capacit\u00e0 cognitive.\nCause.\nLe cause dei postumi sono molteplici. L'etanolo ha un effetto disidratante (le sostanze di questo tipo sono dette diuretiche), che causa secchezza delle fauci, sonnolenza e mal di testa dovuta alla diminuzione del livello di fluidi nel cervello; questo effetto pu\u00f2 essere ridotto bevendo molta acqua durante e dopo il consumo di alcolici. L'impatto dell'alcol sulla mucosa dello stomaco pu\u00f2 causare la nausea. A causa dell'aumento della produzione del NADH durante la metabolizzazione dell'etanolo, il NADH in eccesso pu\u00f2 rallentare la gluconeogenesi nel fegato, causando ipoglicemia.\nUn altro fattore risulta dalla degradazione dell'etanolo per mezzo di due reazioni chimiche, catalizzate da due enzimi prodotti dalle epatociti del fegato. L'etanolo \u00e8 convertito in acetaldeide dall'enzima alcol deidrogenasi e quindi dall'acetaldeide ad acetato dall'enzima acetaldeide deidrogenasi. L'acetaldeide \u00e8 fortemente tossica, \u00e8 circa 30 volte pi\u00f9 tossica dell'etanolo, pertanto \u00e8 la principale causa dei postumi.\nLe due reazioni menzionate sopra richiedono anche la conversione del NAD+ in NADH. Con l'eccesso di NADH, la reazione dell'enzima lattato deidrogenasi \u00e8 portata a produrre il lattato dal piruvato (il prodotto finale della glicolisi) per rigenerare il NAD+ necessario. Questo devia il piruvato da altre vie, come la gluconeogenesi, interferendo con l'abilit\u00e0 del fegato di rifornire di glucosio i tessuti, specialmente il cervello. Poich\u00e9 il glucosio \u00e8 la fonte energetica principale del cervello, questa mancanza di glucosio contribuisce a sintomi quali affaticamento, debolezza, sbalzi d'umore e diminuzione dell'attenzione e della concentrazione.\nPresunti rimedi.\nIn una rassegna della letteratura medica riguardante le cure dei postumi, stesa da un team di ricercatori guidati da Max Pittler della Peninsular Medical School all'Universit\u00e0 di Exeter, pubblicata nel numero del 24 dicembre 2005 del British Medical Journal, sono riportate le seguenti conclusioni: \u00abnon esiste una prova convincente che suggerisca che un qualche intervento convenzionale o complementare possa avere effetti nel prevenire o curare i postumi dell'alcol. Il metodo pi\u00f9 efficace per evitare i sintomi dei postumi indotti dall'alcol \u00e8 praticare l'astinenza o la moderazione\u00bb.\nUno studio clinico del 2004 ha suggerito che assumere un estratto di fico d'india (\"Opuntia ficus indica\") alcune ore prima di bere pu\u00f2 ridurre significativamente alcuni sintomi di ubriachezza, tra i quali la nausea. L'autore teorizza che l'estratto possa agire sopprimendo la naturale reazione immunitaria ai congeneri, sostanze tossiche prodotte durante il processo di fermentazione dell'alcol."}
{"id": "478243", "revid": "16066", "url": "https://it.wikipedia.org/wiki?curid=478243", "title": "Universit\u00e0 cattolica del sacro cuore", "text": ""}
{"id": "478244", "revid": "547034", "url": "https://it.wikipedia.org/wiki?curid=478244", "title": "PalaBotteghelle", "text": "Il PalaBotteghelle \u00e8 un palazzetto dello sport della citt\u00e0 di Reggio Calabria.\nVenne edificato nel 1983 in 57 giorni di lavori e fino alla fine degli anni ottanta, cio\u00e8 fino alla costruzione del PalaCalafiore, ha ospitato le gare di pallacanestro della Viola Reggio Calabria, della Virtus Reggio Calabria e della Nausicaa, militanti nei rispettivi massimi campionati.\nIl nome dell'impianto deriva dal grande piazzale antistante denominato \"Largo Botteghelle\". Il palazzetto \u00e8 diventato simbolo del movimento cestistico reggino degli anni ottanta.\nHa ospitato le partite casalinghe della Viola Reggio Calabria (fino alla stagione 2012/2013), della Pro Reggina 97, dell'Hockey Rhegium Club, della Vis Reggio Calabria e del Team Handball Reggio Calabria.\nNel 2014 ha subito un restyling, difatti la curva nord e la gradinata ovest sono state smantellate per fare spazio a un altro campo per allenamenti, che possiede due uscite di emergenza,due canestri, e uno sgabuzzino per i palloni.Rispetto al campo principale, quest'altro presenta dimensioni ridotte, parquet pi\u00f9 chiaro ed \u00e8 coperto da un tendone.\nAdesso l'impianto ha solo la curva sud e la gradinata est.\nNel maggio 2016 sono stati fatte alcune modifiche, tra cui l'eliminazione della gradinata sud, per creare uno spazio tra il campo e l'entrata. Tuttora,l'impianto possiede solo la gradinata est."}
{"id": "478245", "revid": "110157", "url": "https://it.wikipedia.org/wiki?curid=478245", "title": "T-Mobile", "text": "T-Mobile (abbreviazione di \"Telekom Mobile\") \u00e8 un operatore multinazionale di telefonia mobile. \u00c8 costituita da un gruppo di societ\u00e0, tutte sussidiarie della Deutsche Telekom che fanno parte dell'alleanza FreeMove. Le varie societ\u00e0 controllate gestiscono reti GSM in Europa e negli Stati Uniti. La T-Mobile ha partecipazioni finanziarie tra gli operatori mobili dell'Europa orientale. Globalmente T-Mobile ha 120 milioni di abbonati, essendo cos\u00ec il terzo per numero di abbonati, e la seconda pi\u00f9 grande multinazionale dopo la britannica Vodafone. \u00c8 presente in 10 paesi: Austria, Croazia, Repubblica Ceca, Germania, Ungheria, Paesi Bassi, Repubblica Slovacca, Gran Bretagna, Montenegro, Macedonia, Stati Uniti, Albania dal 23 luglio 2015. In Polonia, poi, il 1\u00ba giugno 2011 ha ridenominato l'ex operatore di telefonia mobile Era, di cui in precedenza controllava solo il 49%. Tale ridenominazione \u00e8 stata in Polonia oggetto di una grande campagna mediatica. Di recente ha tentato di acquistare O2, l'operatore telefonico rivale, che invece alla fine \u00e8 stato acquisito dalla spagnola Telef\u00f3nica.\nSponsorizzazioni.\nTra le varie sponsorizzazioni pubblicitarie di T-Mobile vi \u00e8 stato il connubio con il ciclismo, interrotto per volere della stessa societ\u00e0 nell'autunno 2007 a seguito dei frequenti casi di doping."}
{"id": "478248", "revid": "767487", "url": "https://it.wikipedia.org/wiki?curid=478248", "title": "Da qui all'eternit\u00e0", "text": "Da qui all'eternit\u00e0 (\"From Here to Eternity\") \u00e8 un film del 1953 diretto da Fred Zinnemann, tratto dall'omonimo romanzo di James Jones del 1951.\nTrama.\nOahu, 1941. Il soldato semplice Robert \"Prew\" Prewitt, un trombettista, viene trasferito dal Bugle Corps a Fort Shafter. Il capitano Dana Holmes sapendo della sua ex-carriera di pugile cerca di convincerlo a partecipare al torneo di \"boxe\" del reggimento promettendogli una promozione in caso di vittoria ma lui rifiuta per ragioni che preferisce tacere. Sperando cos\u00ec che il soldato ceda Holmes e il Sergente Milton Warden fanno il possibile per rendere difficile la vita a Prew che \u00e8 sostenuto dal suo unico amico, Angelo Maggio.\nWarden inizia una relazione con Karen, la trascurata moglie di Holmes. Il matrimonio \u00e8 infelice e spesso entrambi hanno altre relazioni. Karen rivela a Warden di non poter avere pi\u00f9 bambini dopo che il suo primo figlio era nato morto perch\u00e9 il marito, ubriaco, non l'aveva portata in ospedale. Nel frattempo Prew e Maggio vanno in un \"club\" privato dove il trombettista conosce la prostituta Lorene, della quale si innamora, venendo contraccambiato. A lei rivela il perch\u00e9 si rifiuta di salire di nuovo sul \"ring\": durante un \"match\" aveva reso cieco il suo avversario. Intanto Maggio inizia a litigare con l'arrogante Sergente Judson arrivando quasi alle mani e quando il sergente fa un commento offensivo sulla sorella di Maggio i due rischiano di uccidersi a vicenda finch\u00e9 non interviene Warden.\nKaren chiede a Warden di diventare ufficiale cosicch\u00e9 i due possano sposarsi. Warden accetta bench\u00e9 gli ufficiali non gli siano mai piaciuti e comincia a simpatizzare un po' con Prew concedendogli una serata in libera uscita. Il soldato naturalmente ne approfitta per vedersi con Lorene che gli rivela di chiamarsi in realt\u00e0 Alma Burke e che il nome Lorene \u00e8 stato deciso dalla proprietaria del locale. Maggio irrompe nel bordello bench\u00e9 gli fosse stato assegnato il turno di guardia ma mentre Prew cerca di riportarlo alla base l'amico viene arrestato e condannato a sei mesi da scontare nel carcere militare il cui sergente \u00e8 proprio Judson che ne approfitta per vendicarsi maltrattandolo. Nel frattempo Prew viene provocato da Ike Galovitch, un altro sergente che comincia a picchiarlo e alla fine Prew reagisce e lo stende. Holmes inizialmente lo accusa e sta anche per punirlo ma gli altri lo difendono accusando Galovitch che per\u00f2 non viene punito da Holmes. Il capitano sar\u00e0 costretto a dimettersi per non aver fermato prima la lotta e per essere rimasto a guardare. Holmes deve quindi rientrare negli Stati Uniti costringendo la moglie a partire con lui. Warden non ha voluto chiedere di diventare ufficiale perci\u00f2 lui e Karen sono costretti a dirsi addio, a malincuore.\nUna sera Maggio riesce a fuggire dalla prigione ma \u00e8 ferito gravemente per le violenze subite da Judson e muore fra le braccia di Prew davanti a Warden. Il soldato lo vendica accoltellando Judson ma durante la lotta viene ferito e si rifugia a casa di Alma che provvede a curarlo. Sebbene Prew sia assente ingiustificato gi\u00e0 da tre giorni Warden decide di contarlo ugualmente \"presente\". \nIl giorno dopo avviene l'attacco di Pearl Harbor da parte dei giapponesi e Prew, nonostante le disperate suppliche di Alma, sceglie di rientrare al campo durante la notte per combattere ma viene intravisto da una sentinella che purtroppo gli spara uccidendolo. Warden lo riconosce e mentre lamenta la sua testardaggine commenta ironicamente che il torneo di \"boxe\" \u00e8 stato ormai annullato e lo loda dicendo che era un buon soldato, molto affezionato all'esercito.\nAlla fine del film, sia Karen che Alma, senza conoscersi, sono sulla nave che le riporter\u00e0 negli Stati Uniti. Karen lancia in acqua due ghirlande di fiori dicendo che se si avvicinano alla riva significa che loro torneranno indietro, altrimenti non ritorneranno mai. Alma replica che lei non ritorner\u00e0 pi\u00f9 poich\u00e9 l\u00ec ha perso il suo fidanzato. Sentendo nominare Prewitt, Karen ricorda le sue conversazioni con Warden e capisce chi \u00e8 Alma. Silenziosa e con lo sguardo perso verso l'orizzonte, Alma rigira fra le mani un pezzo della tromba di Prew mentre le ghirlande si allontanano dalla nave fra le onde del mare.\nDistribuzione.\nIl film usc\u00ec negli Stati Uniti il 28 agosto 1953. In Italia arriv\u00f2 nei cinema dall'8 ottobre 1954.\nRiconoscimenti.\nNel 1953 il National Board of Review of Motion Pictures l'ha inserito nella lista dei migliori dieci film dell'anno.\nNel 1998 \u00e8 stato inserito al 52\u00ba posto tra i cento film americani pi\u00f9 belli di tutti i tempi stilata da AFI, per poi non tornare in quella del 2007.\nNel 2002 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nDoppiaggio.\nLa censura italiana dell'epoca fece tagliare integralmente una sequenza particolarmente significativa, girata nel vicolo dietro al bordello, giudicandola troppo violenta; nella scena il soldato \"Prew\", durante una lotta, accoltella il sergente Judson per vendicare la morte dell'amico Angelo Maggio, restando poi ferito e conseguentemente disertando. Tutta la sequenza \u00e8 rimasta perci\u00f2 priva di doppiaggio: \u00e8 visibile solo in lingua inglese. \nProduzione.\nRiprese.\nIl film venne girato interamente alle Hawaii fra il 7 marzo e il 5 maggio 1953.\nCast.\nEli Wallach aveva ottenuto il ruolo di Angelo Maggio ma non raggiunse un accordo economico soddisfacente con il produttore che ripieg\u00f2 cos\u00ec su Sinatra, il quale conquist\u00f2 grazie a quel ruolo il premio Oscar.\nCuriosit\u00e0.\nJames Jones che appare in un cameo non accreditato, \u00e8 coautore del \"Re-Enlistement blues\", una delle canzoni della colonna sonora.\nAccoglienza.\nResta memorabile nella storia del cinema il bacio nella risacca fra Deborah Kerr e Burt Lancaster, ritenuto secondo i canoni del tempo eccessivamente erotico."}
{"id": "478251", "revid": "767487", "url": "https://it.wikipedia.org/wiki?curid=478251", "title": "Olsen Brothers", "text": "Gli Olsen Brothers sono stati un duo musicale rock/pop danese.\nIl duo \u00e8 formato dai fratelli J\u00f8rgen (nato il 15 marzo 1950) e \"Noller\" (Niels, nato il 13 aprile 1954) Olsen. Hanno fondato la loro prima band, \"The Kids\", nel 1965.\nSia J\u00f8rgen che Niels Olsen hanno fatto parte del cast del musical \"Hair\" nel Cirkusbygningen di Copenaghen nel marzo del 1971, con cui furono in tour in Danimarca, Norvegia e Svezia.\nStoria.\nIl primo album degli Olsen Brothers risale al 1972. Da allora hanno realizzato 19 album e 6 raccolte.\nI loro pi\u00f9 grandi successi sono \"Angelina\" (1972), \"Julie\" (1977), \"San Francisco\" (1978), \"Dans Dans Dans\" (1979), \"Marie, Marie\" (1982) e \"Neon Madonna\" (1985).\nDopo aver vinto il Dansk Melodi Grand Prix nel 2000 a Copenaghen rappresentarono la Danimarca all'Eurovision Song Contest 2000 a Stoccolma, dove vinsero con la canzone \"Fly on the Wings of Love\" (versione inglese del brano \"Smuk som et Stjerneskud\"). Dopo la loro vittoria, vendettero 100.000 copie in un solo giorno in Danimarca.\nCon la loro nuova canzone \"Walk Right Back\" ed una breve reprise di \"Fly on the Wings of Love\" aprirono l'Eurovision Song Contest 2001 a Copenaghen.\nNel 2005 per la prima volta dopo la loro vittoria, parteciparono nuovamente al Danish Melodi Grand Prix, con la canzone \"Little Yellow Radio\" conquistando il secondo posto.\nNel 2019, il duo annuncia la fine della loro carriera musicale a seguito dei problemi di salute di Noller Olsen, a cui \u00e8 stato diagnosticato un cancro cerebrale."}
{"id": "478253", "revid": "79227", "url": "https://it.wikipedia.org/wiki?curid=478253", "title": "The Ballad of John and Yoko", "text": "The Ballad of John and Yoko \u00e8 un brano dei Beatles accreditato a Lennon-McCartney.\nDescrizione.\nRegistrato in un'unica seduta-fiume di registrazione il 14 aprile 1969 da Lennon con la collaborazione di Paul McCartney che suon\u00f2 pianoforte, maracas e batteria oltre a fornire la seconda voce, fu pubblicato come singolo il 30 maggio 1969 e non apparve su alcun album ufficiale del gruppo. Fu in seguito incluso nella raccolta \"Hey Jude\".\nIl testo del brano \u00e8 una sorta di cronaca degli eventi che accompagnarono il matrimonio di Lennon con Y\u014dko Ono, incluso il loro primo famoso Bed-In e le altre iniziative prese dalla coppia a sostegno degli ideali del pacifismo. Tecnicamente, nonostante il titolo, il brano non si pu\u00f2 definire una \"ballata\".\nMusica e arrangiamento.\nIl brano fu inciso dai soli Lennon e McCartney, senza il resto del gruppo. Lennon sostenne di aver avuto un'ispirazione e di voler incidere immediatamente il pezzo, in un periodo in cui Harrison era in vacanza e Ringo Starr si trovava sul set di \"The Magic Christian\", cointerpretato con Peter Sellers.\nNel brano, Lennon canta e suona la chitarra elettrica e acustica; McCartney si occupa di seconda voce, basso, batteria, pianoforte e maracas. Il riff finale \u00e8 un riferimento al brano di Dorsey e Johnny Burnette, \"Lonesome Tears in My Eyes\", una delle cover con cui i Beatles si erano cimentati nei loro anni d'esordio.\nIl brano fu censurato in diversi stati degli USA per via dell'uso ripetuto dell'espressione \"Christ!\" come sorta di imprecazione e del ritornello \"The way things are going, they're gonna crucify me\" (\"Se va avanti cos\u00ec, mi crocifiggeranno\"), ritenuti irrispettosi verso la religione cristiana. Qualche anno prima, nel 1966, Lennon si era gi\u00e0 attirato numerose critiche sostenendo che i Beatles erano \"pi\u00f9 famosi di Ges\u00f9 Cristo\" (affermazione per la quale in seguito si scus\u00f2)."}
{"id": "478259", "revid": "1652635", "url": "https://it.wikipedia.org/wiki?curid=478259", "title": "Incoerenza", "text": " "}
{"id": "478260", "revid": "106456", "url": "https://it.wikipedia.org/wiki?curid=478260", "title": "Progetto Venona", "text": "Il progetto Venona fu un programma di collaborazione tra le agenzie di spionaggio degli Stati Uniti d'America con il MI5 e il GCHQ del Regno Unito, le cui attivit\u00e0 si svolsero dal 1943 al 1980.\nScopo era la decodifica dei messaggi spediti da diverse agenzie di spionaggio sovietiche. Si conoscono circa 13 nomi in codice per questo progetto comune. \"Venona\" (termine privo di un significato noto) fu l'ultimo nome di questo progetto.\nNei primi anni della guerra fredda, Venona avrebbe fornito alle potenze occidentali informazioni importanti sulle attivit\u00e0 dell\"intelligence\" sovietica. Anche se ignoto al pubblico e anche a presidenti come Franklin Delano Roosevelt e Harry Truman, il progetto ebbe una notevole importanza in molti eventi di quegli anni, come nel caso Rosenberg."}
{"id": "478261", "revid": "117289454", "url": "https://it.wikipedia.org/wiki?curid=478261", "title": "Illuminazione", "text": "L'illuminazione \u00e8 il risultato dell'illuminare mediante l'utilizzo di flussi luminosi, naturali (mediati da elementi architettonici) o emessi da sorgenti artificiali (apparecchiature generalmente elettriche) allo scopo di ottenere determinati livelli di luce (illuminamenti) sull'oggetto (in senso lato) da illuminare. La relativa tecnica si chiama illuminotecnica. Ulteriori scopi dell'illuminazione sono anche creare effetti scenografici, di accento e con le sue apparecchiature generatrici (lampade) di fare arredo. Il termine illuminazione \u00e8 anche usato come semplificazione e con significato di \"impianto di illuminazione\".\nDescrizione.\nTipi di illuminazione.\nEsistono vari tipi di illuminazione:\nStoria.\nIl fuoco e l'illuminazione ad olio.\nFino al XVIII secolo, l'illuminazione artificiale non ha subito grossi mutamenti basandosi quasi esclusivamente sull'illuminazione a olio, le cui prime tracce risalgono ai Fenici, e sull'uso del fuoco vivo tramite focolari, torce, candele, lanterne e candelabri. \nAntica Roma.\nNell'Antica Roma, durante la fasi notturne, erano solo le case dei ricchi e dei benestanti a essere illuminate, mentre le altre abitazioni e il resto dell'ambiente cittadino (strade, vie, piazze) non potevano vantare alcun tipo di illuminazione se non quella derivante dal chiarore della luna. Inoltre i ricchi, nel corso delle ore serali e notturne, erano soliti farsi accompagnare da uno o pi\u00f9 schiavi che reggevano una o pi\u00f9 torce per facilitare loro il passeggio o la scelta della strada da prendere nel buio della notte. Il fuoco, utilizzato in maniera massiccia per l'illuminazione, rappresentava inoltre un grave pericolo perch\u00e9 era causa di continui incendi, favoriti anche dalla struttura in legno della maggior parte delle abitazioni, che ciclicamente devastavano la citt\u00e0 di Roma e i principali centri dell'epoca.\nMedioevo.\nNel corso del Medioevo non vi furono mutamenti sostanziali nei metodi per l'illuminazione artificiale. I principali sistemi si basavano ancora sulle lampade e le torce ad olio, di solito poste anche in serie lungo le pareti per ottenere un'illuminazione maggiore. Oltre all'olio, la sostanza pi\u00f9 utilizzata era la cera, ma venivano utilizzati anche componenti della scorza di betulla o di altri alberi di simile stazza. I luoghi e gli edifici maggiormente illuminati erano quelli religiosi, in particolare le chiese mentre nelle abitazioni di solito bastava la fioca luce del focolare o al massimo qualche torcia. \nEt\u00e0 moderna.\nAlcuni miglioramenti nel sistema dell'illuminazione a olio furono introdotti nel '500 da Gerolamo Cardano.\nL'Illuminazione a gas.\nIl primo a scoprire le potenzialit\u00e0 del gas illuminante fu Philippe Lebon, nel 1786. Le prime dimostrazioni al pubblico della sua utilit\u00e0 avvennero per\u00f2 solo nel 1801, quando l'ingegnere e inventore mostr\u00f2, davanti ad un nutrito gruppo di persone accorse per l'evento, la sua termolampada che, utilizzando il gas derivato dalla distillazione del legno, poteva essere adoperata sia per l'illuminazione che per il riscaldamento. Nel 1798 si utilizz\u00f2 per la prima volta il gas derivante dal carbone che serv\u00ec a William Murdoch per illuminare una vasta fonderia a Soho.\nL'uso domestico di tale sistema cominci\u00f2 a diffondersi dai primi anni del XIX secolo cos\u00ec come l'uso industriale, le cui prime applicazioni si possono ritrovare a Londra, nelle fabbriche. Nel 1807 furono installati a Londra 13 lampioni a gas. Nel 1839 esistevano a Londra gi\u00e0 15 officine per la produzione di gas che, tramite un sistema di tubature, serviva a illuminare zone come Pall Mall, il St. James's Park e il Golden Lane. Il maggiore artefice dell'illuminazione a gas di Londra fu Samuel Clegg.\nI primi tentativi e studi sistematici per l'illuminazione pubblica in Italia furono avviati da Giovanni Aldini nel 1818 (\"Memoria sulla illuminazione a gas dei teatri: e progetto di applicarla all'I.R. Teatro della Scala in Milano\", di G. Aldini, 1820) mentre il primo tentativo riuscito di illuminare a gas un luogo pubblico avvenne alla Galleria de Cristoforis a Milano nel 1832. A partire dal 1840 furono pubblicamente illuminate a gas anche alcune strade di Napoli. Solo nel 1847 il governo pontificio autorizz\u00f2 l'installazione dell'illuminazione a gas a Roma.\nL'illuminazione elettrica.\nLa prima applicazione dell'illuminazione elettrica avvenne con le lampade ad arco di Humphry Davy nel 1813. Il sistema non ebbe particolare diffusione e la prima vera applicazione utile dell'elettricit\u00e0 nel campo dell'illuminazione la si ebbe solo con le lampade a incandescenza, come quella proposta da Wilson Swan nel 1878 e quella di Thomas Edison nel 1879. Quest'ultimo in particolare, dopo aver perfezionato e brevettato l'invenzione del primo, viene ricordato come l'inventore del primo sistema di illuminazione elettrica efficace, costante e affidabile.\nDa allora l'illuminazione elettrica ebbe diffusione enorme grazie anche al progredire delle tecnologie nel campo dell'elettricit\u00e0. Il primo sistema d'illuminazione pubblica tramite lampade a filamento incandescente fu attuato a New York nel 1882 e in Italia il primo comune a sperimentare l'illuminazione elettrica fu Verzuolo (CN) il 10 settembre 1882 (\"Gazzetta Piemontese\" del 15-9-1882). Seguirono nel 1884 Torino in piazza Carlo Felice, con 12 lampade ad arco Siemens da 800 candele e nello stesso anno Milano in Piazza Duomo e in Piazza della Scala . In seguito, il sistema venne perfezionato tramite l'introduzione dei tubi scarica nel 1909 per le insegne luminose (lampada a scarica).\nAdesso si sta sviluppando l'illuminazione tramite diodi led, che hanno un'elevata efficienza luminosa.\nL'illuminazione per i cristiani.\nL'illuminazione nei primi riti religiosi cristiani \u00e8 testimoniata dagli \"Atti degli Apostoli\" e la tradizione prescriveva l'uso di una lampada durante il rito eucaristico. Molti riti avvenivano durante le ore notturne e vi era bisogno di una illuminazione generosa come testimoniato anche dal ritrovamento di numerose lampade nei cimiteri cristiani primitivi. La luce veniva vista anche come simbolo di Cristo e i nuovi battezzati dovevano reggere in mano una lucerna. Con la costruzione delle basiliche si fece poi largo uso della luce che serviva anche ad evidenziarne la solennit\u00e0.\nNote.\nChe cacciata"}
{"id": "478264", "revid": "124612768", "url": "https://it.wikipedia.org/wiki?curid=478264", "title": "Pietro II Candiano", "text": "L'elezione.\nFiglio di Pietro I Candiano, il doge morto nell'887 combattendo i Narentani, succedette a Orso II Partecipazio che si era ritirato nel monastero dei Santi Felice e Fortunato di Ammiana (931 circa). \u00c8 probabile che le dimissioni del Partecipazio non fossero esattamente volontarie, dal momento che la politica del suo successore, avendo come obiettivo l'egemonia veneziana sull'alto Adriatico, fu diametralmente opposta alla sua. Anche il cronista Giovanni da Venezia lascia intendere che il Candiano assunse il potere tra diffidenze e timori mai completamente sedati nel corso del suo governo.\nLa questione istriana e la presa di Comacchio.\nIl nuovo doge si impegn\u00f2 subito sulla questione dell'Istria, una regione di importanza strategica (come tappa intermedia per la navigazione verso l'Oriente) nonch\u00e9 economica. Da tempo, infatti, Venezia rappresentava il polo commerciale nel quale confluivano tutte le merci istriane (ma anche quelle germaniche e slave che transitavano per la penisola) per essere successivamente distribuite in tutto il Mediterraneo. L'attivit\u00e0 mercantile era favorita dai rinnovamenti del \"Pactum Lotharii\" con il quale i re d'Italia confermavano diritti e privilegi ai Veneziani; viceversa, questo avveniva a scapito di altre potenze suscitandone il malcontento.\nIn questo clima di tensione si inquadra l'iniziativa del marchese del Friuli Wintero che, forse gi\u00e0 alla fine del dogado del Partecipazio, oper\u00f2 una vera e propria persecuzione ai danni dei Veneziani operanti in Istria (la regione ricadeva sotto la sua giurisdizione). Furono inasprite le tasse e sequestrati i crediti, depredate le navi, usurpati i beni pubblici (specie attorno a Pola).\nLa risposta del Candiano fu decisa ed energica. Sbarcato lui stesso a Capodistria, probabilmente il maggiore emporio commerciale della zona, costrinse gli abitanti a sottoscrivere una \"promissio\" (datata 14 gennaio 932, \u00e8 il primo documento a citarlo) con cui si impegnavano a difendere i Veneziani da qualsiasi sopruso, a giudicare con equit\u00e0 le cause pendenti nei loro confronti e a donare annualmente al doge cento anfore di vino; il tutto come segno di gratitudine nei confronti di chi aveva assicurato loro protezione e privilegi commerciali. Al contempo, il doge imponeva l'embargo sulla regione.\nSenza gli scambi con Venezia la sopravvivenza dell'Istria era a serio rischio, sicch\u00e9 Wintero fu costretto a scendere a patti chiedendo la mediazione del patriarca di Grado Marino. Il 12 marzo 933, infine, Wintero giungeva a Rialto con i vescovi istriani (ma \u00e8 specificato solo Giovanni di Pola) e i rappresentanti delle citt\u00e0 della regione (Pola, Capodistria, Trieste, Muggia, Pirano, Cittanova, Caorle), impegnandosi, con un'altra \"promissio\", al ritorno alla normalit\u00e0 \"\"secundum sententiam pacti\".\nIl doge si impegn\u00f2 anche dall'altra parte dell'Adriatico. Sfruttando come \"casus belli\" la cattura di alcuni Veneziani, nel 932 attacc\u00f2 Comacchio, distruggendola e deportandone in Laguna gli abitanti superstiti, al fine di ottenerne la sottomissione.\nI rapporti con Bisanzio.\nPer quanto riguardano i rapporti con l'Impero Romano d'Oriente, il Candiano invi\u00f2 il figlio Pietro III a Costantinopoli per rinsaldare i legami con quella che, seppur nominalmente, restava la madrepatria. Non \u00e8 chiaro se in questa occasione Pietro III abbia ricevuto dall'imperatore Romano I Lecapeno la dignit\u00e0 di protospatario, tanto che alcuni studiosi ritengono che fu invece Pietro II ad ottenere il titolo. Se quest'ultima ipotesi fosse corretta, la missione a Bisanzio sarebbe uno dei primi eventi del dogado del Candiano, perch\u00e9 nella \"promissio\" dei Capodistriani \u00e8 gi\u00e0 citato come \"protospatarius et gloriosus Veneticorum dux\"\".\nLa politica interna e la morte.\nLa sua attivit\u00e0 politica interna al Ducato \u00e8, invece, poco nota. Forse per la presenza di personalit\u00e0 legate ai dogi predecessori, come il patriarca di Grado Marino e il vescovo di Olivolo Pietro, prefer\u00ec non favorire eccessivamente i familiari nell'assegnazione delle cariche. Effettivamente aveva inviato il figlio in missione a Bisanzio, tuttavia quest'ultimo non fu mai associato al padre come co-reggente, pratica abituale nel passato ma non usata dai recenti predecessori Pietro Tribuno e Orso Partecipazio; quindi, come scrisse Giovanni diacono, govern\u00f2 Venezia sul modello \"predecessoris sui\".\nMor\u00ec verso il 939 e, fatto molto significativo, gli succedette Pietro Partecipazio, figlio di quell'Orso che il Candiano avrebbe costretto ad abdicare: un'ulteriore conferma che il suo governo, per quanto costellato di successi, non godette mai di un consenso generale."}
{"id": "478268", "revid": "486946", "url": "https://it.wikipedia.org/wiki?curid=478268", "title": "Piemonte (vini)", "text": ""}
{"id": "478271", "revid": "339392", "url": "https://it.wikipedia.org/wiki?curid=478271", "title": "Sardegna (vini)", "text": ""}
{"id": "478272", "revid": "765341", "url": "https://it.wikipedia.org/wiki?curid=478272", "title": "Illuminazioni", "text": "Illuminazioni (nell'originale francese, \"Illuminations\") \u00e8 una raccolta di poemi in prosa di Arthur Rimbaud.\nIl titolo, che lascia intendere il significato di \"visioni del veggente\" (illuminato), trasfigurazioni del mondo, probabilmente \u00e8 inglese, considerato il sottotitolo \"Miniature colorate\", letteralmente 'coloured plates', incisioni colorate nel senso di illustrazioni a colori.\nPubblicate dal 13 maggio al 14 giugno 1886 sulla rivista \"La Vogue\", poi in volume con prefazione di Verlaine, furono composte forse dalla fine del 1872 al 1874.\nL'arte delle \"Illuminazioni\" \u00e8 volutamente spoglia, ingenua e quasi infantile, come disse Verlaine, ed \u00e8 anche linguaggio cifrato e sibillino, in cui la coscienza e l'irrazionale si sovrappongono. Le considerazioni di Michael Riffaterre circa alcuni testi visionari di Victor Hugo descrivono efficacemente l'enigmaticit\u00e0 onirica della creazione rimbaldiana: \u00abIl problema non \u00e8 mai risolto; il mistero non \u00e8 mai chiarito. Nella forma, ci\u00f2 ha come conseguenza il fatto che il poema non pu\u00f2 mai essere limitato ad un'interpretazione unica e che esso conserva indefinitamente il suo potere efficace di catalizzatore dell'immaginazione, il prestigio dell'occulto.\u00bb\nL'opera ha esercitato una grande influenza su tutta la poesia successiva e colloca il suo autore tra i precursori immediati del surrealismo.\nI brani.\nLa raccolta non fu voluta e quindi ordinata dal poeta, ma dal successivo ritrovamento di suoi manoscritti sparsi su fogli e foglietti occasionali. Si tratta di 42 brani che compongono l'opera vera e propria e dettagliatamente:"}
{"id": "478273", "revid": "16066", "url": "https://it.wikipedia.org/wiki?curid=478273", "title": "Veneto (vini)", "text": ""}
{"id": "478274", "revid": "767487", "url": "https://it.wikipedia.org/wiki?curid=478274", "title": "Vacanze romane", "text": "Vacanze romane (\"Roman Holiday\") \u00e8 un film del 1953 diretto da William Wyler, interpretato da Gregory Peck e Audrey Hepburn. Il film, che capovolge la storia di \"Cenerentola\", rese famosa la Hepburn, che prima di allora aveva interpretato ruoli secondari in varie produzioni britanniche ed era conosciuta dal pubblico statunitense per la sua interpretazione di \"Gigi\", nell'omonima commedia teatrale. Inoltre fu il film che rese famosa in tutto il mondo anche la Vespa Piaggio.\nTrama.\nLa principessa Anna, reale di una nazione non specificata, affronta un viaggio diplomatico, visitando le grandi capitali del mondo, inclusa Roma. Una notte, sfinita dalla serie di obblighi che il suo ruolo le richiede, ha un collasso nervoso. Il suo medico le somministra un sedativo ma, appena si ritrova sola nella sua stanza, la principessa decide di fuggire e inizia a vagabondare per le strade di Roma.\nL'effetto del sedativo non tarda a manifestarsi e la principessa si addormenta in una via, dove viene trovata da Joe Bradley, giornalista statunitense che lavora per un'agenzia di stampa a Roma. Joe cerca di farsi dare il suo indirizzo per accompagnarla a casa in taxi, ma la principessa si rifiuta di confessare la sua identit\u00e0 e chiede di essere portata al Colosseo. Visto lo stato confusionale in cui versa la ragazza, il giornalista la crede ubriaca, non ha il coraggio di lasciarla sola e la porta a casa sua.\nIl mattino seguente, recandosi al lavoro, Joe scopre che tutte le agenzie stampa hanno ricevuto un dispaccio in cui \u00e8 comunicata la notizia di un improvviso malessere della principessa Anna. Joe, che doveva recarsi ad una conferenza stampa per intervistare proprio la principessa, vede la foto di Anna sul giornale e riconosce in lei la ragazza \"ubriaca\" che ha ospitato a casa sua. Immediatamente capisce di poter scrivere un articolo sensazionale e promette al suo capo di portargli un'intervista esclusiva e delle immagini della principessa a Roma, facendosi promettere un largo compenso ed arrivando perfino a scommettere 500 dollari con l'incredulo principale sulla riuscita dell'impresa.\nJoe chiama il suo amico e fotoreporter Irving Radovich e gli comunica di avere per le mani un sensazionale \"scoop\". Subito dopo si precipita a casa sua, dove trova la principessa ancora addormentata. Al suo risveglio, la ragazza ricorda poco della notte precedente e Joe non d\u00e0 segno di aver riconosciuto in lei la principessa Anna, che si presenta con il nome di Anya Smith.\nDopo averlo ringraziato per il suo disturbo la principessa si avvia per le strade di Roma, comportandosi come una normale turista, lasciandosi trasportare dai suoni e dai rumori di una Roma molto \"popolare\". In un mercato acquista dei sandaletti, si compra un gelato e osserva la citt\u00e0 assolata. Decide di entrare nel negozio di un parrucchiere e di farsi tagliare i lunghi capelli. Il parrucchiere, affascinato dalla ragazza, la invita ad una serata danzante su un barcone lungo il Tevere.\nNel frattempo, per\u00f2, Joe non ha perso di vista la ragazza e l'ha seguita di nascosto. Quando Anna si siede sulle scalinate di piazza di Spagna, il giornalista finge di incontrarla per caso. Iniziano a parlare e Anna confessa di essere scappata da un collegio e di voler provare, una volta nella vita, tutto quel che nella sua \"prigione\" non le \u00e8 permesso fare. Joe le propone di accompagnarla e di esaudire il suo desiderio di \"normalit\u00e0\".\nIncontrano anche Irving, il quale usa un finto accendino per farle delle foto. La principessa, in compagnia di quelli che lei crede due imprenditori di fertilizzanti, fuma la sua prima sigaretta, visita il Colosseo, prova ad andare in Vespa, finendo perfino in questura con i due compagni. Tutto viene fissato sulla pellicola di Irving.\nNel frattempo, i tutori della principessa, preoccupati dalla sua scomparsa, richiamano a Roma un enorme numero di agenti in borghese che iniziano a cercarla per tutta la citt\u00e0.\nDopo una giornata di allegri vagabondaggi, la ragazza propone di trascorrere la serata sul barcone lungo il Tevere di cui il parrucchiere le ha parlato la mattina. Giunti l\u00ec, Joe e Anna iniziano a ballare e, trovandosi stretti l'uno nelle braccia dell'altra, dai loro sguardi incomincia a trapelare un tenero sentimento reciproco.\nDurante la festa, per\u00f2, gli agenti in borghese notano la principessa e cercano di convincerla a tornare al palazzo. Joe interviene e immediatamente si scatena una rissa che vede la stessa Anna rompere bottiglie e chitarre in testa agli agenti, mentre Irving documenta il tutto con la sua macchina fotografica.\nJoe e Anna riescono a fuggire, tuffandosi nelle acque del Tevere e, quando ne riemergono, divertiti ed eccitati dall'accaduto, si baciano sulle sponde del fiume. Tornati a casa, rivestiti e asciugati, i due sono costretti a salutarsi. Joe accompagna Anna nei pressi della sua ambasciata e, dopo un triste addio, la ragazza scompare nelle vie di Roma. Rientrata a palazzo, Anna mostra un profondo cambiamento. Da giovane e quasi infantile sognatrice, si \u00e8 trasformata in una vera e propria principessa conscia dei suoi doveri.\nIl giorno seguente, il principale di Joe si precipita da lui per richiedergli la famosa intervista esclusiva, ma il giornalista sostiene di non essere riuscito a ottenerla e, quando anche Irving arriva a casa sua con le foto in mano, Joe spiega all'incredulo amico di non voler pi\u00f9 vendere l'articolo.\nQualche ora pi\u00f9 tardi, entrambi si recano alla conferenza stampa organizzata per far incontrare la principessa Anna con i giornalisti stranieri. Appena entrata, Anna riconosce immediatamente Joe e Irving e ne rimane delusa. Ma durante l'intervista Joe riesce, indirettamente, a comunicarle che non tradir\u00e0 la sua fiducia. Quando la principessa scende dal trono per salutare personalmente alcuni giornalisti intervenuti, fermatasi davanti a Joe e ad Irving riceve da quest'ultimo le foto della sua \"vacanza romana\", prova ulteriore della loro correttezza. Felice e sollevata, dissimulando i suoi sentimenti, Anna saluta Joe con un ultimo sorriso, per poi sparire per sempre dietro una porta.\nLa conferenza \u00e8 finita e i giornalisti si allontanano. Joe rimane qualche momento nel palazzo, poi si avvia per il lungo corridoio, lancia un ultimo sguardo dietro di s\u00e9, ed esce.\nProduzione.\nLa trama fu ispirata dalla vera storia d'amore della principessa Margaret d'Inghilterra, sorella della regina Elisabetta II ed il colonnello della RAF ed eroe di guerra, Peter Townsend. In realt\u00e0 due anni prima dell'uscita del film, la principessa britannica era scappata in Italia per una vacanza in anonimato.\nLe riprese della pellicola iniziarono nell'estate del 1952 e terminarono nel settembre dello stesso anno. In una delle sequenze pi\u00f9 famose, Joe, Anna e Irving visitano la Bocca della Verit\u00e0. La scena in cui Gregory Peck infila la mano nella Bocca facendo finta di averla persa e nascondendosela nella giacca non era preventivata. Fu una trovata dell'attore che non aveva per\u00f2 avvisato la Hepburn. La reazione dell'attrice mentre grida e cerca di aiutare Peck perci\u00f2 \u00e8 reale.\nNel film ricopre una piccola parte l'attrice teatrale Paola Borboni, nel ruolo della donna delle pulizie scandalizzata nel trovare la Hepburn a casa di uno scapolo. Tania Weber appare nella parte di Francesca.\nCostato 1.500.000 dollari, il film venne prodotto dalla Paramount che inizialmente aveva pensato di affidare la regia a Frank Capra. Il ruolo di Joe Bradley era stato proposto a Cary Grant, che aveva rifiutato affermando di essere troppo vecchio per recitare un ruolo sentimentale accanto ad Audrey Hepburn. Grant reciter\u00e0 per\u00f2 a fianco della Hepburn nel 1963, in \"Sciarada\" (\"Charade\"). Per il ruolo della principessa Anna, invece, i produttori avevano preso in considerazione Elizabeth Taylor.\nRiguardo alla scelta finale, il provino di Audrey Hepburn \u00e8 diventato leggendario. Dopo aver provato su copione, mentre veniva ripresa, le fu detto che la scena era finita e che poteva rilassarsi. In realt\u00e0 la cinepresa era ancora in funzione. La Hepburn, ignara, si alz\u00f2 dal letto e sorridente ed emozionata chiese come era andata. Poco dopo si accorse che tutta la \"troupe\" la guardava silenziosamente e che le luci erano ancora accese. Dopo aver visto la reazione fresca e spontanea della giovane attrice, Wyler si convinse di aver trovato la sua Principessa Anna.\nLa sceneggiatura che vinse l'Oscar ed il soggetto furono inizialmente accreditati ad Ian McLellan Hunter e John Dighton. In realt\u00e0 erano di Dalton Trumbo che \"per motivi politici \u00e8 accusato di tradimento contro lo stato\" e perci\u00f2 non poteva operare nella produzione cinematografica. Trumbo mor\u00ec nel 1976 ma l'Oscar gli fu riconosciuto solo nel 1992. McLellan Hunter durante la cerimonia del 1954 non lo ritir\u00f2. \nLuoghi delle riprese.\nIl film fu interamente girato a Roma e negli studi di Cinecitt\u00e0. I luoghi delle riprese sono:\nDistribuzione.\nUscito nelle sale statunitensi nell'agosto 1953, il film ebbe un grande successo di pubblico e di critica, rendendo famoso lo \"stile\" di Audrey Hepburn che, dopo poco tempo, verr\u00e0 pubblicizzato e seguito da tutte le riviste di moda del mondo, grazie alle splendide e note immagini del fotografo di scena Augusto Di Giovanni. Il film incass\u00f2 in tutto il mondo 12.000.000 di dollari.\nPremi e riconoscimenti.\nNel 1953 il National Board of Review of Motion Pictures l'ha inserito nella lista dei migliori dieci film dell'anno.\nNel 1999 il film \u00e8 stato scelto per la conservazione nel National Film Registry della Biblioteca del Congresso degli Stati Uniti.\nRemake.\nNel 1981 Castellano e Pipolo realizzano una versione della pellicola con Adriano Celentano e Ornella Muti, dal titolo \"Innamorato pazzo\". Nel 1987 \u00e8 stato realizzato un remake del film per la televisione con Catherine Oxenberg nel ruolo della principessa Anna e Tom Conti nel ruolo di Joe Bradley."}
{"id": "478275", "revid": "287204", "url": "https://it.wikipedia.org/wiki?curid=478275", "title": "Vicky Leandros", "text": ""}
{"id": "478276", "revid": "767487", "url": "https://it.wikipedia.org/wiki?curid=478276", "title": "Vicky L\u00e9andros", "text": "Biografia.\nNel 1957 segu\u00ec il padre compositore Leo Leandros in Germania, dove tuttora vive.\nRivel\u00f2 il suo talento in giovanissima et\u00e0, mentre prendeva lezioni di chitarra, musica, danza, balletto e canto. Quando non aveva ancora 13 anni pubblic\u00f2 il suo primo disco \"Messer, Gabel, Schere, Licht\", che ebbe un notevole successo in Germania. Questo fu solo l'inizio di una lunga carriera per lei e il padre che fu per Vicky compositore (con lo pseudonimo Mario Panas), manager e produttore.\nNel 1967, rappresent\u00f2 il Lussemburgo all'Eurovision Song Contest con la canzone \"L'amour est bleu\". Si classific\u00f2 solamente al quarto posto ma la sua carriera internazionale ebbe un notevole lancio: incise la canzone in otto lingue diverse vendendo dischi in tutto il mondo.\nIn quel periodo pubblica anche alcuni 45 giri in Italia, incisi per la Derby con il solo nome \"Vicky\".\nCinque anni dopo torna a rappresentare il Lussemburgo all'Eurovision Song Contest 1972. Questa volta vince con la canzone \"Apr\u00e8s toi\" che, in quasi trent'anni, ha venduto pi\u00f9 di 10 milioni di copie. Tradotta in inglese con il titolo \"Come what may\", \u00e8 stata un grande successo in Gran Bretagna dove raggiunse il numero 2 nella \"hit parade\". Altre versioni furono quella in italiano \"Dopo te\", spagnolo \"Y despu\u00e8s\" e tedesco \"Apr\u00e8s toi (Dann kamst du)\".\nNel 2000 cominci\u00f2 ad autoprodurre i propri dischi. L'album \"Jetzt\" ebbe un notevole successo, sia nelle vendite che nella critica del settore.\nNel 2011 collabor\u00f2 con gli Scooter, \"techno band\" tedesca, per la realizzazione del loro singolo \"C'est bleu\".\nVicky Leandros durante la sua carriera ha ricevuto numerosi premi, inclusi dischi d'oro e di platino per aver venduto pi\u00f9 di 100 milioni di dischi.\nVita privata.\nDal 1982 al 1986 \u00e8 stata sposata con l'impresario greco Ivan Zissiades, da cui ha avuto il primo figlio. Risposatasi poco dopo con il barone Enno von Ruffin, nel 2005 si \u00e8 separata anche da lui dopo diciannove anni di matrimonio. Col secondo marito ha generato due figli."}
{"id": "478277", "revid": "1305772", "url": "https://it.wikipedia.org/wiki?curid=478277", "title": "La camisa negra", "text": "La camisa negra \u00e8 una canzone del chitarrista e cantautore colombiano Juanes, terzo singolo estratto dall'album \"Mi sangre\", uscito in America Latina nel 2004. In Europa la canzone \u00e8 stata lanciata come primo singolo dell'album, nel marzo 2005.\nIl brano, completamente in lingua spagnola, ha goduto di vasta popolarit\u00e0, che le ha permesso di arrivare in cima alle classifiche di molti paesi, facendo ottenere a Juanes la fama mondiale. \u00c8 divenuto uno dei tormentoni estivi del 2005.\nLe polemiche.\nLa canzone, il cui titolo tradotto in italiano significa \"La camicia nera\", ha suscitato varie controversie in Europa e specialmente in Italia, quando qualcuno ha associato il titolo alle Camicie Nere fasciste, ed in seguito a ci\u00f2 l'esecuzione della canzone in alcune discoteche \u00e8 stata accolta da alcuni avventori con il saluto a braccio teso e inni al passato regime. In seguito a questi episodi il network Indymedia ha proposto il boicottaggio della canzone.\nIn realt\u00e0, come ha spiegato lo stesso autore nella puntata di \"Top of the Pops\" del 10 settembre 2005 andata in onda su Italia 1, la camicia nera cui fa riferimento \u00e8 un simbolo di lutto. Infatti i primi versi della canzone sono: \"Tengo la camisa negra / hoy mi amor est\u00e1 de luto...\".\nVideo musicale.\nNel videoclip promozionale del brano, Juanes arriva in una citt\u00e0, accompagnato da due donne e un uomo pi\u00f9 anziano. L'uomo e le due donne escono dalla macchina e l'uomo inizia a suonare la chitarra, mentre le due donne iniziano a danzare. Un'onda esce dalla chitarra. Escluso Juanes, ogni persona attraversata dall'onda rimane congelata nel tempo ed esegue lo stesso movimento ripetutamente. Durante l'ultimo ritornello, l'onda inverte la direzione e le persone della citt\u00e0 spariscono.\nTracce.\nCD singolo #1\nCD singolo #2\nMaxi singolo (24 luglio 2005)"}
{"id": "478280", "revid": "15756", "url": "https://it.wikipedia.org/wiki?curid=478280", "title": "Telef\u00f3nica", "text": "Telef\u00f3nica S.A. \u00e8 una compagnia di telecomunicazioni spagnola.\nOperante principalmente in Spagna e America Latina, \u00e8 una delle pi\u00f9 grandi societ\u00e0 mondiali di telecomunicazioni fissa e mobile, quarta in termini di numero di clienti e quinta nel valore di mercato totale. Fondata nel 1924, Telef\u00f3nica era il solo operatore telefonico in Spagna fino alla liberalizzazione del mercato avvenuta nel 1997, e nel 2004 aveva ancora una posizione dominante con oltre il 75% del mercato.\nStoria.\nLa fondazione.\n\u00c8 stata fondata a Madrid il 19 aprile del 1924, durante la dittatura di Miguel Primo de Rivera, con la ragione sociale \"Compagnia Telefonica Nazionale della Spagna\" (\"Compa\u00f1\u00eda Telef\u00f3nica Nacional de Espa\u00f1a - CTNE\"). La sede legale era a Madrid, in avenida de Conde de Pe\u00f1alver (la odierna Gran V\u00eda), al numero 5; il capitale sociale era di un milione di pesetas, suddiviso induemila azioni ordinarie del valore nominale di 500 pesetas. La compagnia aveva il monopolio del servizio telefonico in Spagna ed il principale azionista era la societ\u00e0 americana ITT.\nLa nazionalizzazione.\nNel 1945, lo Stato spagnolo, quando era capo dello stato Francisco Franco, acquis\u00ec per legge il controllo della compagnia telefonica con una quota del 79,6%. La partecipazione venne diluita in conseguenza di un aumento di capitale nel 1967.\nLa privatizzazione.\nLa sua privatizzazione totale si \u00e8 svolta attraverso due offerte pubbliche nel 1995 - sotto il governo di Felipe Gonz\u00e1lez- e nel 1999 - sotto il governo di Jos\u00e9 Mar\u00eda Aznar. Da allora, Telef\u00f3nica \u00e8 diventata una delle pi\u00f9 grandi societ\u00e0 telefoniche. Nel 1990 cambi\u00f2 il suo nome in Telef\u00f3nica SA e ha creato una filiale denominata \"Telef\u00f3nica Espa\u00f1a\", che ha rilevato le sue operazioni e delle attivit\u00e0 in Spagna. Pi\u00f9 tardi entr\u00f2 a far parte di \"Telef\u00f3nica Internacional\" e non era fusa con esso. In seguito della liberalizzazione del mercato delle telecomunicazioni in Europa, Telef\u00f3nica ha dovuto affrontare una maggiore concorrenza in Spagna, a perdere il monopolio di cui godeva, anche se rimane l'azienda leader nel paese per numero di clienti e della fatturazione.\nIn Spagna, il gruppo ha oltre 80 anni di esperienza dalla sua creazione nel 1924 come una societ\u00e0 pubblica, che serve pi\u00f9 di 47.200.000 clienti a fine settembre 2008. In America Latina, l'azienda serve pi\u00f9 di 153.100 clienti al 30 settembre 2008, ed \u00e8 l'operatore leader in Argentina, Cile, Per\u00f9 e ha attivit\u00e0 significative in Brasile, Colombia, Ecuador, El Salvador, Guatemala, Messico, Marocco, Nicaragua, Panama, Porto Rico, Uruguay e Venezuela. In Europa, l'azienda ha una presenza, oltre alla Spagna, nel Regno Unito, Irlanda, Germania, Repubblica Ceca e Slovacchia.\nIl gruppo occupa la quarta posizione nella capitalizzazione di mercato globale delle telecomunicazioni come il primo operatore europeo integrato e il terzo nel Eurostoxx, composto dalle principali aziende in Europa (30 settembre 2008). Il gruppo \u00e8 quotato anche all'estero, e ha pi\u00f9 di 1,5 milioni di azionisti come record separati sia per gli individui e persone giuridiche.\nPer quanto riguarda la loro base di clienti, nell\u2019aprile 2009, il gruppo ha in tutto il mondo 261.400.000 utenti, 11,9% da un anno fa. Di questi, 198 milioni sono mobili, 2,4 milioni in pi\u00f9 rispetto a dicembre e sono 12,8 milioni coloro che usufruiscono dei servizi di rete fissa.\nSponsor.\n\"Telef\u00f3nica\" \u00e8 stata presente anche come sponsor di varie squadre in Formula 1, come Minardi negli anni 1999 e 2000 e Renault dal 2004 al 2006.\nAzienda.\nIl governo spagnolo ha privatizzato il mercato telefonico dal 1997 e, attualmente, Telef\u00f3nica \u00e8 una public company, senza un azionista di controllo. Fra le maggiori partecipazioni, sono da ricordare quelle di BBVA e di La Caixa, le cui quote del 5,17% e 5,013% rispettivamente non consentono comunque il controllo della societ\u00e0.\nL'anno prima nasce Movistar, la divisione della telefonia mobile dell'azienda.\nL'azienda opera principalmente in Spagna, Repubblica Ceca (con \u010cesk\u00fd Telecom), Regno Unito, Germania, Isola di Man (acquisendo O2), Argentina (con Telef\u00f3nica de Argentina), Brasile con Telefonica Brasil (Vivo), Cile (con Telef\u00f3nica M\u00f3viles), Per\u00f9 (con Telef\u00f3nica M\u00f3viles), Colombia (con il marchio Movistar), Porto Rico (con Telef\u00f3nica Empresas e Telef\u00f3nica Larga Distancia), Cina (partecipa al 5% a China Netcom), Marocco (con M\u00e9ditel). Mentre in Portogallo e Italia \u00e8 azionista degli ex monopolisti Portugal Telecom e TIM.\nAttualmente \u00e8 presieduta da Jos\u00e9 Mar\u00eda \u00c1lvarez-Pallete L\u00f3pez, che ha preso il posto di C\u00e9sar Alierta.\nIl 7 luglio 2007 viene multata dall'antitrust comunitario con una sanzione di 151,8 milioni di euro, con l'accusa di aver praticato ai cittadini spagnoli tariffe per la banda larga superiori al 20% della media europea negli anni tra il 2001 e il 2006. La sanzione, decisa dalla titolare dell'antitrust Neelie Kroes, \u00e8 la seconda pi\u00f9 alta ammenda, dopo quella che fu inflitta a Microsoft.\nAzionisti.\nLa multinazionale ha tre azionisti di riferimento, con partecipazioni superiori al 5\u00a0%. Fra di esse ci sono due delle maggiori istituzioni finanziarie spagnole: BBVA e CaixaBank.\nOrganizzazione dell'azienda.\nTelef\u00f3nica possiede:\nTelef\u00f3nica e l'Italia.\nQuando nel 2000 fu lanciata in Italia la gara per l'acquisizione delle licenze UMTS, tra le societ\u00e0 che ottennero la licenza vi era IPSE2000, societ\u00e0 nella quale azionista di riferimento al 45,5% era \"Telef\u00f3nica M\u00f3viles\" e presidente era Pier Luigi Celli (ex-presidente RAI). Attualmente, dell'azienda non si sa pi\u00f9 niente in quanto non ha mai iniziato l'attivit\u00e0 di gestore di telefonia mobile, i dipendenti sono stati quasi tutti licenziati e nel 2006 le \u00e8 stata ritirata la licenza. Sopravvive esclusivamente per gestire le cause contro il governo italiano. Un gruppo di ex-dipendenti in un suo sito Internet ha raccontato (e racconta) tale vicenda. Fatti simili sono successi in Germania, Austria e Svizzera, dove pure Telef\u00f3nica aveva conquistato licenze UMTS per poi rinunciarvi. L'azienda spagnola \u00e8 stata comunque presente per un po' in Italia, attraverso il servizio di ricerca numeri 1288, nato dopo la fine del 12 e facente capo alla controllata TPI, la quale sar\u00e0 poi venduta.\nA febbraio 2007 Telecom Italia era entrata in trattativa con Telef\u00f3nica per l'entrata di quest'ultima in Olimpia, la holding che controlla il 18% dell'ex monopolista italiano, poi sospesa. Ma nel marzo 2007 l'azienda \u00e8 tornata a interessarsi a Telecom, e il mese dopo ha creato una cordata con Mediobanca, Generali, Intesa Sanpaolo, e Benetton, la quale il 28 aprile 2007 ha lanciato un'offerta per l'acquisto di Olimpia da Pirelli; essa \u00e8 stata accettata dall'azienda di Tronchetti Provera e si \u00e8 concretizzata il 24 ottobre dello stesso anno.\nPoco dopo, Telef\u00f3nica vende Endemol a una cordata composta da Mediaset (e la sua controllata Telecinco), Goldman Sachs e John de Mol, per 3 miliardi di euro. Dopo l'uscita di Benetton, Telefonica possiede il 46,179% di Telco che possiede il 22,447% di Telecom Italia. A settembre 2013 Telefonica aumenta la partecipazione in Telecom Italia: avr\u00e0 il 66% di Telco, di cui il 46,2% con diritto di voto, Generali il 19,32%, con diritto di voto per il 30,6%, e Intesa Sanpaolo e Mediobanca il 7,34% entrambe, con diritto di voto pari all'11,6%. Da gennaio 2014, previo parere favorevole dell'autorit\u00e0 Antitrust, Telef\u00f3nica potr\u00e0 salire al 100% di Telco. A luglio Telef\u00f3nica acquista l'11,11 % della pay TV Mediaset Premium per 100 milioni di euro. A settembre Telco vende la propria quota di Telecom al gruppo Vivendi."}
{"id": "478281", "revid": "30300", "url": "https://it.wikipedia.org/wiki?curid=478281", "title": "Diritti Umani", "text": ""}
{"id": "478283", "revid": "324090", "url": "https://it.wikipedia.org/wiki?curid=478283", "title": "Brigida d'Irlanda", "text": "Introduzione.\nSanta Brigida d'Irlanda non \u00e8 da confondere con l'omonima celebre santa svedese.\nSanta Brigida d'Irlanda visse invece alcuni secoli prima ed appartiene a quel genere di personaggi, indubbiamente esistiti storicamente, ma la cui fama \u00e8 stata tramandata grazie a narrazioni leggendarie e simboliche, piuttosto che grazie ad accurate biografie.\nAncora oggi \u00e8 considerata la seconda patrona dell'Irlanda assieme al vescovo san Patrizio: i due probabilmente non si conobbero mai, ma \u00e8 molto probabile che san Patrizio, con l'esempio della sua vita abbia avuto una influenza decisiva rispetto alla vocazione monacale di Brigida. Di fatto ella rappresenta una delle pi\u00f9 significative testimonianze della spiritualit\u00e0 che scatur\u00ec dalla conversione al cristianesimo delle popolazioni celtiche che abitavano l'Irlanda. Assieme alle sante Samthann, \u00cdta e Moninne \u00e8 una delle sole quattro sante irlandesi di cui esista un'agiografia.\nAgiografia.\nIl primo testo biografico conosciuto \u00e8 quello di Cogitosus, un monaco di Kildare, che scrisse \"Vita Brigidae\" attorno al 650, ma in seguito comparvero altre agiografie, di cui una scritta da san Donato di Fiesole, uno scrittore e missionario irlandese che nel IX secolo fond\u00f2 una chiesa intitolata a santa Brigida a Piacenza.\nSecondo la tradizione, Brigida nacque vicino a Dundalk, nella contea di Louth, in Irlanda intorno al 451. I suoi genitori erano Dubhthach, un capo pagano di Leinster, e Brocca, una schiava cristiana pitta, che era stata battezzata da san Patrizio. \nAlcuni storici pensano che la madre di Brigida fosse nativa del Portogallo e che fosse stata rapita da pirati irlandesi per poi essere portata in Irlanda come schiava, cos\u00ec come era accaduto allo stesso san Patrizio.\nSanta Brigida si convert\u00ec al Cristianesimo nel 468, ispirata dalla predicazione di san Patrizio, all'et\u00e0 di soli 6 anni. Malgrado l'opposizione di suo padre, decise di intraprendere una vita religiosa. Numerosi episodi testimoniano la sua fede: aveva un cuore generoso e non rifiut\u00f2 mai l'elemosina ad un povero che andasse a bussare alla porta di casa. La sua carit\u00e0 faceva arrabbiare suo padre: egli pensava che fosse eccessivamente generosa con i poveri ed i bisognosi quando dava loro latte, burro e farina. Quando infine don\u00f2 la spada cerimoniale del padre ad un lebbroso, Dubhtnach si rese conto che la figlia forse era pi\u00f9 adatta a diventare monaca.\nBrigida riusc\u00ec quindi ad esaudire il desiderio di essere mandata in un convento, ricevette il velo dal vescovo San Mel e prese i voti per dedicare la sua vita a Cristo.\nFond\u00f2 diversi conventi: il primo \u00e8 stato quello di Clara, nella contea di Offaly, ma sicuramente il pi\u00f9 importante \u00e8 stato l'Abbazia di Kildare, fondata nel 470, che era un monastero femminile e maschile, di cui divenne badessa.\nEra infatti cosa abbastanza comune nella Chiesa celtica che una donna in qualit\u00e0 di superiora governasse entrambi i rami di un monastero doppio.\nSecondo una leggenda, dopo essere diventata Brigida badessa, l'ormai anziano vescovo Mel, mentre la stava benedicendo, lesse per errore il rito di ordinazione a vescovo e come ogni sacramento questo non pu\u00f2 essere annullato.\nBrigida e tutte le badesse che le successero a Kildare hanno avuto un'autorit\u00e0 amministrativa pari a quella di un vescovo fino al Sinodo di Kells del 1152.\nL'abbazia di Kildare divenne uno dei monasteri pi\u00f9 prestigiosi d'Irlanda e divenne famoso in tutta l'Europa cristiana. Nello \"scriptorium\" del monastero, ad esempio, venne trovato il \"Libro di Kells\" e l\u00ec rimase.\nBrigida mor\u00ec a Kildare intorno al 525 e fu sepolta in una tomba davanti all'altare maggiore della chiesa della sua abbazia. Qualche tempo dopo i suoi resti vennero riesumati e portati a Downpatrick per riposare insieme agli altri due santi patroni d'Irlanda, san Patrizio e san Columba di Iona. Il suo cranio \u00e8 stato portato a Igreja de Sao Joao Baptista (Lumiar) a Lisbona, in Portogallo, da tre nobili irlandesi.\nC'\u00e8 una forte devozione in Irlanda, dove \u00e8 conosciuta come la \"Maria dei Gaelici\": il suo culto \u00e8 stato portato in Europa dai missionari irlandesi, come San Donato e San Foillan, nei secoli dopo la sua morte.\nSignificato del nome Brigida.\nIl nome Brigida \u00e8 tipicamente celtico e precisamente significa \u201cpersona eccelsa, splendida, meravigliosa\u201d. \nSanta Brigida ricevette lo stesso nome di una delle pi\u00f9 potenti divinit\u00e0 pagane: la Dea Brigida infatti era la dea del fuoco, le cui manifestazioni erano il canto, l'arte e la poesia, che gli irlandesi consideravano la fiamma della conoscenza.\nFesta di Santa Brigida.\nData della sua festa fu da sempre il 1\u00ba febbraio, giorno in cui \u00e8 ancora oggi ricordata anche dalla Chiesa Cattolica, che nel delineare un brevissimo profilo della santa riporta i pochissimi dati certi sulla sua vita: badessa e fondatrice di uno dei primi monasteri irlandesi, nonch\u00e9 prosecutrice dell'opera di evangelizzazione intrapresa da San Patrizio.\nLeggende e culti.\nLeggenda sull'origine della madre.\nBrigida trascorse la sua infanzia e probabilmente tutta la sua vita in una societ\u00e0 profondamente impregnata di cultura celtica, che stava trapassando al senso religioso cristiano. Alcune leggende legate alla sua storia la fanno addirittura figlia di una donna che \u201cera al servizio di un druido\u201d, di un sacerdote cio\u00e8 che amministrava l'antica religione dei celti. Non \u00e8 neppure da escludere che costui, come altri druidi sia diventato sacerdote cristiano e abbia cercato di creare, come sovente accadde in quel secolo, un sistema monastico basato sui misteri druidici tradizionali.\nCulto della Fontana di santa Brigida.\nAlcuni autori, in particolare John Sharkey, studioso dell'antica religione celtica, hanno insistito molto su una presunta stretta connessione di Brigida con il mondo cultuale-religioso arcaico celtico. Soprattutto si \u00e8 cercato di riconoscere un preciso legame tra la Brigida cristiana e la dea madre Brigid della religione celtica, giocando forse ai limiti del lecito sulla loro omonimia, si \u00e8 infine voluto identificare le due Brigide. \nAnalizzando il culto legato alla cosiddetta Fontana di Santa Brigida (St. Brigid's Well) a Liscannor (Lios Ceann\u00fair) nella contea di Clare, Sharkey testualmente scrive nel suo libro \u201cI misteri celtici, l'antica religione\u201d: \u201cMolte fontane e sorgenti sono sacre da tempo immemorabile. Nonostante le trasformazioni degli oggetti di devozione e dei riti, l'atto di invocare la sorgente della vita non \u00e8 mai stato dimenticato. Questa fontana un tempo era sacra alla dea madre Brigida che guariva con la potenza del fuoco e dell'acqua. Nel cristianesimo la dea si trasform\u00f2 in santa Brigida, patrona del focolare, della casa e delle fontane sacre.\u201d Questa fontana, che \u00e8 un tipico esempio dei pozzi sacri irlandesi la cui tradizione risale ai culti celtici, \u00e8 meta di un pellegrinaggio l'ultima domenica di luglio A sostegno di questa sua reinterpretazione antropologica della figura della santa, Sharkey ricorda alcuni episodi tratti da leggende popolari irlandesi, secondo i quali si narra che ella sia stata bruciata all'alba del 1\u00ba febbraio nel corso della festa di Imbolc, un episodio questo che ricorda un antico rituale celtico. Cos\u00ec la nuova Brigida diventa la santa patrona del focolare, della casa, delle fontane e delle guarigioni.\nMiracoli e orazioni.\nIl miracolo della birra.\nLe furono attribuiti alcuni miracoli che, proprio come nel caso di Ges\u00f9, costituivano in larga misura risposte ai bisogni dell'uomo, come quando, simulando l'episodio delle nozze di Cana, nel Meath \u201cspill\u00f2 birra da un solo barile per diciotto chiese, in quantit\u00e0 tale che bast\u00f2 dal Gioved\u00ec Santo alla fine del tempo pasquale\u201d, come ricorda il Breviario di Aberdeen.\nOrazione del miracolo della birra.\nAl miracolo della birra, sopra descritto, si rif\u00e0 la \u201cpreghiera di Brigida\u201d:\n\u201cVorrei un lago di birra per il Re dei Re.\nVorrei che la famiglia celeste fosse qui a berne per l'eternit\u00e0 [\u2026].\nVorrei che ci fosse allegria nel berne.\nVorrei anche Ges\u00f9 qui.\u201d\nTradizioni irlandesi.\nIn Irlanda ancora oggi resiste la consuetudine di porre un lumino sulle finestre delle case e numerosi sono i pellegrinaggi ai luoghi legati alla memoria della Santa.\nLa devozione nutrita nei suoi confronti dai numerosi pellegrini irlandesi che nel Medioevo percorrevano l'Europa contribu\u00ec alla diffusione del suo culto in nuove zone, soprattutto della Francia. Essi erano soliti ripetere un'invocazione in gaelico irlandese: \u201cSanta Brigida, custodiscici nel nostro viaggio\u201d.\nLa diffusione del culto di Santa Brigida d'Irlanda in Europa.\nOrigini e diffusione del culto di Santa Brigida d'Irlanda.\nIl culto della Santa irlandese, fu introdotto in Europa continentale dai monaci missionari irlandesi seguaci di San Patrizio, San Colombano e della stessa Santa Brigida badessa del grande monastero di Cille Dara (Chiesa delle Querce, in antico irlandese) che percorsero il continente armati della loro cultura, dei loro splendidi libri e di un fortissimo spirito rinnovatore della chiesa cristiana.\nIn Belgio c'\u00e8 una cappella (del VII-X secolo) a lei dedicata a Fosses-La-Ville.\nLa diffusione del culto di Santa Brigida d'Irlanda in Italia.\nIl culto di Santa Brigida si diffuse in Italia in periodo tardo, mentre in Piacenza, alta Valle Brembana e in Valsassina il culto risulta gi\u00e0 diffuso prima del 1000. \nIn Piacenza, San Donato, monaco missionario irlandese divenuto vescovo di Fiesole, fond\u00f2 nel IX secolo per i pellegrini irlandesi la Chiesa di Santa Brigida di Piacenza con annesso ospedale e ospizio dei pellegrini, donandola ai monaci di regola irlandese dell'Abbazia di San Colombano di Bobbio, monastero che gi\u00e0 possedeva ampi feudi monastici nel centro-nord d'Italia. Inoltre San Donato scrisse sempre nel IX secolo la \"Vita di Santa Brigida di Kildare\".\nEdifici di culto nel bergamesco.\nIn localit\u00e0 Santa Brigida, Valle Brembana, nel Bergamasco si trova la chiesa matrice di Santa Brigida d'Irlanda ora Beata Vergine Addolorata, risale a prima dell'anno 1000, infatti sembra essere stata fondata sui resti di un precedente luogo sacro pagano probabilmente di origine celtica. Si tratta di una strana chiesa che ha subito nel corso dei secoli numerosi ampliamenti e rifacimenti e che sostanzialmente partendo da un antico nucleo alto-medievale \u00e8 stata allungata verso oriente pi\u00f9 che raddoppiando le sue dimensioni e cambiando leggermente, ma consistentemente, anche la sua orientazione.\nAnche nel caso dell'alta Valle Brembana si rileva che la diffusione del culto di San Brigida, sembra essere stato introdotto da alcuni monaci irlandesi giuntivi prima del X secolo periodo durante il quale sembra essere presente nell'area adiacente alla chiesa uno xenodochio cio\u00e8 un luogo di ricovero che doveva ospitare monaci e pellegrini. \nIl culto di Santa Brigida era diffuso in Valsassina e in Valle Averara tra i carcerati condannati al lavoro forzato nelle miniere delle valli da cui i Romani e successivamente i Longobardi e i Franchi ricavavano il ferro e in Valle Averara, anche l'oro.\nDegna di nota anche la cappella Suardi, un oratorio, situato a Trescore Balneario. La cappella, dedicata alle sante Barbara e Brigida, si trova nella villa dei conti Suardi e venne affrescata nel 1524 da Lorenzo Lotto su commissione di Giovan Battista e Maffeo Suardi.\nEdifici di culto nel comasco.\nNelle regioni comasche, Santa Brigida ha goduto fin dall'alto medioevo di un intenso culto, di cui del resto sono testimonianza le chiese e gli altari eretti in suo onore. Nell'area cittadina si pu\u00f2 ricordare la chiesa di Ponzate, eretta nel 1400 e consacrata dal vescovo Mugiasca nel 1779. In Como, nella chiesa di Santo Stefano, che sorgeva sul lato destro della Cattedrale e che fu distrutta nel XIX secolo, c'era un altare dedicato alla Santa meta della devozione popolare. La venerazione per la Santa irlandese giunse a Camerlata avendo come intermediari monaci benedettini italiani e qui si concentr\u00f2 ben presto l'espressione pi\u00f9 solenne dell'attaccamento a Brigida dei comaschi, che le edificarono una piccola chiesa.\nEdifici di culto in altre parti d'Italia.\nEdifici di culto dedicati a santa Brigida sono presenti anche in altre parti d'Italia, soprattutto in quella settentrionale. In Piemonte si trova la cappella di Santa Brigida, a Piasco in provincia di Cuneo, mentre nella provincia di Trento vanno menzionate la Chiesa di Santa Brigida nel paese di Santa Brigida, frazione di Roncegno Terme e la Chiesa di Santa Brigida, a Romagnano, localit\u00e0 del capoluogo Trento. Infine in Toscana si ha la chiesa di Santa Brigida a Pontassieve, in provincia di Firenze.\nCroce di Santa Brigida d'Irlanda.\nLa leggenda narra che un capo pagano locale, o forse suo padre stesso, sul letto di morte era delirante e i suoi parenti cristiani chiamarono Brigida perch\u00e9 provasse a convertirlo. Brigida gli si sedette accanto e cominci\u00f2 a consolarlo, prese quindi dal pavimento dei giunchi e incominci\u00f2 ad incrociarli per formare una croce, il moribondo quindi le chiese che cosa stesse facendo e mentre Brigida lo spiegava, quello cominci\u00f2 a calmarsi e ad interrogarla con maggiore interesse: quando poi Brigida ebbe finito di intrecciare la croce, l'uomo si convert\u00ec e le chiese di essere battezzato."}
{"id": "478286", "revid": "125626352", "url": "https://it.wikipedia.org/wiki?curid=478286", "title": "Citro\u00ebn Visa", "text": "La Visa fu una autovettura utilitaria di Segmento B prodotta dalla casa francese Citro\u00ebn dal 1978 al 1988.\nStoria.\nGenesi e debutto.\nLa genesi della \"Visa\" fu alquanto travagliata, sia per le indecisioni da parte del direttivo, sia per il momento storico, estremamente delicato per la Casa francese. Lanciata sul finire degli anni settanta, la \"Visa\" fu frutto di un progetto le cui origini vanno ricercate ben oltre dieci anni prima.\nSiamo nel 1967: la Citro\u00ebn sta vivendo un momento particolare poich\u00e9 si trova a dover far fronte ad un generale processo di svecchiamento della gamma, visto e considerato che il suo modello pi\u00f9 recente, la Ami 6, era in listino ormai da sei anni. Proprio per quest'ultima si stava pensando di avviare il progetto relativo ad una sua sostituta.\nNacque cos\u00ec una joint-venture tra la Citro\u00ebn e la Fiat, denominata \"PARDEVI\". La Casa italiana stava lavorando in quel periodo alla sua nuova utilitaria, la 127, ed aveva gi\u00e0 predisposto un pianale che avrebbe fatto da piattaforma per la nuova vettura. In base agli accordi intercorsi tra le Case, la Citro\u00ebn avrebbe potuto usufruire di tale pianale per l'erede della \"Ami 6\".\nMa ci si rese conto in realt\u00e0 che troppo tempo avrebbe dovuto trascorrere prima del lancio della nuova vettura e la \"Ami 6\", gi\u00e0 molto discussa al lancio per via delle sue soluzioni stilistiche troppo ardite (ricordiamo il gruppo lunotto-montanti posteriori, rovesciato all'indietro), stava progressivamente perdendo terreno sul piano commerciale. Si dovette quindi procedere ad un aggiornamento nel design del corpo vettura, specialmente nella controversa parte posteriore, dove i montanti ed il lunotto riassunsero una forma pi\u00f9 digeribile da una maggior fetta di potenziale clientela. Tali cambiamenti diedero i natali alla Ami 8: sarebbe stata questa, alla fine, la vettura da sostituire.\nTra le specifiche del progetto vi fu quella della massima abitabilit\u00e0 possibile: a questo scopo, il centro stile diretto da Robert Opron realizz\u00f2 nel 1969 un prototipo (non su base 127) denominato EN101 (ma conosciuto anche con il nome di \"Shadok\"), una sorta di piccola, spigolosa monovolume dal disegno profilato che per\u00f2 non ebbe alcun seguito, pur proponendo alcuni principi ispiratori per i futuri prototipi.\nFu avviato a questo punto il progetto RA, che prov\u00f2 a far tesoro dei principali concetti del progetto \"EN101\". Ma i prototipi che ne derivarono si rivelarono piuttosto mal equilibrati come linee. Dopo numerosi tentativi, ci si rese conto che il pianale della 127 non era adatto alle esigenze del progetto Citro\u00ebn, pertanto nel 1973 fu sciolta la joint-venture con la Fiat e venne avviato il progetto Y che prevedeva la realizzazione di un pianale ad hoc per la vettura. Nel giro di alcuni mesi, Robert Opron, in collaborazione con Jean Giret, realizz\u00f2 due modelli in scala reale: il primo, pi\u00f9 corto e a due sole porte, ed il secondo, pi\u00f9 lungo e con quattro porte. Venne scelto quest'ultimo, poich\u00e9 le direttive imponevano quattro porte. Il progetto Y pot\u00e9 quindi andare avanti e si procedette alla progettazione delle sospensioni.\nMa nel 1974, il gruppo Michelin decise di disfarsi della Citro\u00ebn, da alcuni anni in una grave crisi economica a causa di alcune sue scelte un po' troppo azzardate come l'acquisizione della Maserati nel 1968 ed il flop commerciale della pur valida coup\u00e9 SM (molto penalizzata dal rincaro dei carburanti dopo lo shock petrolifero del '73). Fu la Peugeot a rilevare il pacchetto azionario della Casa del \"double chevron\", ma allo stesso tempo impose che per la futura utilitaria Citro\u00ebn venisse utilizzato un pianale Peugeot.\nPertanto, con sconforto, anche il \"progetto Y\" venne accantonato. Verr\u00e0 rispolverato qualche tempo dopo (tra il 1976 ed il 1977) per essere proposto al governo rumeno e dare inizio cos\u00ec alla storia della Axel.\nSi dovette ricominciare un'altra volta da zero. Fu avviato il progetto VD, ma stavolta con qualche idea chiara in pi\u00f9: cambi\u00f2 il pianale e quindi anche alcuni adattamenti in pi\u00f9 si imponevano, ma l'impostazione generale della carrozzeria fu analoga a quanto gi\u00e0 stabilito nel corso del precedente \"progetto Y\". Qui per\u00f2 si present\u00f2 anche una difficolt\u00e0, data dalle dimissioni rassegnate da Robert Opron, in seguito a divergenze con il direttivo PSA. Sul piano tecnico, venne utilizzato il pianale della Peugeot 104 e vennero previsti in prevalenza motori Peugeot, ma vi fu spazio anche per il bicilindrico raffreddato ad aria di origine 2CV. Ci\u00f2 comport\u00f2 per\u00f2 il ridisegnamento delle sospensioni per quegli esemplari che avrebbero montato i motori Peugeot, poich\u00e9 questi ultimi erano disposti trasversalmente e andavano a sottrarre spazio laddove, nel caso del motore bicilindrico, si trovavano gli organi dell'avantreno.\nSi tratt\u00f2 a questo punto di tradurre in realt\u00e0 quanto progettato e di procedere quindi all'industrializzazione del \"progetto VD\": per la realizzazione in serie della nuova vettura fu scelto lo stabilimento di Rennes, dove negli anni sessanta fu assemblata la Ami 6 e successivamente la GS. Si dovette procedere ad un grandissimo lavoro di ampliamento delle strutture dello stabilimento, in modo tale da poter ospitare anche le linee di montaggio della \"Visa\". Inoltre, un ulteriore stabilimento, quello della SCEMM di Levallois, fu incaricato di costruire il nuovo bicilindrico raffreddato ad aria. \nSi parla di nuovo motore perch\u00e9 anche se di derivazione di quello della 2CV, fu oggetto di alcune modifiche di una certa entit\u00e0, tanto da alterarne la stessa cilindrata, da 602 a 652 cm\u00b3.\nUna prima presentazione alla stampa si ebbe in Grecia durante un soggiorno organizzato a Kallithea dalla Casa madre per svariati membri della stampa europea. Furono ben 432 i giornalisti inviati da tutta Europa per assistere alla presentazione della nuova vettura. Tale soggiorno dur\u00f2 ben oltre un mese, fino al 1\u00ba ottobre, durante il quale i giornalisti ebbero modo di provare la \"Visa\", trasportata in Grecia in vari esemplari e varie versioni.\nE finalmente si arriv\u00f2 al debutto ufficiale della \"Visa\", avvenuto il 5 ottobre del 1978 al Salone dell'automobile di Parigi.\nDesign ed interni.\nIn realt\u00e0, la \"Visa\" non pot\u00e9 definirsi un capolavoro di stile: la vettura che, ancora in fase di progettazione, venne congelata per essere avviata alla fase industriale, lasci\u00f2 perplessi gli stessi progettisti che trovavano molto forzate certe sue soluzioni stilistiche.\nIn generale, si trattava per\u00f2 di un'onesta vettura che offriva tra l'altro un ottimo connubio tra dimensioni compatte, abitabilit\u00e0 notevole e praticit\u00e0 di utilizzo, oltre che di affidabilit\u00e0 meccanica.\nIl corpo vettura a due volumi e cinque porte (era presente anche un vero portellone posteriore) permetteva un agevole accesso alla vettura quando ancora molte vetture dello stesso segmento non vantavano le stesse doti.\nIl frontale della \"Visa\" appena lanciata fu la parte che fece pi\u00f9 discutere, a causa della calandra trapezoidale in plastica grezza che si integrava del tutto con lo scudo paraurti. Ai lati della calandra, quasi appoggiati sopra il paraurti, trovavano posto i gruppi ottici, anch'essi trapezoidali. La parte anteriore della \"Visa\" era caratterizzata inoltre da un cofano piuttosto spiovente, motivato da esigenze di tipo aerodinamico. La vista laterale, tipicamente Citro\u00ebn, era caratterizzata in primis dal disegno dei passaruota, ad arco quelli anteriori e semicarenati quelli posteriori. Si poteva inoltre notare gi\u00e0 dall'esterno che la zona riservata all'abitacolo appariva molto sviluppata, sia in altezza che in lunghezza, in modo da favorire l'abitabilit\u00e0. La coda era caratterizzata innanzitutto dall'ampio portellone che si chiudeva a filo con i gruppi ottici, questi ultimi di forma rettangolare e situati ai lati della targa, subito sopra il paraurti posteriore, anch'esso di plastica grezza.\nUno dei contenuti di maggior rilievo tra quelli offerti dalla \"Visa\" fu senza dubbio la generosit\u00e0 dal punto di vista dell'abitabilit\u00e0 interna, superiore a quella di molte concorrenti dell'epoca. L'equipaggiamento interno era caratterizzato, oltre che dal consueto volante monorazza, anche dal dispositivo PRN, ossia un cilindro montato accanto al volante che conteneva tutti i comandi relativi a tergicristallo, luci e clacson e che dalla stampa specializzata dell'epoca fu soprannominato \"satellite\".\nStruttura, meccanica e motori.\nMeccanicamente, la \"Visa\" condivideva il pianale con la Peugeot 104. Da quest'ultima vennero riprese le geometrie di avantreno (di tipo MacPherson) e retrotreno (a bracci tirati). Erano presenti anche molle elicoidali ed ammortizzatori idraulici telescopici. Tuttavia, la Casa del \"double chevron\" non volle rinunciare a preservare la propria identit\u00e0 di marchio, da sempre sinonimo, oltre che di affidabilit\u00e0, anche di viaggi in pieno comfort. Perci\u00f2 procedette ad una ritaratura delle sospensioni in modo da renderle meno rigide e quindi in modo da aumentare il comfort di marcia. L'impianto frenante era di tipo misto, con dischi all'avantreno e tamburi al retrotreno. Non era presente il servofreno.\nPer risparmiare peso, su una scocca di dimensioni generose, si \u00e8 ricorso dove possibile a materiali leggeri, in particolare alla plastica: in plastica vennero per esempio realizzati entrambi i paraurti.\nAl suo debutto, la \"Visa\" fu disponibile in due motorizzazioni:\nUna menzione particolare \u00e8 dovuta al bicilindrico delle versioni di base, che annovera tra le sue caratteristiche le canne cilindri in nikasil e addirittura l'accensione elettronica integrata.\nIl cambio era in entrambi i casi di tipo manuale a 4 marce, ma a richiesta era possibile avere un cambio a 5 marce in abbinamento al motore da 1.1 litri.\nEvoluzione.\nLa produzione venne avviata nello stabilimento di Rennes nella sola configurazione berlina 2 volumi a 5 porte, ed in tre livelli di allestimento: \"Special\" e \"Club\", con motore bicilindrico, e \"Super\" con motore XW da 1.1 litri.\nNel 1979 venne introdotta la prima delle serie speciali, denominata \"Carte Noire\". Si trattava di una \"Visa Super\" con verniciatura nera integrale, compresi i paraurti e la calandra, e con filetti color oro. Di color dorato erano anche i listelli della calandra, lo stemma della Casa sopra di essa ed i cerchi, tranne i copriruota rimasti del colore originale. Internamente la vettura era provvista di poggiatesta anteriori e predisposizione per l'autoradio. Ma le vendite stentarono e alla fine dello stesso anno la Casa francese procedette alle prime migliorie: venne montata una nuova cornice nera per il lunotto, mentre internamente la plancia divenne solcata da scanalature trasversali in luogo dei precedenti motivi a nido d'ape.\nNel 1980, e precisamente il 21 marzo, venne lanciata la seconda serie speciale, stavolta denominata \"Sextant\" e prodotta in 2\u00a0000 esemplari per la sola Francia: tale versione era caratterizzata da una livrea bicolore bianco-azzurra. Nella seconda met\u00e0 dello stesso anno, la \"Visa Super\" fu sostituita da due versioni: la Super E, con lo stesso motore da 1.1 litri, ma con potenza portata a 57\u00a0CV, e la Super X, che montava invece il motore XZ da 1219\u00a0cm\u00b3 e 64\u00a0CV di potenza, e che divenne provvisoriamente il modello di punta della gamma, dotato di allestimento specifico e pi\u00f9 curato, di impianto frenante servoassistito, e di un assetto ribassato di 15\u00a0mm. Nella stessa occasione venne lanciata anche la terza serie speciale, chiamata \"Carte Noire Filet Rouge\", esternamente simile alla prima \"Carte Noire\", ma con filetti rossi anzich\u00e9 dorati.\nNel 1981 arriv\u00f2 il restyling, realizzato dal carrozziere Heuliez su richiesta di Georges Falconnett, all'epoca direttore commerciale della Citro\u00ebn, la quale stentava ad avere idee efficaci sul piano dello stile dopo le dimissioni di Opron. Per la \"Visa\", Heuliez ridisegn\u00f2 un nuovo frontale, pi\u00f9 lineare e meno tormentato, ed i fari anteriori posteriori, anch'essi rivisitati. Il poco tempo a disposizione per effettuare tale aggiornamento non permise ad Heuliez di intervenire sui lamierati, ma semplicemente sugli inserti in plastica. Anche i paraurti vennero ridisegnati. Per quanto riguarda la gamma, vi furono solo pochi interventi mirati, in particolare sulla \"Visa Super E\", il cui motore da 1.1 litri venne reso pi\u00f9 parco nei consumi. Lo stesso modello venne anche provvisto di servofreno.\nGrazie a questi interventi, prevalentemente di carattere estetico, la \"Visa\" cominci\u00f2 progressivamente a raccogliere consensi: entro la fine dell'anno, i dati di vendita risultarono pi\u00f9 che raddoppiati rispetto al mese di aprile del 1980. Alla fine dello stesso anno, venne introdotta la Visa L, che and\u00f2 ad interporsi tra la economica \"Club\" con motore bicilindrico e la \"Super E\", gi\u00e0 di per s\u00e9 piuttosto spartana. Il motore era lo stesso della Visa \"Super E\".\nNel gennaio del 1982 venne introdotta la Visa Entreprise, versione destinata a commercianti ed artigiani poich\u00e9 omologata come autocarro. Inizialmente poteva essere scelta con il bicilidrico da 652\u00a0cm\u00b3 oppure con il 1.1 XW da 57\u00a0CV. Due mesi dopo, e precisamente il 24 marzo 1982, vide la luce la Visa Chrono, una serie speciale di 1000 esemplari, limitata al solo mercato francese e caratterizzata dalla livrea sportiva bianca con decals longitudinali rosse e blu, e cerchi verniciati in bianco. Il motore era lo stesso dell'altrettanto limitata \"104 ZS2\", vale a dire il 1.4 da 93\u00a0CV, ma stavolta accoppiato ad un pi\u00f9 consono cambio a 5 marce. In quel periodo uscirono anche altre tre edizioni speciali della \"Visa\", e cio\u00e8 la West End, la Drapeau e la Platinum, queste ultime due previste solo per il mercato britannico. Nel luglio del 1982 venne introdotta la Visa GT, che and\u00f2 a sostituire la \"Super X\" e che montava il 1.4 della \"Chrono\", ma depotenziato ad 80\u00a0CV. Anche in questa versione il cambio era a 5 marce. Tale variante di trasmissione divenne optional nella \"Super E\", rimasta invece in listino. Il 1982 vide anche la soppressione della \"Visa Special\", sostituita da un modello denominato semplicemente \"Visa\", senza alcuna sigla specifica.\nIl mese di aprile del 1983 vide l'arrivo di un'importante variante, ossia la versione cabriolet, gi\u00e0 presentata a Ginevra un mese prima e realizzata da Heuliez sulla base della \"Super E\", della quale manteneva anche l'unit\u00e0 motrice da 1.1 litri e 50\u00a0CV. Tale versione aveva la particolarit\u00e0 di conservare la sua configurazione a quattro porte laterali: per forza di cose dovette essere soppresso il portellone posteriore. Contemporaneamente, la \"Chrono\" venne riproposta, ma stavolta non solo per il mercato francese, bens\u00ec anche per i mercati di Germania, Italia, Austria, Belgio, Paesi Bassi e Svizzera. L'unica differenza stava nel motore, sempre da 1.4 litri, ma stavolta nella versione da 80\u00a0CV gi\u00e0 utilizzata per la GT (tranne che le \"Chrono\" destinate alla Svizzera, dove la potenza fu ulteriormente depotenziata a 72\u00a0CV). Esternamente era caratterizzata da strisce adesive nel colore delle bandiere degli Stati a cui era destinata. Nel luglio del 1983, la gamma fu sottoposta ad alcuni aggiornamenti: la dotazione si arricch\u00ec leggermente con l'arrivo della spia del freno a mano, dell'accendisigari e di altri piccoli dettagli. Contemporaneamente, cambiarono le denominazioni: la \"Visa L\" divenne Visa 11E, mentre la \"Super E\" divenne 11RE. Un mese dopo, ad agosto, fu la volta altre due nuove serie speciali: da una parte, la GT Tonic, realizzata appunto sulla base della normale \"GT\", ma con livrea esteriore e plancia simili a quella della \"Chrono\". Nel mercato portoghese tale edizione prese il nome di Bi-Campeao, per celebrare i successi della vettura al rally del Portogallo. La seconda serie speciale di quel periodo fu la Platine, prevista in duemila esemplari e verniciata in tinta grigio metallizzata. Nel mese di ottobre fu la volta della Visa 1000 Pistes, una delle versioni pi\u00f9 adorate dagli appassionati, caratterizzata da una livrea assai sportiva ed aggressiva, bianca con strisce adesive rosse e blu, cerchi e calandra verniciati anch'essi in bianco e nuovi gruppi ottici tondi e sdoppiati. Tale serie speciale venne commercializzata in duecento esemplari, necessari per l'omologazione della vettura nel Gruppo B. La \"1000 Pistes\" era spinta da un'unit\u00e0 da 1.4 litri derivata da quella delle altre versioni 1.4, ma che in questo caso venne elaborato fino a raggiungere la potenza massima di ben 112\u00a0CV. Ma la vera particolarit\u00e0 tecnica della \"1000 Pistes\" stava nella trazione integrale: ci\u00f2 fece della \"1000 Pistes\" una versione realmente significativa dal punto di vista storico, versione che oggigiorno \u00e8 molto ricercata, nonch\u00e9 molto rara.\nNel gennaio del 1984 la gamma si estese verso il basso con l'arrivo della nuova \"Visa 10E\", prima versione equipaggiata con il motore XV da 954\u00a0cm\u00b3 in grado di erogare una potenza massima di 45\u00a0CV. Tale modello and\u00f2 a sostituire la \"11E\". Inizialmente, per\u00f2, tale versione fu disponibile solo per il mercato italiano: solo due anni dopo sarebbe arrivata anche in Francia. Il 23 marzo dello stesso anno vi fu l'arrivo della versione diesel, spinta dal motore XUD7 da 1769\u00a0cm\u00b3, un'unit\u00e0 aspirata della potenza di 60\u00a0CV. La \"Visa 17\" venne proposta negli allestimenti \"D\", \"RD\" e \"D Entreprise\", quest'ultima omologata come autocarro, esattamente come le altre \"Entreprise\". Nella primavera dello stesso anno venne introdotta l'ennesima serie speciale, denominata \"Olympique\" (\"Challenger\" per il mercato britannico), realizzata sulla base della \"11E\". Al Salone di Parigi, nell'ottobre 1984, venne presentata la C15, versione furgonata della Visa, dotata di un vero cassone posteriore per il trasporto delle merci.\nNel 1985 venne cambiata la gamma colori ed anche la strumentazione interna ricevette alcuni sostanziosi aggiornamenti. Pi\u00f9 o meno nello stesso periodo la \"GT\" venne tolta di produzione ed al suo posto fu lanciata la Visa GTI, spinta dal motore XU5 da 1580\u00a0cm\u00b3, un'unit\u00e0 motrice in grado di erogare fino a 105\u00a0CV di potenza massima. Questa divenne la versione top di gamma, caratterizzata esteriormente dai cerchi in lega e dai fari tondi sdoppiati sulla falsariga di quelli gi\u00e0 visti nella serie limitata \"1000 Pistes\". Poco tempo dopo fu introdotta la \"Visa 14 TRS\", dotata dello stesso motore PSA XY della Visa GT, ma depotenziato a 60\u00a0CV in modo da privilegiare maggiormente la coppia motrice e consentire un utilizzo tranquillo. Ed ancora, sempre nei primi mesi del 1985, venne lanciata una nuova serie limitata, denominata nuovamente \"Challenger\" come quella di un anno prima, destinata al solo mercato britannico. Ma stavolta tale serie speciale fu estesa ad altri sei Paesi europei, ed inoltre era basata sulla meccanica della \"GT\". Nella seconda met\u00e0 dell'anno, la Visa con carrozzeria cabriolet venne tolta di listino, mentre venne introdotta un'ulteriore serie speciale denominata \"Leader\" e disponibile inizialmente con il motore 1.1 da 50\u00a0CV. Poco tempo dopo la Leader sarebbe stata proposta anche con il 1.7 diesel da 60\u00a0CV.\nA partire dall'11 marzo del 1986 la \"Visa 10E\" cominci\u00f2 ad essere commercializzata anche in Francia, ma in questo caso la \"11E\" rimase in listino e non venne eliminata come invece era accaduto due anni prima nel listino italiano. Nello stesso anno la \"GTi\" vide la sua potenza salire da 105 a 115\u00a0CV, esattamente come la corrispondente versione della 205, della quale riprendeva il motore. Nella seconda met\u00e0 dello stesso anno fu presentata la nuova AX, vettura destinata qualche tempo dopo a sostituire la \"Visa\", almeno nelle sue versioni di gamma bassa e medio-bassa. Per questo motivo, l'anno seguente vi fu un sostanzioso sfoltimento della gamma, con l'uscita di produzione dei modelli \"Club\", \"11E\" e \"14 TRS\", nonch\u00e9 delle \"Entreprise\" a benzina.\nL'uscita definitiva di produzione della \"Visa\" si ebbe nel luglio del 1988.\nRiepilogo caratteristiche.\nDi seguito vengono riepilogate le caratteristiche relative alle versioni costituenti la gamma \"Visa\". I prezzi riportati sono in franchi francesi e si riferiscono al livello di allestimento pi\u00f9 basso ed al momento del debutto nel mercato locale:\nL'attivit\u00e0 sportiva.\nTra la fine del 1979 e l'inizio del 1980 si cominci\u00f2 a programmare il rientro della Citro\u00ebn nelle competizioni, ed in particolare nei rally, e la Visa fu la vettura designata per rivestire tale compito. Sotto la guida del responsabile incaricato dell'attivit\u00e0 agonistica, Guy Verrier (gi\u00e0 pilota di rally con le Citro\u00ebn DS ed SM), gi\u00e0 il 20 maggio del 1980 venne approntata una \"Visa\" dotata di motore 1.1 da oltre 100\u00a0CV. Tale vettura, denominata Visa Super Rallye e pilotata da Francisco Romaozinho, esord\u00ec il 13 giugno e riusc\u00ec a piazzarsi ottava in classifica generale al termine del rally di San Miguel (Azzorre). Un risultato non di gran rilievo, ma significativo se si considera il fatto che la vettura era ancora in fase di messa a punto. Nel mese di novembre, la vettura si classific\u00f2 al quarto posto in classifica generale e seconda nel Gruppo 2 dietro alla Datsun 160J di Mendes.\nIn seguito arrivarono anche delle \"Visa\" completamente stravolte meccanicamente ed anche nel corpo vettura. Un esempio fu la Visa Lotus, cos\u00ec chiamata perch\u00e9 basata nientemeno che sulla meccanica della Lotus Esprit Turbo. Il suo motore sovralimentato da 2.2 litri era sistemato in posizione centrale ed erogava fino a 210\u00a0CV di potenza massima. Il grosso problema di questa vettura fu per\u00f2 il suo peso eccessivo che le imped\u00ec di avere un seguito agonistico. Un nuovo tentativo si ebbe con l'inserimento di un motore da 2 litri mutuato dalla CX20 ed elaborato fino a raggiungere 200\u00a0CV. Tale vettura raggiunse il secondo posto nella prima prova del \"Rallye des Mille Pistes\", nel luglio 1981, ma nella seconda prova ruppe un mozzo posteriore e dovette abbandonare.\nNel 1982, i nuovi regolamenti agonistici che sancirono di fatto la cancellazione dei gruppi dall'1 al 5 e che decretarono tra l'altro la nascita del gruppo B, imposero alla Casa francese la realizzazione di una nuova Visa da competizione, denominata Visa Troph\u00e9e. Tale vettura era equipaggiata con il motore 1.2 utilizzato anche per la \"Super X\", ma che in questo caso venne spremuto fino ad arrivare a 100\u00a0CV a 6500 giri/min. Anche questa vettura riusc\u00ec ad ottenere dei discreti risultati, grazie al quinto posto nel Rally del Portogallo del 1982, ottenuto da Alain Coppier.\nNello stesso periodo, fu varato un programma che consentisse ai piloti \"in erba\" di poter emergere nel mondo dei rally: molti furono gli esemplari di Visa impiegati a tale scopo.\nLa Visa Gruppo B del 1983 montava un motore da 1434\u00a0cm\u00b3 in grado di erogare 145\u00a0CV ed un differenziale autobloccante. Con questa vettura furono in tre i piloti in grado di raccogliere buoni risultati: Olivier Tabatoni, Christian Dorche e Alain Coppier.\nIn seguito, la Visa venne anche impiegata per la Parigi-Dakar, dove delle tre vetture schierate, solo una riusc\u00ec a raggiungere il traguardo, classificandosi all'ottavo posto di classe. Il pilota era Marc Lacaze.\nNel 1984 vennero impiegate delle Visa derivate direttamente dalla \"1000 Pistes\" stradale, la quale ha permesso l'omologazione delle vetture nel Gruppo B. Sfortunatamente non riuscirono ad ottenere grossi risultati. La \"1000 Pistes\" da competizione ebbe modo di rifarsi due anni dopo, conquistando ben tre titoli nazionali di rally, grazie ai piloti Christian Dorche, Carole Vergnaud e Pascale Neyret. Fu l'ultimo acuto di un'intensa attivit\u00e0 agonistica: a partire dal 1987, fu la AX ad essere impiegata nelle competizioni."}
{"id": "478287", "revid": "767487", "url": "https://it.wikipedia.org/wiki?curid=478287", "title": "Linda Martin", "text": "Biografia.\nNata a Omagh, capoluogo del distretto nordirlandese omonimo, fa parte dal 1969 dei Chips, una band di Belfast.\nUna volta iniziata la carriera solista ha rappresentato l'Irlanda all'Eurovision Song Contest due volte, con due canzoni di Johnny Logan. Nel 1984 arriv\u00f2 seconda con \"Terminal 3\" mentre nel 1992 vinse con \"Why Me?\".\nHa presentato sulla RT\u00c9 il quiz show \"The Lyrics Board\", uno dei programmi pi\u00f9 popolari della televisione irlandese. Ha fatto parte anche del cast di \"You're A Star\", un programma musicale simile ad Operazione Trionfo."}
{"id": "478291", "revid": "438678", "url": "https://it.wikipedia.org/wiki?curid=478291", "title": "Il cavaliere della valle solitaria", "text": "Il cavaliere della valle solitaria (\"Shane\") \u00e8 un film western del 1953, diretto da George Stevens.\nNel 1993 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 1998 l'American Film Institute l'ha inserito al sessantanovesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 salito al quarantacinquesimo posto.\nTrama.\nShane, un misterioso cavaliere solitario, scende dai monti del Wyoming e giunge in una vallata dove incontra la famiglia Starrett, composta dal capofamiglia Joe (Johnny, nella versione italiana), dalla moglie Marian e dal figlio, il piccolo Joey (Joe, nella versione italiana).\nLa vallata \u00e8 oppressa dalla prepotenza dei Ryker, una ricca famiglia che vuole spadroneggiare comprando le terre da tutti i coloni anche contro la loro volont\u00e0 in modo da assicurarsi il monopolio sul bestiame. Shane si sente in dovere di aiutare la famiglia Starrett e diventa quindi l'aiutante di Joe alla fattoria, facendosi benvolere anche da Marian, che \u00e8 timidamente attratta da lui, e da Joey, che \u00e8 impressionato dalla sua abilit\u00e0 con la pistola.\nSceso in citt\u00e0 per fare acquisti in un emporio, Shane viene insultato dagli scagnozzi di Ryker. Inizialmente non reagisce alle provocazioni ma riesce poi da solo ad avere la meglio sugli avversari dopo una lunga scazzottata. I Ryker vorrebbero assoldare Shane alle proprie dipendenze, ma questi rifiuta, ribadendo la propria fedelt\u00e0 a Starrett.\nI Ryker cambiano allora strategia, passando all'azione di forza: chiamano il famoso pistolero Jack Wilson, che al suo arrivo uccide subito uno dei coloni che ha osato ribellarsi. Al funerale, molti abitanti della vallata manifestano l'intenzione di scappare, ma Starrett trova le parole giuste per far loro capire quali sono i valori importanti della vita: la famiglia, la lealt\u00e0, la capacit\u00e0 di resistere alle avversit\u00e0.\nSuccessivamente i Ryker sembrano disponibili al dialogo e fanno sapere di voler parlare con Starrett, il quale si dichiara pronto ad andare in citt\u00e0 per trattare; ma una spia avverte Shane che si tratta di un tranello. Sia la moglie di Starrett che Shane cercano di dissuadere Joe dall'andare all'incontro, ma inutilmente. Shane ricorre quindi alle maniere forti e, dopo una lunga scazzottata mentre sta soccombendo, \u00e8 costretto a colpire Joe alla testa con il calcio della pistola, tramortendolo.\nShane ha infatti deciso di prendere il posto di Joe e andare ad affrontare da solo i Ryker e dice addio a Marian prima di andarsene definitivamente. Il piccolo Joey lo segue in compagnia del suo cane. Giunto in citt\u00e0, Shane affronta Jack Wilson e lo uccide in duello, davanti agli occhi esterrefatti di Joey, cos\u00ec come riesce ad uccidere i due fratelli Ryker che stavano cercando di sparargli a tradimento, rimanendo leggermente ferito. Il piccolo chiede a Shane di restare, ma il cavaliere rifiuta, dicendo al bambino di tornare subito dai genitori per tranquillizzarli e per assicurar loro che la serenit\u00e0 \u00e8 tornata finalmente nella vallata, e soprattutto raccomanda a Joey di crescere forte e leale.\nShane cerca inoltre di far capire a Joey di non considerarlo un eroe solo perch\u00e9 ha sconfitto in duello un pistolero malvagio: \"a torto o a ragione\", egli ha comunque ucciso un uomo e ha infranto la legge. Quindi si allontana solitario a cavallo verso i monti, seguito dal disperato richiamo di Joey: \"Come back, Shane!\", \"Torna qui, Shane!\".\nRiconoscimenti.\nIl film ha ottenuto sei candidature ai Premi Oscar 1954, comprese quelle per miglior film e miglior regista, vincendo solo il premio per la migliore fotografia."}
{"id": "478298", "revid": "6923", "url": "https://it.wikipedia.org/wiki?curid=478298", "title": "Rolf L\u00f8vland", "text": "Biografia.\nRolf L\u00f8vland ha studiato al Conservatorio di Kristiansand. Nella sua carriera ha scritto numerose canzoni ed \u00e8 il principale fautore del successo delle Bobbysocks all'Eurovision Song Contest 1985. Sue sono anche \"Mitt Liv\" e \"Duett\", che hanno rappresentato il paese scandinavo all'Eurofestival nel 1987 e nel 1994.\nDal 1995 fa parte del duo dei Secret Garden che con la sua composizione \"Nocturne\" vinse l'Eurovision Song Contest e che da allora, dopo pi\u00f9 di dieci anni di carriera, gode di un notevole successo a livello internazionale."}
{"id": "478308", "revid": "123860682", "url": "https://it.wikipedia.org/wiki?curid=478308", "title": "Telef\u00f3nica O2", "text": "Telef\u00f3nica O2 (reso graficamente come il simbolo chimico dell'ossigeno), conosciuta prima del marzo 2006 come \"O2 plc\" e prima del marzo 2005 con il nome di \"mmO2\", \u00e8 una societ\u00e0 di telecomunicazioni britannica specializzata nella telefonia mobile con sede a Slough.\nStoria.\nLa societ\u00e0 fu creata nel 1985 come \"joint venture\" tra BT Group e Securicor sotto il nome di \"Cellnet\". Nel 1993 inizi\u00f2 a fornire servizi GSM. Nel 1999 divenne interamente parte di BT Group come \"BT Cellnet\". In seguito raggiunse l'indipendenza dall'operatore nel 2001, assumendo il nome di \"O2\". La compagnia operava in Regno Unito, Irlanda, Germania e nell'Isola di Man (attraverso la sussidiaria Manx Telecom); nei Paesi Bassi, invece, ha ceduto le proprie attivit\u00e0 nel 2003.\nDopo un periodo di indipendenza di circa 5 anni, ha acconsentito il 31 ottobre 2005 ad essere acquisita dalla spagnola Telef\u00f3nica; tale operazione si \u00e8 conclusa il 23 gennaio 2006. Tuttavia Telef\u00f3nica O2 continua ad avere la sua sede nel Regno Unito ed ha anche mantenuto il suo nome originario.\nIl 31 dicembre 2005 ha raggiunto 27,4 milioni di clienti nel Regno Unito, Germania e Irlanda.\nNel mese di giugno del 2013, Hutchison Whampoa annunci\u00f2 di voler acquisire la sussidiaria irlandese di O2 per un corrispettivo di 780 milioni di euro; l'operazione si concluse nel marzo del 2015 portando alla fusione di O2 Ireland con 3 Ireland, la societ\u00e0 controllata di Hutchison Whampoa in Irlanda.\nIl 12 giugno 2018 Telef\u00f3nica ha creato in Spagna O2 un nuovo operatore virtuale sotto rete Movistar. Il marchio O2 \u00e8 gi\u00e0 presente in Regno Unito e Germania e offre servizi mobili a prezzi inferiori.\nA un mese dal lancio l'operatore \u00e8 stato costretto a fermare le nuove attivazioni dopo i reclami da parte dei clienti che non hanno ricevuto le loro portabilit\u00e0.\nSponsorizzazioni.\nNel mondo dello sport, la compagnia \u00e8 nota soprattutto per essere stata sponsor principale del club calcistico londinese (dalla stagione 2002-2003 fino agli ultimi mesi della stagione 2005-2006), ed \u00e8 a tutt'oggi sponsor principale della nazionale inglese di rugby.\nConcorrenti.\nRegno Unito\nGermania\nRepubblica Ceca\nSlovacchia"}
{"id": "478309", "revid": "79968", "url": "https://it.wikipedia.org/wiki?curid=478309", "title": "Verticalizzazione", "text": "La verticalizzazione, in campo economico, \u00e8 quel processo che un'impresa compie quando acquisisce, o con nuove installazioni di impianti o direttamente acquistando altre imprese, le funzioni precedentemente svolte a monte e a valle della filiera produttiva. In altre parole quando acquisisce imprese in precedenza fornitrici di materie prime o semilavorati, oppure imprese in precedenza clienti delle materie e dei semilavorati prodotti dall'azienda che si verticalizza.\nIl processo di \"verticalizzazione\" \u00e8 concettualmente diverso come logica dal processo di espansione di un'impresa in senso orizzontale, quando invece di acquisire il controllo diretto dei fornitori o dei clienti intermedi, l'azienda \"compra\" i concorrenti. Se nel primo caso l'impresa mira ad un controllo monopolistico del ciclo produttivo, tentando di incrementare gli utili sommando i margini operativi dei diversi passaggi produttivi, nel secondo caso l'impresa mira ad un controllo monopolistico del proprio mercato, tentando di incrementare gli utili con l'eliminazione delle politiche concorrenziali sul prezzo o sul prodotto.\nI due processi non sono disgiunti, in quanto un'impresa tendenzialmente cercher\u00e0 di crescere sia in senso verticale sia in senso orizzontale, acquisendo potenza e controllo del mercato. In un'economia improntata al totale liberismo, questi processi non vengono minimamente ostacolati. Tuttavia, nei Paesi occidentali, la tendenza a questo tipo di espansione \u00e8 limitata dai Governi attraverso le diverse Autorit\u00e0 Antitrust."}
{"id": "478312", "revid": "436907", "url": "https://it.wikipedia.org/wiki?curid=478312", "title": "Giuliano Sangiorgi", "text": "Biografia.\nNasce il 24 gennaio 1979 a Nard\u00f2 da Gianfranco Sangiorgi (scomparso a gennaio 2013) e Carmelina Serio, ma ha sempre vissuto a Copertino. Dopo il diploma di liceo classico, nel 2000 fonda i Negramaro, con cui inizia una proficua attivit\u00e0 musicale fino ad affermarsi nel circuito alternativo nazionale. Nel 2005 partecipa con il gruppo al Festival di Sanremo, nella categoria giovani, con il brano \"Mentre tutto scorre\", e nello stesso anno cura la colonna sonora del film \"La febbre\" di Alessandro D'Alatri, partecipando con un cameo al film.\nCome autore ha scritto \"Le parole che non ti ho detto\" cantata da Andrea Bocelli. Nel 2006 partecipa al progetto Rezophonic, prestando la propria voce per i brani \"I miei pensieri\" e \"L'uomo di plastica\". Collabora alla scrittura del testo di \"Strade da disegnare\" brano del gruppo Ameba4. Partecipa al progetto solista di Corrado Rustici \"Deconstruction of a Post Modern Musician\" interpretando il brano \"Maledette stelle\". Il 25 agosto 2007 partecipa come ospite alla Notte della Taranta nel Salento, sua terra d'origine, interpretando due brani in dialetto salentino tipici della pizzica.\nNel 2007 duetta con Dolores O'Riordan nel brano \"Senza fiato\", brano scritto per la colonna sonora del film \"Cemento armato\". L'album dei Negramaro \"La finestra\" \u00e8 uscito anche in versione speciale CD+DVD, il primo contiene le tracce bonus \"Senza fiato\" e \"Pelle e calamaio\", il secondo contiene \"Dall'altra parte della luna\" un rockumentary in cui protagonisti raccontano le origini del loro gruppo e mostrano le fasi della lavorazione de \"La finestra\". Nel 2008 ha collaborato con Jovanotti nel suo album \"Safari\", partecipando al brano omonimo, nonch\u00e9 nella canzone \"Cade la pioggia\", scritta dallo stesso Sangiorgi per l'album dei Negramaro \"La finestra\". Inoltre ha duettato con Cristina Don\u00e0 nel brano \"Settembre\", incluso nell'album \"Piccola faccia\". Per il cinema ha firmato la colonna sonora del film \"Una notte blu cobalto\" di Daniele Gangemi, vincitore del premio per la \"Migliore opera prima\" al 42\u00ba Worldfest International Independent Film Festival di Houston in Texas.\nPartecipa al Festival di Sanremo 2009 come autore di due brani: \"Come foglie\" interpretato da Malika Ayane e \"Prova a dire il mio nome\" da Chiara Canzian, quest'ultimo scritto dietro lo pseudonimo \"Pellecalamaio\". Sangiorgi utilizza questo pseudonimo solo quando scrive il testo di una canzone, mentre quando ne compone anche la musica firma con il proprio nome anagrafico. Assieme a Jovanotti \u00e8 ideatore e produttore artistico del progetto \"Domani 21/04.2009\", brano scritto da Mauro Pagani, realizzato per raccogliere fondi per le popolazioni colpite dal Terremoto dell'Aquila del 2009, che vede la partecipazione di numerosi artisti della scena musicale italiana. A fine 2009 duetta con Elisa nel brano \"Ti vorrei sollevare\" con la quale torner\u00e0 a collaborare in seguito nel 2010 con il brano \"Basta cos\u00ec\" che fa parte dell'ultimo album dei Negramaro \"Casa 69\"; e con Claudio Baglioni nel brano \"Ancora no\", brano che fa parte dell'ultimo disco di Baglioni \"Q.P.G.A.\".\nNel 2011 scrive per Patty Pravo \"Unisono\" e \"Cielo\"; brani entrambi inseriti nell'ultimo album \"Nella terra dei pinguini\". Nel marzo 2011 subisce un'operazione alle corde vocali con esito positivo. Nell'ottobre dello stesso anno scrive \"Non ti accorgevi di me\" per Adriano Celentano e partecipa con Jovanotti e Franco Battiato all'incisione di \"Non so pi\u00f9 cosa fare\", che Celentano inserisce nel suo album \"Facciamo finta che sia vero\". Nel novembre dello stesso anno scrive due brani, \"Brucio di te\" e \"E cos\u00ec sia\", per l'album di Mina dal titolo \"Piccolino\".\nA maggio 2012 \u00e8 uscito il singolo \"Ora il mondo \u00e8 perfetto\" dei Planet Funk che vede la collaborazione di Sangiorgi alla voce, mentre il 2 ottobre successivo viene pubblicato \"Lo spacciatore di carne\" (Einaudi Editore), un libro noir che vede il debutto letterario del cantante. Nel febbraio 2013 \u00e8 autore dei brani \"Niente\" e \"E se poi\", entrambi portati in gara da Malika Ayane al Festival di Sanremo 2013. Nel luglio dello stesso anno collabora con Max Pezzali nella versione in duetto di \"Ti sento vivere\", contenuta nell'album \"Max 20\". Scrive per Elisa il testo del brano \"Ecco che\", inserito nell'album dell'artista, \"L'anima vola\". Nel novembre 2013 viene pubblicato il brano \"Io non ricordo (da quel giorno tu)\", scritto da Sangiorgi per Adriano Celentano, mentre due anni dopo scrive per Laura Pausini il brano \"Sono solo nuvole\", inserito nell'album \"Simili\" e realizzato anche in una versione in spagnolo intitolata \"S\u00f3lo nubes\".\nIl 5 maggio 2015 viene pubblicato l'album \"Ora o mai pi\u00f9\" del produttore italiano Don Joe, contenente tra le varie tracce \"Non c'\u00e8 il cielo\" che vede la collaborazione di Giuliano Sangiorgi. Nello stesso anno \u00e8 stato autore della sigla della serie televisiva \"Tutto pu\u00f2 succedere\" insieme a Paolo Buonvino.\nIl 27 marzo 2018 riceve la cittadinanza onoraria di Caltanissetta.\nNel 2022 ha collaborato con Ermal Meta alla realizzazione del singolo \"Una cosa pi\u00f9 grande\"."}
{"id": "478313", "revid": "767487", "url": "https://it.wikipedia.org/wiki?curid=478313", "title": "Elisabeth Andreassen", "text": "Vive a Ullern, Oslo in Norvegia con suo marito Tor e le sue due figlie nate nel 1995 e 1997.\nFu scoperta nel 1979 dal musicista svedese Lasse Holm che l'anno seguente la fece entrare nella sua band, i Chips che parteciparono all'Eurovision Song Contest 1982 con \"Dag efter dag\" che si classific\u00f2 all'ottavo posto.\nDivenne famosa all'Eurovision Song Contest 1985 quando, come membro delle Bobbysocks assieme a Hanne Krogh, vinse la manifestazione con \"La det swinge\". Come solista ha partecipato alla manifestazione europea altre due volte, nel 1994 con \"Duett\" cantata in coppia con Jan Werner Danielsen (sesto posto) e nel 1996 con \"I evighet\" (\"Eternit\u00e0\") che si classific\u00f2 al secondo posto.\nSuccessi.\nElisabeth ha partecipato sia allo svedese Melodifestivalen che al norvegese Melodi Grand Prix ed all'Eurovision Song Contest quattro volte."}
{"id": "478314", "revid": "180559", "url": "https://it.wikipedia.org/wiki?curid=478314", "title": "\u00c1lvarez Rabo", "text": "\u00c8 un umorista scatologico e politicamente scorretto.\n\"Alle donne non piace scopare\" in Italia ed in Portogallo."}
{"id": "478315", "revid": "125109816", "url": "https://it.wikipedia.org/wiki?curid=478315", "title": "Bombardamento strategico", "text": "Il bombardamento strategico \u00e8 una strategia militare di bombardamento aereo, genericamente contrapposta al bombardamento tattico, che prevede l'impiego di bombardieri a lungo raggio d'azione per sganciare grandi quantit\u00e0 di ordigni esplosivi, incendiari o nucleari su parti del territorio nemico molto dietro la linea del fronte, per minarne il morale, il sistema produttivo o le infrastrutture.\nAl contrario della maggior parte delle azioni militari, il suo obiettivo non \u00e8 distruggere le forze nemiche terrestri, marine o aeree, bens\u00ec danneggiare la capacit\u00e0 di produzione industriale del nemico, e far venire meno la sua volont\u00e0 di combattere: per quest'ultimo motivo \u00e8 stato spesso deliberatamente rivolto contro le popolazioni civili (venendo definito, in questo caso, \"bombardamento terroristico\").\nDefinizione.\nDare una definizione di \"bombardamento strategico\" non \u00e8 semplicissimo. Stando alla definizione dei suoi ideatori (ovvero lo stato maggiore dell'aviazione inglese) esso \u00ab\u00e8 un mezzo di attacco diretto contro lo stato nemico, con l'obiettivo di privarlo dei mezzi o della volont\u00e0 di continuare la guerra. Esso pu\u00f2 essere lo strumento che di per s\u00e9 assicura la vittoria, ovvero il mezzo mediante il quale la vittoria pu\u00f2 essere conseguita da altre forze. Esso si distingue da tutti i tipi convenzionali di attacco armato in quanto a differenza degli altri pu\u00f2 colpire in modo immediato, diretto e distruttivo il cuore stesso del nemico; pertanto la sua sfera di attivit\u00e0 si estende non solo al di sopra, ma anche al di l\u00e0 di quella degli eserciti o delle marine da guerra\u00bb.\nTuttavia \u00e8 importante sottolineare la distinzione tra \"bombardamento strategico\" e \"bombardamento a tappeto\", che a volte vengono confusi o addirittura usati come sinonimi. La designazione di \"bombardamento strategico\" indica un'azione aerea mirata a obiettivi di importanza strategica (quali fabbriche, raffinerie, nodi ferroviari, ponti, ecc.) situati lontano dalla linea del fronte (indica quindi il tipo di \"obiettivo\" dell'azione).\nLa definizione di \"bombardamento a tappeto\" indica invece un tipo di azione in cui una vasta area viene presa indiscriminatamente di mira con l'obiettivo di raderla al suolo (l'espressione indica quindi prevalentemente una \"tecnica\" di bombardamento).\nIl bombardamento strategico pu\u00f2 essere o non essere a tappeto, mentre il bombardamento a tappeto in pratica \u00e8 sempre strategico. Quando il fine principale dell'azione \u00e8 quello di fiaccare il morale della popolazione civile colpendola direttamente si parla poi di \"bombardamento terroristico\".\nStoria.\nPrima guerra mondiale.\nDurante la prima guerra mondiale il bombardamento aereo fu usato prevalentemente in chiave tattica, ovvero come supporto alle iniziative di terra dell'esercito, comunque all'interno del quadro della guerra di posizione: gli aerei eseguivano mitragliamenti a bassa quota delle trincee nemiche, o lanciavano contro di esse razzi o piccole bombe.\nTuttavia prima della fine della Grande Guerra l'idea del bombardiere strategico era gi\u00e0 nata, ed era stata gi\u00e0 messa in pratica, anche se su scala molto ridotta, dai tedeschi, dagli inglesi, dagli italiani e dai russi. Gli alleati si concentrarono soprattutto su attacchi diretti contro obiettivi militari, mentre i tedeschi non esitarono a usare l'aereo come arma psicologica contro la popolazione civile.\nNel primo conflitto mondiale, gli inglesi portarono a termine con successo una serie di attacchi aerei contro hangar e fabbriche di dirigibili, basi navali, stazioni e nodi ferroviari, obiettivi industriali, in particolare dopo che, nel novembre 1916, era entrato in servizio il bombardiere pesante a lungo raggio Handley Page O/100.\nI russi, che avevano a disposizione l'enorme Sikorsky Ilya Muromets, compirono circa 450 missioni contro obiettivi dello stesso tipo, sganciando un totale di 65 tonnellate di bombe, e spingendosi dentro al territorio nemico per anche 200 chilometri.\nI tedeschi invece iniziarono fin dal 1914 a bombardare le citt\u00e0 nemiche, a cominciare (nell'agosto di quell'anno) da Parigi. Poi, dal 1915, fu la volta dei raid su Londra, attaccata dapprima di notte dai dirigibili Zeppelin, che per\u00f2 erano prede relativamente facili per la contraerea e per i caccia inglesi; ciononostante, tali incursioni causarono oltre 550 vittime. Quando nell'estate del 1917 comparvero i temibili, enormi biplani Zeppelin-Staaken R.VI, e i Gotha G.IV e G.V, l'efficacia degli attacchi aument\u00f2 molto. Queste azioni, che raggiunsero il culmine tra il 1917 e il 1918, ebbero effetti molto gravi sulla popolazione e sull'economia inglesi (circa 850 morti e 3 milioni di sterline di danni), ma probabilmente il loro effetto psicologico fu ancora pi\u00f9 devastante.\nIn Italia, nel frattempo, l'ingegnere Gianni Caproni aveva creato una serie di notevoli bombardieri biplani e triplani (particolarmente degni di nota i trimotori Caproni Ca.33 e Ca.40). Caproni, che inizialmente si era dedicato alla progettazione di caccia, mut\u00f2 il suo orientamento dopo aver stretto un rapporto di amicizia con il colonnello Giulio Douhet, strenuo sostenitore dell'importanza del ruolo dei bombardieri. Tuttavia i suoi aerei furono usati in ruoli prevalentemente tattici, nonostante le loro caratteristiche.\nIl 1\u00ba aprile 1918, nell'ultimo anno di guerra, i britannici unificarono le forze aeree di marina ed esercito nella Royal Air Force, che divenne un'arma autonoma, all'interno della quale vennero costituite delle forze da bombardamento autonome (costituite nell'autunno 1918) con l'obiettivo dichiarato di bombardare Berlino e altri obiettivi in Germania.\nTra le due guerre.\nNegli Stati Uniti d'America il generale di brigata Billy Mitchell si fece promotore gi\u00e0 negli anni venti dell'idea di creare una forza aerea indipendente dall'esercito, con particolare attenzione per le potenzialit\u00e0 del bombardamento a lungo raggio. Tuttavia, dopo la sua caduta in disgrazia, il progetto sub\u00ec forti rallentamenti, e gli USA non ebbero un'arma aerea indipendente fino al 1947, anche se riuscirono a portarsi all'avanguardia nel campo dei grandi bombardieri gi\u00e0 prima dell'inizio della seconda guerra mondiale.\nNel 1921 generale italiano Giulio Douhet mise per iscritto le sue idee nel libro \"Il dominio dell'aria\", che analizzava le prospettive della guerra aerea, con particolare riferimento al bombardamento strategico. Tuttavia \u00e8 probabile che questo scritto, peraltro poco conosciuto anche in Italia e tradotto in lingua inglese solamente nel 1942, durante la seconda guerra mondiale, non abbia avuto una grande influenza sullo sviluppo della dottrina.\nDurante la guerra civile spagnola, che molti considerano (almeno da un punto di vista delle tecniche e dei mezzi impiegati) una sorta di \"prova generale\" della seconda guerra mondiale, l'aviazione ebbe un ruolo molto importante. Tuttavia, a causa della scala relativamente ridotta del conflitto, del tipo di guerra combattuta, e del fatto che negli alti comandi tedeschi regnava un grande (probabilmente eccessivo) entusiasmo nei confronti della nuova tecnica del bombardamento in picchiata, la Germania fin\u00ec per sottovalutare l'importanza del bombardamento pesante a lungo raggio, commettendo un errore che avrebbe pesato sulle sorti del conflitto mondiale. In particolare, la grande precisione garantita da aerei come il Junkers Ju 87 (\"Stuka\") spinse a convertire alla tecnica del bombardamento in picchiata anche aerei come il Junkers Ju 88 e l'Heinkel He 111, sacrificando le loro doti di velocit\u00e0 e carico utile in favore degli irrobustimenti strutturali necessari per sopportare gli stress della picchiata. Il fatto di aver usato con successo questi modelli (che erano sostanzialmente bombardieri tattici) nel ruolo di bombardieri strategici convinse i nazisti che il bombardamento strategico vero e proprio non era necessario per vincere una guerra.\nSeconda guerra mondiale.\nFu nella seconda guerra mondiale che il bombardamento strategico venne sfruttato estensivamente.\nNella fase iniziale, quella che and\u00f2 dall'invasione della Polonia a poco prima della battaglia d'Inghilterra, i tedeschi impiegarono con successo le tattiche della \"Blitzkrieg\" (\"guerra lampo\"), che prevedevano la stretta collaborazione di esercito, mezzi terrestri blindati e aviazione (quest'ultima tuttavia quasi esclusivamente con caccia e bombardieri tattici).\nIn questa fase, gli alleati non fecero uso di bombardieri strategici per non correre il rischio di rappresaglie da parte dei tedeschi, e per non contrariare il presidente statunitense Roosevelt, che aveva chiesto che l'aereo non fosse usato come arma di terrore.\nFino a quando la \"Blitzkrieg\" non sub\u00ec una battuta d'arresto scontrandosi con la strenua resistenza inglese durante la battaglia d'Inghilterra, il ruolo dei bombardieri rimase essenzialmente tattico. Gli inglesi furono gli unici a tentare azioni aeree di portata strategica, attaccando in particolare porti e cantieri navali tedeschi (ad esempio Wilhelmshaven e Kiel), peraltro con scarsissimo successo. La prima generazione di bombardieri inglesi (i bimotori Vickers Wellington, Handley Page Hampden, Armstrong Whitworth Whitley) erano lenti e portavano carichi bellici abbastanza ridotti, e incontravano grosse difficolt\u00e0 nella navigazione e nello sganciare le bombe sull'obiettivo con precisione. Inoltre non esistevano caccia con un'autonomia sufficiente per scortare i bombardieri fin sul territorio nemico, cosicch\u00e9 gli equipaggi inglesi si ritrovavano in balia dei caccia tedeschi. In questa fase, ci furono missioni in cui le perdite inglesi toccarono il 50%.\nDopo aver completato la conquista della Francia, per la quale i tedeschi avevano impiegato i bombardieri quasi solo in chiave tattica, essi iniziarono a lanciare sempre pi\u00f9 frequenti attacchi contro il Regno Unito. La lotta per la supremazia aerea nei cieli inglesi, condizione necessaria per rendere possibile un'invasione, prese il nome di battaglia d'Inghilterra. Per tutta l'estate del 1940, dal luglio all'ottobre, i tedeschi portarono una serie di attacchi su molti obiettivi strategici nel Sud dell'Inghilterra con l'obiettivo primario di distruggere la Royal Air Force, sia eliminando gli stabilimenti che producevano gli aerei, sia distruggendo i caccia che attaccavano i bombardieri. Poi, il 7 settembre 1940, quando ormai la RAF era stata quasi piegata dalla Luftwaffe, Hitler pretese che la strategia venisse cambiata, spostando l'obiettivo su Londra come rappresaglia per i primi bombardamenti della RAF su Berlino. Il bombardamento divenne \"terroristico\", e ne fecero le spese i civili di Londra, Liverpool, Cardiff, Birmingham, Coventry; in compenso, la RAF pot\u00e9 riorganizzarsi, e i tedeschi non riuscirono a ottenere le condizioni necessarie per l'invasione.\nNel \"Blitz\" che prosegu\u00ec fino al maggio del 1941 circa 40\u00a0000 inglesi persero la vita. Anche se le devastazioni subite dall\"'East End\" di Londra o da Coventry furono ingenti, la campagna di bombardamento strategico dei nazisti fu un sostanziale fallimento, a causa del fatto che la Luftwaffe non disponeva di bombardieri quadrimotori pesanti.\nAllora, nel febbraio 1942, il \"Bomber Command\" della RAF decise che, poich\u00e9 l'attacco aereo era l'unico modo di colpire la Germania, poich\u00e9 le operazioni diurne erano troppo rischiose, e poich\u00e9 di notte era impossibile eseguire bombardamenti precisi, bisognava concentrarsi sul bombardamento a tappeto delle citt\u00e0 tedesche. L'arrivo alla testa del Comando Bombardieri di Sir Arthur Harris fu la svolta che port\u00f2 ad abbracciare questa strategia.\nIn questo periodo iniziarono a svilupparsi i primi sistemi di navigazione e intercettazione radar, nonch\u00e9 le prime contromisure elettroniche e sistemi di puntamento di precisione, che migliorarono la tecnologia di bombardamento.\nNel frattempo, nel dicembre 1941, gli Stati Uniti erano entrati in guerra contro le forze dell'Asse, e dalla met\u00e0 del 1942 misero i loro bombardieri pesanti a disposizione dell'offensiva europea. Inizi\u00f2 il sistema dei bombardamenti \"round-the-clock\" (durante le intere 24 ore): gli inglesi di notte, con i nuovi grandi Avro Lancaster, Handley Page Halifax e Short Stirling, e gli americani di giorno, con i Consolidated B-24 Liberator e i Boeing B-17 Flying Fortress. Questi aerei potevano portare carichi bellici dell'ordine del doppio di quelli dell'inizio della guerra, sia inglesi sia tedeschi. Anche gli americani attaccavano senza scorta, i bombardieri dell'USAAF erano in grado di raggiungere quote molto elevate ed erano equipaggiati con fino a tredici mitragliatrici pesanti da 12,7\u00a0mm. Accuratamente organizzati in formazioni compatte studiate per fornire un fuoco difensivo quasi impenetrabile (combat box), i bombardieri americani si spinsero in profondit\u00e0 nei cieli tedeschi cercando di colpire i centri industriali pi\u00f9 importanti per disarticolare l'apparato produttivo bellico della Germania, ma subirono perdite molto pesanti.\nGli attacchi congiunti anglo-americani, che man mano che la guerra avanzava partivano da basi sempre pi\u00f9 vicine al confine tedesco (dal 1943 anche in Italia) e si spingevano sempre pi\u00f9 in profondit\u00e0 nel territorio nemico, provocarono danni inimmaginabili. Dal 1943 i bombardieri americani poterono essere scortati fin sulla Germania dai caccia a lungo raggio North American P-51 Mustang. Nel 1944, gli Alleati conquistarono la superiorit\u00e0 aerea anche nello spazio aereo tedesco, e condussero una campagna strategica durissima contro le infrastrutture del Nord della Francia in preparazione allo sbarco in Normandia del D-Day.\nTra il 1943 e il 1945, a pi\u00f9 riprese le citt\u00e0 tedesche vennero bombardate incessantemente per giorni con bombe incendiarie e esplosive. Amburgo tra il 24 luglio e il 3 agosto 1943 sub\u00ec un bombardamento quasi continuo, in cui morirono 50\u00a0000 persone. Dresda (una citt\u00e0 praticamente priva di obiettivi militari) tra il 13 e il 14 febbraio 1945 sub\u00ec un attacco da parte dei Lancaster della RAF che cost\u00f2 la vita a un numero di persone difficile da stimare, compreso tra le 18\u00a0000 e le 135\u00a0000. Anche Berlino, Colonia e molte altre citt\u00e0 tedesche furono bersaglio di devastanti bombardamenti degli Alleati, e in Italia Torino, Milano e Roma furono colpite da bombardamenti a tappeto che uccisero alcune migliaia di persone.\nI tedeschi non erano totalmente privi di una forza di bombardamento strategico, ma essa non era numericamente sufficiente per impensierire gli Alleati. Macchine notevoli, come l'Heinkel He 177 erano cronicamente troppo poche, e soffrirono di interminabili problemi di motorizzazione; mentre i primi velocissimi, temibili bombardieri a reazione (come l'Arado Ar 234) furono prodotti in solo pochissimi esemplari prima della fine della guerra. In ogni modo, nonostante qualche raro exploit (come i bombardamenti di Stalingrado), la pericolosit\u00e0 della Luftwaffe and\u00f2 sempre calando dopo il 1943.\nNella parte finale della guerra, i tedeschi sperimentarono e impiegarono largamente, per primi, missili autoguidati per il bombardamento strategico di obiettivi situati in Inghilterra. Dall'estate del 1944 alla fine della guerra, Londra fu sottoposta a un secondo \"blitz\": migliaia di missili V1 e V2 lanciati da basi nella Francia occupata uccisero circa 9\u00a0000 inglesi; ma nemmeno questo pot\u00e9 ribaltare le sorti della guerra.\nUn cenno a parte va fatto per il fronte del Pacifico. Dopo il tentativo di incursione su Tokyo di Jimmy Doolittle, portato a termine con un certo successo nell'aprile 1942 con una squadriglia di bombardieri medi North American B-25 Mitchell lanciati da una portaerei, le grandi distanze dell'oceano tennero il Giappone al riparo dai bombardamenti degli americani.\nLe cose cambiarono quando, nell'estate del 1944, entr\u00f2 in servizio nelle file dell'USAAF il Boeing B-29 Superfortress, un aereo avanzatissimo e gigantesco, capace di un'autonomia di 6\u00a0400\u00a0km (il doppio di quella del B-17). Dopo una serie di difficolt\u00e0, legate a problemi di navigazione sulle lunghe distanze, cattivo tempo, problemi con i motori e collaudi affrettati, i B-29 iniziarono a bombardare il territorio nemico di notte a bassa quota. Questa tattica, ideata dal futuro comandante dello \"Strategic Air Command\" americano, il generale Curtis LeMay, port\u00f2 risultati notevoli. Gli attacchi, diretti sia sulla popolazione sia sull'industria, misero il Giappone in ginocchio ben prima dello sgancio delle bombe atomiche.\nPer esempio Tokyo, nella notte tra il 9 e il 10 marzo 1945, sub\u00ec un attacco di questo tipo con bombe incendiarie, nel quale morirono 70\u00a0000 persone.\nIl 6 e il 9 agosto 1945 poi, con il bombardamento di Hiroshima prima e di Nagasaki poi, due sole missioni di aerei con armamento nucleare furono sufficienti a costringere i giapponesi alla resa.\nGuerra fredda.\nDurante la guerra fredda, dopo l'inizio dell'era nucleare, il bombardiere strategico assunse subito un ruolo fondamentale, in quanto vettore per le armi atomiche. Sia negli USA sia nell'URSS, divent\u00f2 improvvisamente necessario dotarsi di una forza aerea capace di colpire qualunque punto del territorio nemico, a partire da basi situate negli Stati satellite dell'una o dell'altra superpotenza. Inizialmente i sovietici copiarono pedissequamente il B-29, producendo il Tupolev Tu-4 a esso equivalente. Poi lo sforzo ingegneristico volto a ottenere la massima autonomia e il massimo carico di bombe produsse una serie di aerei tra i pi\u00f9 grandi mai costruiti: da parte americana, tra gli altri, il Convair B-36, poi il Boeing B-47 Stratojet e il supersonico B-58 Hustler, per finire con il Boeing B-52 Stratofortress. Da parte russa, il Myasishchev M-4, il Tupolev Tu-16 e il famoso Tupolev Tu-95 (\"Bear\").\nFino a quando non furono sviluppati missili intercontinentali efficienti (balistici o da crociera), il ruolo deterrente degli arsenali atomici delle superpotenze dipendeva interamente da queste macchine.\nAnche nella guerra del Vietnam (1960-1975) l'aviazione ebbe un ruolo di primo piano, ma si tratt\u00f2 prevalentemente di appoggio alle forze di terra, bombardamento tattico o azioni di elicotteri.\nTuttavia verso la fine del conflitto, nel 1972, per indebolire le infrastrutture (nonch\u00e9 la volont\u00e0 di combattere) del nemico, gli americani intrapresero la pi\u00f9 grande operazione di bombardamento strategico dalla seconda guerra mondiale: l'operazione Linebacker II. In dodici giorni, dal 18 al 29 dicembre, i B-52 sganciarono sul Vietnam del Nord 15\u00a0000 tonnellate di bombe, colpendo aeroporti, siti missilistici, caserme, scali ferroviari, centrali elettriche. Particolarmente colpite furono Hanoi e Haiphong.\nL'intesa che consent\u00ec il ritiro definitivo degli americani segu\u00ec da vicino i bombardamenti, ma non \u00e8 chiaro quanto peso abbia avuto in questo l'operazione Linebacker II. Comunque, nel contesto della guerra fredda, una tale dimostrazione di forza da parte americana rafforz\u00f2 sicuramente il potere deterrente che il bombardamento convenzionale ancora conservava.\nFino a oggi.\nDal 2019, il ruolo che appartenne ai bombardieri strategici \u00e8 stato ricoperto sempre pi\u00f9 spesso dai missili. Ciononostante, parecchi di essi sono ancora in servizio: gli USA impiegano ancora i B-52, che hanno avuto un ruolo attivo e importante nella guerra del Golfo; e il recente, sofisticatissimo bombardiere \"stealth\" Northrop Grumman B-2 Spirit sembra dimostrare come probabilmente la formula del bombardiere strategico sia ancora attuale."}
{"id": "478317", "revid": "767487", "url": "https://it.wikipedia.org/wiki?curid=478317", "title": "Trebata", "text": "Secondo la leggenda, Trebata era figlio di Ninus, Re di Assiria e di una regina caldea.\nEbbe come matrigna la regina Semiramide. Costei lo costrinse a lasciare il regno assiro. Trebata fugg\u00ec con il suo seguito in Europa e verso l'anno 2000 a.C. avrebbe fondato sulle rive della Mosella la citt\u00e0 di Treviri. Questa saga del fondatore eponimo di Treviri fu riportata per la prima volta nel 1105 nelle cronache delle \"Gesta Treverorum\".\nSi credette di riconoscere la sua tomba nel cosiddetto \"Franzenskn\u00fcppchen\" di Petrisberg, in Treviri. Nel tardo medioevo altre citt\u00e0 vantarono le loro origini facendole risalire a Trebata. (ad es.: Strasburgo)\nA Treviri la \"fontana di Trebata\" ricorda oggi la saga e una scritta in latino sulla Casa Rossa della piazza del Mercato vi si riferisce:"}
{"id": "478320", "revid": "1745361", "url": "https://it.wikipedia.org/wiki?curid=478320", "title": "Gwalchafed", "text": "Secondo alcuni storici \u00e8 da lui che deriverebbe la figura di Sir Galahad. L'ipotesi ha per\u00f2 poco credito.\nCollegamenti esterni.\n Early British Kingdom"}
{"id": "478322", "revid": "712828", "url": "https://it.wikipedia.org/wiki?curid=478322", "title": "Morgan mano d'ascia", "text": ""}
{"id": "478324", "revid": "28402", "url": "https://it.wikipedia.org/wiki?curid=478324", "title": "2,4,6,8,10,12-esanitro-2,4,6,8,10,12-esaazaisowurtzitano", "text": ""}
{"id": "478326", "revid": "14641", "url": "https://it.wikipedia.org/wiki?curid=478326", "title": "CL-20", "text": ""}
{"id": "478328", "revid": "486946", "url": "https://it.wikipedia.org/wiki?curid=478328", "title": "Isola della Riunione", "text": ""}
{"id": "478332", "revid": "599013", "url": "https://it.wikipedia.org/wiki?curid=478332", "title": "Jos\u00e9 Socrates", "text": ""}
{"id": "478333", "revid": "1464488", "url": "https://it.wikipedia.org/wiki?curid=478333", "title": "Illo (generale)", "text": "Biografia.\nAscesa al potere.\nDi origine isaurica, aveva un fratello di nome Aspalio o Appalio, un secondo fratello di nome Trocundo e un fratello fratellastro di nome Liggis. Spos\u00f2 Asteria, originaria di Antiochia, da cui ebbe Thecla e, probabilmente, Anthusa; suo cognato si chiamava Matroniano.\nEra un amico stretto di Zenone, un generale isaurico alla corte dell'imperatore Leone I. In seguito alla successione di Zenone a Leone (474), il generale ostrogoto Teodorico Strabone si ribell\u00f2, e Zenone invi\u00f2 Illo a combatterlo. L'anno successivo, per\u00f2, Illo si alle\u00f2 con Basilisco (475-476), Armazio e con l'imperatrice vedova Elia Verina per rovesciare Zenone e mettere sul trono Basilisco (gennaio 475). Zenone torn\u00f2 in Isauria, ma Illo e Trocundo lo assediarono; Illo riusc\u00ec anche a catturare Longino, fratello di Zenone. Nel frattempo Basilisco si era inimicato il senato di Costantinopoli, che esort\u00f2 Illo a tradirlo e a riportare Zenone sul trono; l'ex-imperatore gli promise dei doni, sperando di far leva sull'insoddisfazione di Illo per il comportamento di Basilisco, che non aveva impedito al popolo della capitale di uccidere gli isaurici presenti in citt\u00e0 dopo l'espulsione di Zenone; infine, Illo era cosciente che con Longino nelle sue mani aveva un'arma per controllare Zenone; per tutti questi motivi, nel 476 Illo sostenne il ritorno sul trono del suo conterraneo, che accompagn\u00f2 dall'Isauria a Costantinopoli. Sulla strada incrociarono l'esercito di Basilisco, guidato da suo nipote Armazio, che per\u00f2 si fece convincere a passare dalla parte di Zenone, segnando cos\u00ec il destino di Basilisco e permettendo a Zenone di tornare sul trono senza colpo ferire.\nNel 477 convinse Zenone a far assassinare Armazio; quello stesso anno fu poi Illo ad essere obbiettivo di un tentato omicidio, per mano di un servo di Zenone di nome Paolo: per evitare lo scontro col proprio generale, l'imperatore gli consegn\u00f2 il servo per punirlo e lo nomin\u00f2 console per il 477 senza collega, \"magister officiorum\" e \"patricius\". Il prefetto del pretorio Epinico, parente dell'imperatrice Verina, assold\u00f2 nel 478 un alano per assassinare Illo, ma l'attentato fall\u00ec e Zenone consegn\u00f2 Epinico a Illo, il quale lo imprigion\u00f2 in una fortezza isaurica. Nel 478 il fratello Aspalio mor\u00ec e Illo si rec\u00f2 in Isauria per partecipare ai suoi funerali; in questa occasione scopr\u00ec, interrogando Epinico, che ad ordinare l'attentato era stata Verina, cos\u00ec, quando Zenone lo richiam\u00f2 a Costantinopoli, Illo si rifiut\u00f2 di entrare in citt\u00e0 fin quando Zenone non permise che Verina fosse imprigionata in Isauria. La ragione per la quale Zenone cedette al ricatto di Illo \u00e8 che in quell'anno, 478, Teodorico Strabone si era ribellato e l'imperatore aveva bisogno del proprio generale. Illo non assunse il comando delle truppe, ma si occup\u00f2 del processo ai collaboratori di Strabone.\nNel 479, mentre la ribellione di Strabone era ancora in atto, si ebbe un altro tentativo di rovesciare Zenone: Flavio Marciano, figlio dell'ex-imperatore d'Occidente Antemio, e i suoi fratelli si ribellarono e assediarono nel palazzo Zenone, dopo aver bruciato la casa di Illo a Costantinopoli. Illo inizialmente tentenn\u00f2, ma poi fu rincuorato da un indovino egiziano e, durante la notte, fece entrare nella capitale alcuni soldati isaurici che si trovavano a Calcedonia, catturando Marciano e ponendo fine alla rivolta.\nFu in questo periodo, probabilmente, che strinse un legame con Pamprepio, un poeta, grammatico e indovino egiziano, che vinse il favore di Illo dedicandogli un'opera. Pamprepio era certamente svantaggiato dal fatto di essere pagano, ma il cristiano Illo lo prese sotto il proprio patronato, facendogli ottenere un salario statale che egli stesso incrementava con un proprio appannaggio. Una volta che Illo si era recato in Isauria, Zenone e Verina esiliarono Pamprepio con l'accusa di aver preso dei vaticinii in favore di Illo e contro Zenone; Illo lo accolse in casa propria e, al ritorno a Costantinopoli, lo port\u00f2 con s\u00e9.\nNel 480 Illo difese la capitale dalle truppe di Strabone che l'assediavano. Fu probabilmente quello stesso anno litig\u00f2 con l'imperatrice Ariadne, moglie di Zenone e figlia di Verina, respingendo bruscamente la sua richiesta di liberare la madre; Ariadne, allora, progett\u00f2 di farlo assassinare. Per ordine di Ariadne e di Urbicio, lo \"scholarius\" Sporacio tent\u00f2 di assassinare Illo, probabilmente nel 481, mentre si trovava al circo: Illo riusc\u00ec a salvarsi, ma perse un orecchio, mentre Sporacio fu messo a morte; non appena Illo fu guarito, si prepar\u00f2 a lasciare la citt\u00e0 e a dirigersi in Oriente. Zenone lo nomin\u00f2 \"magister militum per Orientem\" e Illo part\u00ec verso la fine del 481, mentre nel 482 era ad Antiochia, in Siria (qui, infatti, ricevette una lettera dal suo amico Giovanni Talaia, da poco eletto Patriarca di Alessandria). Non di meno la sua influenza continu\u00f2, se il fratello Trocundo fu console nel 482.\nUsurpazione di Longino.\nNel 483 Zenone gli chiese di liberare il fratello Longino, ostaggio di Illo da otto anni, e, al rifiuto del generale, ruppe con lui: l'imperatore sostitu\u00ec Illo con Giovanni Scita ed espulse i suoi parenti dalla capitale, donandone i beni alle citt\u00e0 dell'Isauria. A questo punto era chiaro che Zenone, temendo il potere e l'influenza di Illo, stava cercando in tutti i modi di disfarsene e, nel 484, Illo si ribell\u00f2.\nRilasci\u00f2 Marciano e chiese aiuto a Odoacre, ai Sasanidi e agli Armeni, e questi ultimi gli si schierarono al fianco. Quando Zenone gli mand\u00f2 contro Leonzio, Illo fu in grado di convincerlo a passare dalla sua parte e, liberata Verina dalla sua prigionia a Tarso, le fece nominare Leonzio imperatore (19 luglio 484); Verina fu poi mandata nella fortezza isaurica di \"Papurius\", dove mor\u00ec poco dopo. I ribelli tentarono di attraversare l'Eufrate in corrispondenza di Edessa, ma gli abitanti rimasero leali a Zenone e Illo dovette tornare indietro. Nei pressi di Antiochia si scontr\u00f2 con l'esercito imperiale, comandato da Giovanni Scita e Teodorico Strabone e costituito probabilmente da ostrogoti, e fu sconfitto: si rifugi\u00f2, assieme ai propri alleati, nella fortezza isaurica di \"Papurius\", dove fu assediato dalle truppe di Giovanni. Poco dopo l'inizio dell'assedio, Illo fece uscire di nascosto Trocundo, con il compito di raccogliere un esercito e tornare a rompere l'assedio, ma Trocundo fu catturato e messo a morte dagli assedianti. Ignari del fatto e rincuorati dalle previsioni di Pamprepio, che prevedeva una conclusione dell'assedio felice per gli assediati, Illo e Leonzio resistettero per anni. Durante l'assedio mor\u00ec la figlia Anthusa, e da quel momento Illo non si occup\u00f2 pi\u00f9 di guidare i suoi uomini. Dopo quattro anni di assedio, la morte di Trocundo fu scoperta, e Illo mise a morte Pamprepio. La fortezza cadde nel 488 per il tradimento del cognato di Trocundo, fatto giungere da Costantinopoli a questo scopo da Zenone; Illo e Leonzio furono catturati e giustiziati, e le loro teste furono mandate all'imperatore. Le ultime richieste di Illo, che la figlia fosse sepolta a Tarso e la moglie fosse messa in salvo, furono accettate (Asteria e Thecla furono portate a Tarso, dove furono costrette a prendere i voti)."}
{"id": "478336", "revid": "1543377", "url": "https://it.wikipedia.org/wiki?curid=478336", "title": "Castelfalfi", "text": "Castelfalfi \u00e8 una frazione del comune di Montaione, nella citt\u00e0 metropolitana di Firenze.\nStoria.\nDagli Etruschi al Medioevo\nLa storia di Castelfalfi affonda le sue radici nella civilt\u00e0 etrusca, 2500 anni fa. Testimonianza della presenza etrusca sono i ritrovamenti di urne funerarie del 135 a.C. presso il Casale I Bianchi; la ricchezza del terreno e l\u2019altitudine di oltre 150 m sul livello del mare erano infatti caratteristiche essenziali per gli insediamenti etruschi. \u00c8 opinione comuine che il nome \"Castelfalfi\" sia una derivazione di \"Castrum Faolfi\" o \"Farolfi,\" cio\u00e8 la roccaforte militare di Faolfo, re longobardo che pare abbia fondato il Borgo. Le prima ed unica prova scritta di tale periodo \u00e8 una lettera del 754 in cui Walfredo di Ratgauso della Gherardesca cita Castelfalfi in occasione di una donazione alla Badia di Monteverdi in Maremma. Ma se ci fosse stato un errore di trascrizione e il nome fosse invece Fuolfi, significherebbe che il Castello risale al 550-600 d.C. e quindi ad un periodo pre-longobardo, circa 200 anni prima rispetto alla datazione ufficiale. \nDurante il basso Medioevo, nel 1139, Il Castello di Castelfalfi viene venduto da Ranieri della Gherardesca al vescovo di Volterra per cento lire. Nel 1230 Castelfalfi entra a far parte del contado di San Miniato insieme a Tonda, Vignale e Camporena. Nel 1200 il piviere di Castelfalfi aveva 13 chiese suffraganee.\nIntorno al 1370, Castelfalfi, insieme alle comunit\u00e0 circostanti, si sottomette alla Repubblica di Firenze distaccandosi da San Miniato. \nDal Rinascimento al XX secolo\nNel 1475 i proprietari di Castelfalfi sono Giovanni di Francesco Gaetani e sua moglie Costanza de' Medici, che ristrutturano il castello dandogli l\u2019aspetto di villa e costruiscono qui una seconda dimora. Durante l\u2019aspra guerra tra Firenze e Siena, nel 1554, Castelfalfi viene saccheggiato e incendiato dalle milizie di Piero Strozzi. \nCastelfalfi passa poi alla famiglia Medici - Tornaquinci.\nPer lungo periodo il Borgo vive la tranquilla quotidianit\u00e0 di una grande fattoria con molti mezzadri e alcuni braccianti dell\u2019azienda unificata dai Gaetani, dai Bardi e dai Biondi. \nAll\u2019inizio del XX secolo viene edificata una tabaccaia, essiccatoio per le piante di tabacco giunte dall\u2019America e coltivate anche in questa zona. \nDurante la Seconda Guerra Mondiale il castello ospita una divisione dell'esercito tedesco, e viene danneggiato da bombardamenti americani durante la loro avanzata per la liberazione del territorio. \nA partire dal secondo dopoguerra e per alcuni decenni a venire, il Borgo e la fattoria di Castelfalfi sono stati progressivamente abbandonati da abitanti ed artigiani, in cerca di lavoro nelle fabbriche della Valdera. \nRecupero territoriale.\nNel 1982 l'imprenditore milanese Virginio Battanta rileva dal tribunale di Firenze le societ\u00e0 che detenevano tutto il borgo medievale ed i 1320 ettari di terreno agricolo che costituivano la tenuta di Castelfalfi, incluse le 36 case coloniche e il campo da golf. Tutti i beni ed i terreni erano stati detenuti fino a quel momento da diverse societ\u00e0 che avevano sottoscritto un concordato fallimentare con il tribunale di Firenze. Successivamente inizia il ripristino e la ricostruzione di alcuni degli immobili di maggior valore quale il castello, la villa Medicea ed altri edifici siti nel centro storico.\nDopo una lunga consultazione pubblica con i cittadini e le associazioni ambientaliste, nel 2011 l'amministrazione comunale di Montaione decide di approvare un progetto di restauro.\nComincia cos\u00ec la ristrutturazione del preesistente campo da golf, aggiungendo ulteriori 9 buche per un totale di 27 buche. Successivamente avviene la riorganizzazione dell'azienda agricola, che fortifica la sua produzione di vini ed olio arrivando ad coltivare 25 ettari di vigneti ed oltre 10.000 olivi in modo completamente biologico. Dal 2012 al 2014 vengono ristrutturati i principali edifici del borgo e il castello, oltre a molti casali che vengono trasformati in ville ed appartamenti. \nVengono realizzati bacini artificiali per la raccolta delle piogge dedicati all'irrigazione di vigneti ed oliveti e modernizzati gli impianti di purificazione collegati ai pozzi per la fornitura di acqua potabile."}
{"id": "478338", "revid": "1543377", "url": "https://it.wikipedia.org/wiki?curid=478338", "title": "Euphorbia helioscopia", "text": "L'euforbia calenzuola (nome scientifico Euphorbia helioscopia ) \u00e8 una pianta erbacea e annuale, appartenente alla famiglia delle Euphorbiaceae.\nEtimologia.\nL'etimologia del nome generico \u00e8 controversa. Da un lato lo scrittore latino Plinio (Como, 23\u2013 Stabia, 79) c'informa che la parola \"\u201dEuphorbia\u201d\" deriva da un medico, di nome appunto \"\u201dEuforbio\u201d\", cerusico di corte del re Giuba del regno della Mauritania; ma d'altra parte considerando la derivazione di questo vocabolo dal greco si viene a sapere che con \"\u201dEuphorbium\u201d\" s'indicavano le piante (che ora noi conosciamo sotto il genere considerato) che producevano un succo latteo caustico e velenoso utilizzato nella medicina di allora. In altri testi si cita un medico greco di nome \"\u201cEuphorbus\u201d\" che per primo us\u00f2 questa pianta nella medicina. Ma anche \"\u201dEuphorbia\u201d\" potrebbe derivare da \"\u201dEuphorbius\u201d\" che \u00e8 formato da due parole: \"\u201deu\u201d\" (= buono) e \"\u201dphorbe\u201d\", (= pascolo o da foraggio), il cui significato finale potrebbe essere \"ben nutrito\".\nDeve invece il suo nome specifico (\"helioscopia\") da due parole greche \"\u201dhelios\"\u201d (= sole) e \"\u201dskopein\u201d\" (= guardare) perch\u00e9 le sue infiorescenze si volgono sempre verso il sole (fatto da verificare) come i girasoli.\nIl binomio scientifico attualmente accettato (\"Euphorbia amygdaloides\") \u00e8 stato proposto da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753. \nIn tedesco questa pianta si chiama: \"Sonnenwend-Wolfsmilch\"; in francese si chiama: \"Euphorbe r\u00e9veille-matin\"; in inglese si chiama: \"Sun Spurge\".\nMorfologia.\nL'\u201dEuforbia calenzuola\u201d \u00e8 alta circa 10 \u2013 40\u00a0cm. Tutta la pianta \u00e8 glabra. La forma biologica \u00e8 terofita scaposa (T scap), ossia sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme e sono munite di asse fiorale eretto con poche foglie.\nRadici.\nLa radice \u00e8 di tipo fibroso (o fittone) e ramificata. Dimensione delle radici: diametro 3\u00a0- 5\u00a0mm; lunghezza 7\u00a0\u2013 10\u00a0cm.\nFusto.\nIl fusto \u00e8 unico, cilindrico e ascendente (dei peli patenti possono essere presenti nella parte alta). Il colore \u00e8 rossastro. Diametro del fusto: 3 \u2013 7\u00a0mm. \nFoglie.\nLe foglie sono semplici, hanno una forma obovata o obcuneata (a forma di cucchiaio), e sono seghettate finemente all'apice che \u00e8 arrotondato. Lungo il fusto sono disposte in modo opposto ma anche spiralato. Dimensioni delle foglie inferiori: 6\u00a0\u2013 12\u00a0mm; quelle superiori sono grandi il doppio: larghezza 0,5\u00a0\u2013 1,5\u00a0cm; lunghezza 1\u00a0\u2013 3,5\u00a0cm.\nInfiorescenza.\nL'infiorescenza delle \u201ceuforbie\u201d e quindi di questa pianta \u00e8 diversa da quella delle altre Angiosperme e si chiama ciazio (= coppa da spumante), chiamata anche \u201cpseudanzio\u201d. Consiste in cinque brattee glabre verdastre e lisce, saldate a forma lievemente campanulata. La loro funzione \u00e8 quella di protezione dei fiori interni: per questo motivo una tale struttura viene spesso chiamata involucro similmente all'involucro delle Asteraceae. Queste brattee \u00e8 quello che rimane del perianzio dei fiori maschili. In quattro insenature, tra le dentellature delle cinque brattee, emergono in evidenza dei corpi ghiandolari (sono generalmente quattro \u2013 il quinto \u00e8 mancante) a forma ovale; sono colorati di giallo scuro e contengono delle sostanze nettarifere per attirare gli insetti pronubi. \nAll'interno della coppa trovano posto dei fiori maschili e femminili. In realt\u00e0 i fiori maschili sono diversi (fino a 5 e pi\u00f9) ma ridotti al solo stame. Mentre la parte femminile \u00e8 rappresentata da un unico fiore centrale con una forma simile ad un calice lungamente pedicellato fino ad essere incurvato durante la fruttificazione; anche questo fiore \u00e8 ridotto, cio\u00e8 privo degli altri verticilli fiorali (calice, corolla e androceo) rimanendo solo il gineceo.\nI ciazi sono disposti in ombrelle terminali, di tipo \u201cpleiocasio\u201d o \u201ccima multipara\u201d ossia a pi\u00f9 di due raggi, in questo caso i raggi normalmente sono 5 (lunghi 2\u00a0\u2013 4\u00a0cm) ognuno dei quali con ulteriori divisioni dicotome, ossia con due ciazi terminali (= infiorescenza \u201cdicasiale\u201d). Pu\u00f2 essere presente anche una seconda divisione \u201cdicasiale\u201d. Alla base dell'ombrella sono presenti delle foglie (spesso in numero uguale ai raggi). Anche queste di forma obovata-oblunga con margini dentati. Mentre a protezione dei ciazi sono presenti due larghe brattee giallastre simili alle foglie superiori. Sono sessili e libere (non sono saldate alla base). Queste brattee sono obovata ed hanno il bordo dentellato come le foglie caulinari con apice arrotondato.\nQuesta unione di fiori unisessuati pu\u00f2 facilmente essere scambiata per un singolo fiore ermafrodita; in effetti questa disposizione in rapporto agli insetti impollinatori differisce molto poco dai normali fiori ermafroditi della altre Angiosperme.. Dimensioni delle foglie dell'ombrella: larghezza 0,8 \u2013 1,4; lunghezza 3\u00a0\u2013 4\u00a0cm. Dimensione delle brattee triangolari alla base del ciazio: larghezza 15\u00a0mm; lunghezza 13\u00a0mm. Dimensione dell'involucro: 2 x 2,5\u00a0mm.\nFiore.\nI fiori sono unisessuali (solo parte maschile e parte femminile) e monoici, ridotti all'essenziale (sono presenti solo gli organi strettamente riproduttori \u2013 quindi il perianzio \u00e8 assente). Diametro dei ciazi: 10\u00a0\u2013 20\u00a0mm.\nFrutti.\nIl frutto \u00e8 una capsula \u201ctricocca\u201d a tre logge monosperme (a un solo seme) e quindi contenente in totale tre semi. La forma dei semi invece \u00e8 ovoidale e \u201ccaruncolata\u201d (con protuberanze). Queste protuberanze emergenti derivano direttamente dall'ovulo nel quale inizialmente erano delle escrescenze del tessuto della placenta utilizzate durante la fecondazione da parte del polline. La disseminazione avviene per esplosione della capsula . La superficie delle capsula \u00e8 liscia, mentre i semi sono irregolarmente rugosi. L'endosperma \u00e8 abbondante e i cotiledoni sono grandi. Dimensione della capsula: 3\u00a0mm; dimensione dei semi: 2\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSistematica.\nLa famiglia di appartenenza dell'\u201cEuforbia calenzuola\u201d (Euphorbiaceae) \u00e8 un gruppo vegetale abbastanza numeroso organizzato in 303 generi per un totale di circa 6700 specie. Il genere di appartenenza (\"Euphorbia\") \u00e8 molto numeroso e comprende circa 2100 specie, diffuse soprattutto nelle regioni tropicali e subtropicali dell'Africa e dell'America, ma anche nelle zone temperate di tutto il mondo. Una ottantina di queste specie sono proprie della flora italiana. \nIl genere delle \"Euphorbie\" essendo molto numeroso viene suddiviso in diversi sottogeneri. La pianta di questa scheda appartiene al sottogenere \"Anisophyllum\", caratterizzato dall'avere le appendici dell'involucro a coppa di tipo petaloideo ossia colorate come i petali e capaci di secernere del nettare.\nVariabilit\u00e0.\nQuesta specie \u00e8 polimorfa nei seguenti caratteri:\nNell'elenco che segue sono indicate alcune variet\u00e0 e sottospecie (l'elenco pu\u00f2 non essere completo e alcuni nominativi sono considerati da altri autori dei sinonimi della specie principale o anche di altre specie):\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:"}
{"id": "478339", "revid": "1305772", "url": "https://it.wikipedia.org/wiki?curid=478339", "title": "O2", "text": ""}
