{"id": "405251", "revid": "124718749", "url": "https://it.wikipedia.org/wiki?curid=405251", "title": "Appartamenti monumentali", "text": "Gli Appartamenti monumentali sono un complesso museale in Palazzo Pitti a Firenze. \u00c8 costituito dalle 14 sale degli Appartamenti Reali e dalle 6 sale dellAppartamento degli Arazzi, che si estendono al primo piano del palazzo rispettivamente nella parte centrale e laterale meridionale del corpo di fabbrica principale e nell'ala laterale meridionale posteriore del complesso architettonico.\nNel 2013 il circuito museale di Galleria Palatina, Galleria d'arte moderna e Appartamenti monumentali \u00e8 stato il tredicesimo sito statale italiano pi\u00f9 visitato, con 386.993 visitatori e un introito lordo totale di 1.983.028,75 Euro. Nel 2016 il circuito museale ha fatto registrare 400.626 visitatori..\nLa storia del museo.\nL'insieme di queste 14 stanze \u00e8 stato usato dalla famiglia Medici e dai loro successori durante i secoli nei quali qui risiedeva il Granduca della Toscana. In particolare, queste sale al primo piano nell'ala destra erano destinate al principe ereditario, mentre nell'ala sinistra (dove \u00e8 ospitata la Galleria Palatina) viveva il Granduca in carica. La consorte del principe viveva invece nella corrispondente ala laterale confinante con gli appartamenti del Principe.\nLa decorazione gli arredi sono molto cambiati dall'epoca dei Medici, spesso con abbellimenti e scelte stilistiche propri delle famiglie che vi risiedettero in seguito come gli Asburgo-Lorena ed i Savoia (dopo l'unit\u00e0 d'Italia, durante il periodo di Firenze Capitale).\nL'aspetto predominante \u00e8 infatti oggi quello risalente a Umberto I e Margherita di Savoia, grazie a un restauro conclusosi nel 1993, i quali vi abitarono dal 1865. Nel 1912 una parte del palazzo, quella che gi\u00e0 era aperta come museo dal tempo dei Lorena, pass\u00f2 allo Stato, e i Savoia tennero solo la serie di stanze dove oggi \u00e8 ospitata la Galleria d'arte moderna per le loro occasionali visite in citt\u00e0 fino agli anni venti.\nContrariamente ai sontuosi saloni di rappresentanza della Galleria Palatina, queste stanze sono pi\u00f9 piccole ed hanno un'atmosfera per certi versi pi\u00f9 raccolta e familiare, pur mantenendo una forte sontuosit\u00e0.\nFra gli arredi d'epoca i letti a baldacchino e gli altri arredi da camera, che non compaiono in nessun'altra sala del palazzo. Il corredo di oggetti, arazzi e mobilio fu in parte portato dai Savoia riunendo qui gli oggetti provenienti dalle varie regge italiane che avevano \"ereditato\" dalle altre case regnanti d'Italia, soprattutto da Lucca e da Parma. Per quanto riguarda i dipinti, \u00e8 interessante la serie di ritratti medicei opera per lo pi\u00f9 del pittore Giusto Suttermans.\nOggi si visita il museo come proseguimento della Galleria Palatina con lo stesso biglietto.\nLe sale.\nAppartamenti Reali.\nSala Bianca.\nIl primo ambiente monumentale \u00e8 la grande \"Sala Bianca\", dal colore dominante della decorazione a stucchi realizzata dai fratelli Albertolli, e che oggi \u00e8 aperta solo in occasioni speciali per esibizioni temporanee o iniziative culturali. Fu in questa Sala che il 22 luglio 1952 si vide la nascita dell'Alta Moda italiana. Accanto a nove case di moda (Roberto Capucci, Vincenzo Ferdinandi, Germana Marucelli, Giovannelli-Sciarra, Antonelli, Vanna, Carosa, Polinober e Jole Veneziani, sfilarono anche sedici ditte di moda boutique e per il tempo libero tra cui Emilio Pucci, Mirsa, Luisa Spagnoli, Brioni e Clarette Gallotti della Tessitrice dell\u2019Isola. Una giovanissima Oriana Fallaci inviata dal settimanale Epoca ne raccont\u00f2 l'emozionante cronaca.\nSempre qui fu esposta la \"Dama con l'ermellino\" di Leonardo alla fine del 1998, quando fu prestata dal Museo Czartorisky di Cracovia per un \"gran tour\" che tocc\u00f2 le pi\u00f9 importanti citt\u00e0 italiane.\nSala delle Nicchie.\nLa \"Sala delle Nicchie\" \u00e8 la sala di passaggio dalla Galleria Palatina agli Appartamenti Reali propriamente detti. Si presenta in stile neoclassico, con decorazioni di Giuseppe Maria Terreni e Giuseppe Castagnoli. Mentre originariamente la sala era utilizzata per ricevere gli ospiti, col passare dei secoli furono pi\u00f9 volte cambiate le funzioni per le quali era adibita, fino a diventare la sala da pranzo dei Lorena e dei Savoia.\nQuartiere delle Stoffe.\nIl Quartiere delle Stoffe, costituito da tre sale, \u00e8 cos\u00ec chiamato per i rivestimenti ottocenteschi delle pareti laterali, che si caratterizzano per i raffinatissimi tessuti di seta. I diversi colori dei tessuti utilizzati conferiscono la denominazione alle rispettive sale che costituiscono il quartiere.\nSala Verde.\nLa \"Sala Verde\", nota anche come \"Sala della Guardia\" (perch\u00e9 qui alloggiava la guardia dell'appartamento del gran principe Ferdinando nella seconda met\u00e0 del Seicento), \u00e8 situata tra la \"Sala delle Nicchie\" e la \"Sala del Trono\". Si caratterizza per le pareti laterali tappezzate da sontuose stoffe pregiate di lampasso di seta verde, coordinate ai tendaggi, e per il mobilio lorenese e sabaudo che la arreda. Al tempo degli Asburgo-Lorena fu pure sala della guardia, che introduceva per\u00f2 all'appartamento della granduchessa, il \"quartiere delle Stoffe\" appunto.\nSulle pareti sono collocati una serie di dipinti, tra i quali spiccano il \"Ritratto di Fra' Marcantonio Martelli\", realizzato dal Caravaggio alla fine del primo decennio del Seicento; l\"Allegoria della pace tra Fiorentini e Fiesolani\" al centro della volta venne realizzata da Luca Giordano su commissione di Cosimo III de' Medici a partire dal 1682; le altre decorazioni del soffitto furono realizzate da Giuseppe Castagnoli nella prima met\u00e0 dell'Ottocento.\nAl 1856 risalgono il grande tappeto della Manifattura Reale di Tournai, i palchetti per le tende e i due lampadari, tutti arredi mantenuti durante l'epoca sabauda in poi.\nSala del Trono.\nLa \"Sala del Trono\", nota anche come \"Sala dell'Udienza\" o \"Sala Rossa\", si trova tra la \"Sala Verde\" e la \"Sala Celeste\", attigua allo Scalone dell'Ammannati, e costituisce la parte centrale dell\"Appartamento delle Stoffe\". Qui il Gran principe Ferdinando teneva l'udienza, mentre in epoca lorenese fu sala dei Ciambellani, cio\u00e8 degli alti dignitari al servizio del granduca.\nLe pareti laterali si caratterizzano per sontuose stoffe pregiate di lampasso di seta cremisi che le rivestono, sostituite nel 1856 in occasione del matrimonio dell'arciduca ereditario Ferdinando IV di Asburgo-Lorena; nello stesso periodo vennero collocati il grande tappeto della manifattura Reale di Tournai, i palchetti per le tende e il lampadario. La funzione di sala del trono fu destinata dai Savoia, a partire dal 1865.\nIl mobilio che arreda la sala \u00e8 di epoca lorenese e sabauda. La sala si caratterizza per la presenza dell'imponente trono con baldacchino rifinito in oro risalente al regno dei Savoia. Tra i complementi d'arredamento presenti nella sala spiccano alcuni vasi ottocenteschi di manifattura giapponese. Il soffitto con affreschi a monocromo di Giuseppe Castagnoli.\nSalotto Celeste.\nIl \"Salotto Celeste\", situata tra la \"Sala del Trono\" e la \"Cappella\", costituisce l'ultima sala dell\"Appartamento delle Stoffe\". In epoca medicea era detto \"sala dei Cimbali\" perch\u00e9 qui Ferdinando teneva i suoi strumenti musicali, mentre nel XVIII secolo i Lorena allestirono qui la sala da pranzo: a questo periodo risale la decorazione del soffitto a stucchi bianchi e oro.\nLa sala si caratterizza per le pareti laterali tappezzate da sontuose stoffe pregiate di seta celeste; il mobilio che la arreda risale alle epoche lorenese e sabauda. Molto caratteristico \u00e8 anche il \"Camino delle Aquile\" risalente alla seconda met\u00e0 del Settecento, opera di Francis Harwood.\nAnche qui il tappeto di Tournai e i palchetti delle tende risalgono al rinnovo del 1856 circa.\nNel 1911 era stato ricomposto un arredo da salotto, che dopo il 1920 fu trasferito alla Camera dei deputati a Roma. Furono quindi qui sistemati una serie di dipinti realizzati da Giusto Sustermans nella prima met\u00e0 del Seicento che raffigurano i personaggi della famiglia granducale dei Medici a figura intera.\nIl lampadario ligneo dorato collocato al centro della sala proviene dalla villa medicea della Topaia e risale al 1697, opera del magistrale intagliatore Vittorio Crosten su commissione di Cosimo II de' Medici.\nCappella.\nLa \"Cappella\" venne realizzata nel 1765 dai Lorena nella sala in cui si trovava l'alcova del Gran Principe Ferdinando de' Medici, della quale ha continuato a conservare una ricca decorazione tardo-barocca a stucchi e intagli dorati disegnati da Giovan Battista Foggini.\nLa \"Madonna\", gi\u00e0 sull'altare e ora sulla parete sinistra, \u00e8 opera di Carlo Dolci e conserva la preziosa cornice dorata e intagliata originale, mentre il \"Crocifisso\" in avorio, che oggi si trova sulla mensa, \u00e8 opera di Giovan Battista Dolci della seconda met\u00e0 del Settecento.\nIl parato murario e i tendaggi in damasco di seta rosso cremisi, il tappeto e il lampadario risalgono al 1856 circa.\nSala dei Pappagalli.\nLa \"Sala dei Pappagalli\" si trova tra la \"Cappella\" e il \"Salotto della Regina\", oltre ad essere attigua alla \"Camera del Re\": di fatto si trova compresa tra l\"Appartamento della Regina\" e l\"Appartamento del Re\".\nGi\u00e0 anticamera della stanza da letto di Ferdinando, la sala si caratterizza per la curiosa decorazione delle stoffe di seta che rivestono le pareti, che le conferisce appunto la suddetta denominazione, dal nome tradizionale degli uccelli che compaiono nella decorazione. Si tratta di un parato della Manifattura di Lione che Ferdinando III aveva acquistato a Vienna nel 1814.\nLa volta \u00e8 decorata a stucchi, opera di Giuseppe Spedolo e aiuti su disegno di Antonio Marini (1833 circa). Tappeto e lampadario sono del 1856 circa.\nIl mobilio che arreda la sala \u00e8 prevalentemente di epoca sabauda; tra i complementi d'arredamento spicca un orologio parigino risalente agli inizi dell'Ottocento.\nAppartamento della Regina.\nDopo si arriva agli appartamenti di Margherita di Savoia, ricchi di sfarzose tappezzerie, tappeti ed arredi di fattura soprattutto risalente al periodo lorenese (XVIII secolo). Fra il mobilio pi\u00f9 pregiato spicca lo stipo in ebano e pietre dure appartenuto a Vittoria della Rovere. Al gusto dei Lorena risalgono molti dei soffitti decorati a stucchi in stile neoclassico.\nSalotto della Regina.\nIl \"Salotto della Regina\", noto anche come \"Sala Gialla\" per il colore delle stoffe francesi di seta di inizio Ottocento che rivestono le pareti, \u00e8 fin dall'epoca lorenese la prima sala dell\"Appartamento della Regina\" alla quale si accede attraverso la confinante \"Sala dei Pappagalli\". Nel Seicento fu la camera da letto privata del Gran Principe Ferdinando.\nGli stucchi del soffitto furono realizzati da Emilio Santarelli nel 1833, in onore dell'arrivo della nuova granduchessa Maria Antonietta di Borbone, seconda moglie di Leopoldo II.\nL'attuale aspetto della sala risale all'epoca sabauda, quando venne rinnovato secondo i gusti di Margherita di Savoia. Degli originari arredi medicei resta l'imponente stipo di ebano che culmina con statuette sommitali in avorio realizzate agli inizi del Settecento da Giovan Battista Foggini. Di epoca ottocentesca sono invece i dipinti collocati alle pareti e il tappeto della manifattura di Tournai che riveste il pavimento della sala (1815). Lampadario e palchetti delle tende sono di manifattura italiana della prima met\u00e0 del XIX secolo.\nCamera della Regina.\nLa \"Camera della Regina\" si trova oltre il \"Salotto della Regina\", attraverso il quale vi si pu\u00f2 accedere. Il suo aspetto attuale e la suddetta destinazione d'uso risalgono al periodo ottocentesco, quando venne decisa la trasformazione dell'originaria \"Sala del Trucco\" (una sorta di biliardo) che in epoca granducale medicea veniva utilizzata come sala da gioco:\nla sala and\u00f2 ad ospitare pertanto la camera da letto delle regine sabaude.\nGran parte del mobilio e dei complementi d'arredamento presenti risalgono al periodo ottocentesco: tra essi anche il letto ligneo a baldacchino con rifiniture dorate. Tra gli arredi risalenti ad epoche antecedenti restano un inginocchiatoio e un'acquasantiera della seconda met\u00e0 del Seicento attribuiti al disegno di Giovan Battista Foggini, oltre ad alcuni vasi di manifattura cinese del Settecento. Le pareti laterali sono rivestite da un broccato di seta azzurra e gialla collocato nel 1844, mentre il soffitto si caratterizza per decorazioni con stucchi bianchi e oro di Aristodemo Costoli, su disegno di Antonio Marini. Il tappeto, di manifattura francese, data all'inizio dell'Ottocento, ed era inizialmente destinato al palazzo Ducale di Lucca, prima di essere rimpicciolito e trasportato a Firenze.\nGabinetto Ovale.\nIl \"Gabinetto Ovale\", noto anche come \"Toilette della Regina\", \u00e8 situato in posizione attigua alla \"Camera della Regina\" alla quale \u00e8 direttamente collegato. La sala, progettata da Ignazio Pellegrini per la moglie di Pietro Leopoldo Maria Luisa di Spagna, si caratterizza per la particolare planimetria ovale, secondo un gusto tipicamente settecentesco.\nAlle pareti pannelli in seta a tinte chiare ricamata di fattura fiorentina (1780-83), in stile cineserie rococ\u00f2 (unico parato dell'epoca di Pietro Leopoldo nella sua collocazione originaria). Gli stucchi che decorano il soffitto furono realizzati da Francesco Visetti, mentre il camino in broccatello di Spagna \u00e8 opera del Pellegrini.\nNell'epoca napoleonica la sala fu utilizzata come sala d'attesa per le dame, nell'Ottocento vi furono collocato il tappeto e il lampadaripo boemo, entrambi della prima met\u00e0 del XVIII secolo.\nGabinetto Rotondo.\nIl \"Gabinetto Rotondo\", situato all'estremit\u00e0 dell\"Appartamento della Regina\", \u00e8 raggiungibile attraverso l'attiguo \"Gabinetto Ovale\". Realizzato nella seconda met\u00e0 del Settecento su progetto di Ignazio Pellegrini, si caratterizza per la singolare planimetria circolare della sala. Le decorazioni in stucco dorato che ornano sia la parete laterale che il soffitto furono realizzate da Domenico Ruschi, mentre \"Le Tre Grazie\" raffigurate nell'affresco che decora la parte centrale del soffitto \u00e8 una pregevole opera dell'incisore fiorentino Giuliano Traballesi. Il mobilio presente nella sala risale al periodo lorenese e a quello sabaudo.\nAppartamento del Re.\nL\"Appartamento del Re\" si articola in tre sale tra la \"Sala dei Pappagalli\" e l'anticamera attigua alla \"Sala di Bona\". Vi si accede dalla porta settentrionale della \"Sala dei Pappagalli\". Nel periodo mediceo queste sale facevano da collegamento tra l'appartamento del gran principe Ferdinando e quello di sua moglie Violante di Baviera. Nel Settecento, sotto i Lorena, venne qui ricavato l'appartamento privato del Granduca, funzione poi mantenuta per il re in epoca sabauda.\nCamera del Re.\nLa \"Camera del Re\" \u00e8 la prima sala dell'appartamento, situata tra la \"Sala dei Pappagalli\" e lo \"Studio del Re\". La sala si caratterizza per il soffitto decorato in stucchi bianchi e oro di epoca lorenese e per le pareti laterali rivestite da stoffe di seta gialla francese di inizio Ottocento, acquistate da Ferdinando III di Lorena durante un suo viaggio in Francia e messo in opera nel 1820.\nL'imponente letto ligneo a baldacchino con rifiniture dorate risale alla seconda met\u00e0 del Settecento; ad esso venne aggiunto lo stemma sabaudo nella seconda met\u00e0 del secolo successivo. La camera da letto \u00e8 arredata prevalentemente da mobili in stile impero, fatta eccezione per un inginocchiatoio e un'acquasantiera, opere di Giovan Battista Foggini di inizio Settecento. Il tappeto che riveste il pavimento della sala risale al periodo ottocentesco. La stufa in porcellana \u00e8 neoclassica (dopo il 1815). I palchetti delle tende, con lo stemma Savoia, denotano la loro origine sabauda.\nStudio del Re.\nLo \"Studio del Re\" \u00e8 la seconda sala dell'appartamento, situata tra la \"Camera del Re\" e il \"Salone Rosso\". La sala era utilizzata dal re d'Italia, durante la sua permanenza a Firenze, come studio privato in cui si ritirava per svolgere le proprie attivit\u00e0.\nGli arredi risalgono prevalentemente al periodo settecentesco; tra essi spiccano una raffinata scrivania di bottega francese e le consoles realizzate dall'intagliatore Giovan Battista Dolci. Lo stipo di ebano risale invece all'epoca ottocentesca.\nIl parato murale e i tendaggi, in seta a fondo bianco, risalgono al 1770 e furono realizzati dalla Fabbria Reale e Imperiale di Drappi, anche se il loro aspetto attuale risale all'adattamento del 1899.\nGli stucchi bianchi e oro del soffitto sono di epoca lorenese, mentre il lamapdario \u00e8 una rielaborazione ottocentesca con pezzi del XVIII secolo.\nSalone Rosso.\nIl \"Salone Rosso\" \u00e8 l'ultima sala dell'appartamento, situata tra lo \"Studio del Re\" e l'anticamera attigua alla \"Sala di Bona\".\nSoffitto a stucchie decorazione delle pareti vennero realizzati in epoca lorenese, utilizzando anche un costoso parato di manifattura fiorentina con simboli napoleonici della stelle e delle api, creato per Elisa Baciocchi.\nLa sala venne quasi interamente arredata nella seconda met\u00e0 dell'Ottocento dai Savoia; dei periodi antecedenti restano alcune sedie e poltroncine risalenti alla met\u00e0 del Settecento e un orologio risalente agli inizi dell'Ottocento. Il tappeto, simile a quello della camera del Re, \u00e8 del 1850 circa e fu collocato nel 1870, assieme al lampadario e ai palchetti per le tende con lo stemma sabaudo.\nAnticamera del Re.\nAll'epoca di Ferdinando de' Medici qui era presente l'anticamera \"degli Aiutanti\", e divenne \"del re\" all'epoca dei Savoia. Presenta un soffitto settecentesco a stucchi bianchi e oro, una tappezzeria in lampasso di seta gialla del 1771 messa in opera nel 1900, e un tappeto ottocentesco.\nSala di Bona.\nLa \"Sala di Bona\", che costituisce la sala di passaggio dagli Appartamenti Reali all'Appartamento degli Arazzi, \u00e8 l'unico ambiente seicentesco rimasto praticamente intatto e possiede dei pregevoli affreschi realizzati tra il 1607 e 1608 da Bernardino Poccetti e aiuti, raffiguranti \"La guerra contro i Turchi\": tra essi vi \u00e8 anche la \"Conquista della citt\u00e0 di Bona\" che conferisce la suddetta denominazione alla sala.\nAppartamento degli Arazzi.\nL'Appartamento degli Arazzi, noto anche come Quartiere dei Cardinali e dei Principi Forestieri, \u00e8 costituito da 5 sale e da una loggetta che in epoca medicea erano utilizzate per ricevere ed ospitare personalit\u00e0 di spicco dell'epoca durante le loro visite ufficiali a Firenze.\nLe sale che costituiscono l'Appartamento degli Arazzi vennero decorate tra la fine del Cinquecento e gli inizi del Seicento. Gli arazzi che rivestono le pareti sono di scuola fiorentina o provengono da Francia e Belgio e risalgono al Seicento e al Settecento, mentre gran parte dei mobili e degli altri complementi d'arredo risalgono invece al periodo ottocentesco, tra i quali gli arazzi di Antonio Bronconi.\nSala della Fede.\nLa \"Sala della Fede\" \u00e8 attigua alla \"Sala Bianca\" degli Appartamenti Reali da cui vi si pu\u00f2 accedere. Si caratterizza per il soffitto affrescato da Cristofano Allori con l'allegoria della \"Speranza\". Le pareti laterali sono rivestite da tre arazzi di epoca settecentesca.\nSala della Carit\u00e0.\nLa \"Sala della Carit\u00e0\" \u00e8 attigua alla \"Sala della Fede\" e si trova all'estremit\u00e0 nord-orientale del primo piano dell'ala laterale meridionale di Palazzo Pitti. Le decorazioni a fresco del soffitto con l'allegoria della \"Carit\u00e0\" furono realizzate da Ludovico Cigoli, mentre una serie di arazzi settecenteschi di diversa provenienza rivestono le pareti laterali.\nSala della Giustizia.\nLa \"Sala della Giustizia\" si trova a fianco della \"Sala della Fede\" ed ospitava la camera in cui pernottavano gli ospiti illustri in visita ufficiale. La denominazione alla suddetta sala \u00e8 conferita dalla figura allegorica della \"Giustizia\" che caratterizza l'affresco del soffitto. Nel 1854 vi soggiorn\u00f2 Pio IX in visita a Firenze e da allora la suddetta sala \u00e8 denominata anche \"Camera del Papa\". Nella stanza spicca il letto a baldacchino ligneo con intagli dorati risalente al periodo ottocentesco. Le pareti sono decorate con arazzi francesi e belgi del Seicento; sulla parete a fianco del letto \u00e8 collocato un Crocifisso settecentesco.\nLoggetta dell'Allori.\nLa \"Loggetta dell'Allori\" \u00e8 un varco di passaggio tra la \"Sala della Giustizia\" e la \"Sala della Prudenza\". La sala era originariamente aperta verso il cortile retrostante che introduce al Giardino di Boboli, fino alla sua definitiva chiusura nel corso dell'Ottocento. Le decorazioni a fresco furono realizzate da Alessandro Allori nella seconda met\u00e0 del Cinquecento.\nSala della Prudenza.\nLa \"Sala della Prudenza\" si trova tra la \"Loggetta degli Allori\" e la \"Sala della Temporanza\". La denominazione della suddetta sala \u00e8 conferita dall'affresco del soffitto realizzato da Domenico Passignano che raffigura l'allegoria della \"Prudenza\". Tuttavia, questo ambiente \u00e8 conosciuto anche come la \"Sala dei Fanciulli Giardinieri\" per i temi raffigurati nei tre monumentali arazzi del Settecento collocati alle pareti. Anche questa sala era adibita a camera da letto per ospitare personalit\u00e0 illustri; il letto ligneo con intagli dorati attualmente collocato risale al periodo ottocentesco.\nSala della Temperanza.\nLa \"Sala della Temperanza\" si trova tra la \"Sala della Prudenza\" e la \"Sala di Bona\". Anche in questo caso la denominazione alla sala \u00e8 conferita dalla figura allegorica affrescata per decorare il soffitto: in questo caso si tratta della \"Temperanza\", realizzata dal pittore Domenico Passignano. Questo ambiente era adibito a studio; la scrivania in radica risale ai primi anni dell'Ottocento. Le pareti sono rivestite da arazzi seicenteschi."}
{"id": "405260", "revid": "6923", "url": "https://it.wikipedia.org/wiki?curid=405260", "title": "Metropolitana di Brescia", "text": "La metropolitana di Brescia \u00e8 una linea di metropolitana leggera a servizio della citt\u00e0 di Brescia, che collega i quartieri settentrionali a quelli della zona sud-est passando per il centro storico. Il sistema di trasporto \u00e8 interamente automatico, concepito e costruito da Ansaldo-STS, del tutto analogo a quello gi\u00e0 realizzato per la metropolitana di Copenaghen e per la metropolitana M5 di Milano.\nL'esercizio della linea \u00e8 affidato a \"Metro Brescia\", impresa del gruppo \"Brescia Mobilit\u00e0\", mentre la propriet\u00e0 \u00e8 di \"Brescia Infrastrutture\", una societ\u00e0 del comune.\nLa linea \u00e8 stata inaugurata e aperta all'esercizio il 2 marzo 2013.\nLa denominazione.\nLa metropolitana leggera automatica di Brescia ha definito la propria immagine nel marchio che riporta la sigla abbreviata METROBS.\nCaratteristiche.\nLa lunghezza complessiva della tratta funzionale, tra le stazioni capolinea Prealpino e Sant'Eufemia, \u00e8 di 13,7\u00a0km, di cui:\nL'armamento ha un'estesa complessiva di 27,368\u00a0km in linea e di 5,6\u00a0km in deposito.\nNel suo percorso, da nord, si sottopassa via Triumplina, per deviare nei pressi dello stadio verso gli Spedali Civili.\nSi attraversa poi il centro storico, dove \u00e8 presente una stazione di interscambio con la rete ferroviaria, quindi si prosegue verso Brescia 2 deviando verso est su via Lamarmora.\nInfine, passando per la Poliambulanza, si attraversano i quartieri di San Polo e Sanpolino, fino a raggiungere il deposito.\nLe 17 stazioni, di cui 8 in galleria, 5 in trincea coperta, 2 a raso e 2 in viadotto sopraelevato, sono state progettate dall'ingegnere Lamberto Cremonesi e dall'architetto Massimo Gozzoli, mentre il tracciato \u00e8 stato progettato dall'ingegnere Franco Martignon\nLe stazioni sono state pensate come grandi spazi aperti, con l'illuminazione naturale garantita dai grandi lucernari.\nSolo le stazioni Vittoria e San Faustino, per motivi legati alla zona cittadina in cui si trovano, sono state realizzate con architetture pi\u00f9 tradizionali.\nTutte le stazioni sono dotate di scale mobili e fisse ed ascensori a pareti trasparenti e prive di corridoi o angoli morti, in modo da essere pi\u00f9 facilmente controllabili con le telecamere di sorveglianza.\nLe stazioni sono dotate di porte di banchina ad apertura sincronizzata con le porte dei treni, prodotte dalla Knorr-Bremse.\nSi \u00e8 scelto di non installare i tradizionali tornelli e di far eseguire il controllo del regolare utilizzo dei titoli di viaggio al personale a bordo dei treni; le biciclette possono sia essere lasciate nelle apposite aree di parcheggio all'interno delle stazioni sia portate a bordo dei convogli. \u00c8 presente un sistema automatico che confronta il numero di biglietti o abbonamenti venduti con il numero di persone transitate nelle stazioni attraverso specifici punti di controllo, in corrispondenza dei quali il pavimento \u00e8 di colore rosso acceso per facilitare il funzionamento del software.\nNei primi mesi di esercizio vi \u00e8 stata sui convogli la presenza di personale al solo scopo di fornire visibilit\u00e0 e dare eventualmente informazioni ai passeggeri; successivamente fu predisposto del personale preposto al controllo dei titoli di viaggio, usualmente costituito da squadre da due a quattro controllori. Sui treni e presso le stazioni sono presenti degli interfoni per comunicare con la centrale operativa.\nLe stazioni sono altres\u00ec corredate da postazioni per il servizio di bike sharing, denominato \"Bicimia\".\nIl materiale rotabile.\nLa flotta iniziale della metropolitana \u00e8 composta da 18 treni AnsaldoBreda, classificati Serie 100, dei quali a rotazione 16 vengono utilizzati in linea e 2 rimangono a disposizione presso il deposito per scorta e manutenzione.\nNella prima fase \u00e8 stata calcolata una capacit\u00e0 di trasporto di 8.500 passeggeri/ora per senso di marcia, con un intervallo fra i treni di 180 secondi. A seconda della richiesta di trasporto, la flotta potr\u00e0 essere aumentata fino a 40 treni, dei quali, a rotazione, 34 in linea e 6 a disposizione presso il deposito. Con 34 treni si raggiunge la capacit\u00e0 massima di trasporto della metropolitana, con flussi di 17.000 passeggeri/ora per senso di marcia e con un intervallo fra i treni di 90 secondi.\nLe caratteristiche del veicolo sono le seguenti:\nSistemi di sicurezza.\nI parametri di sicurezza garantiti dalla gestione computerizzata includono il controllo della distanza minima tra ogni treno e sensori che impediscono la partenza del treno se vi sono elevate temperature al di sotto del convoglio, indice di una probabile presenza di incendi in atto.\nOrari.\nSono previste corse dalle 5:00 alle 00:00, con gli intervalli tra un treno e l'altro che variano da quattro minuti, nelle fasce orarie di punta dei giorni feriali, a dieci, per gli orar di morbida.\nNelle giornate di sabato e in occasione di grandi eventi, l'ultima corsa parte alle ore 01.00.\nFrequentazione.\nA sette anni dall'inaugurazione, la presenza della metropolitana fa registrare una crescita complessiva degli utenti del trasporto pubblico del 41% circa (da 41,4 milioni nel 2012 a 58,3 milioni nel 2019) e al contempo una riduzione significativa del traffico su strada, con un calo del 10% dei veicoli privati in circolazione nel centro storico e del 4% sull'intera area urbana.\nLa costruzione.\nL'idea di dotare la citt\u00e0 e la provincia di Brescia di una metropolitana risale agli anni ottanta, sull'esempio delle prime metropolitane leggere automatiche, cio\u00e8 senza conducente, che stavano nascendo in Francia.\nBrescia, infatti, con i suoi 200.000 abitanti in un hinterland di 400.000 circa, \u00e8 un capoluogo di provincia fortemente urbanizzato, che genera un intenso flusso di traffico stradale.\nNel 1985 l'allora Azienda dei trasporti municipali della citt\u00e0, ASM Brescia, promosse lo studio di fattibilit\u00e0 per un sistema integrato di trasporto, con obiettivo il raggiungimento di una maggiore efficienza trasportistica, garantendo nel contempo la salvaguardia ambientale e una riduzione dell'inquinamento.\nNel 1987 furono commissionati due studi di fattibilit\u00e0. Il risultato delle analisi ed il confronto con il mercato delle tecnologie di trasporto ha portato ad individuare nei sistemi di trasporti automatici, allora gi\u00e0 sperimentata in alcune grandi citt\u00e0 europee, la soluzione adatta a Brescia.\nNel 1988 una delegazione del Consiglio comunale cittadino si rec\u00f2 in visita a Lilla per constatare il lavoro fatto e trarne suggerimenti per Brescia.\nNel 1989 venne indetta una gara con inviti a cinque aziende internazionali, gara che fu poi annullata nel 1996.\nNel 1994 vennero presentate le richieste di finanziamento statale, ai sensi della legge 211 del 26 febbraio 1992 (Interventi nel settore dei sistemi di trasporto rapido di massa). Il finanziamento fu assegnato nel 1995, mentre quello regionale arriv\u00f2 nel 2002.\nNell'anno 2000 venne indetta una gara internazionale per l'aggiudicazione della prima tratta funzionale della metro di Brescia, di circa 13\u00a0km.\nLa gara venne vinta da un raggruppamento di imprese, composto da Ansaldo trasporti Sistemi ferroviari, AnsaldoBreda, Astaldi e Acciona. Le imprese proposero un sistema di metropolitana automatica simile a quello che era stato da poco realizzato a Copenaghen. Poco dopo l'aggiudicazione dell'appalto, Regione Lombardia prescrisse il trasferimento in sotterraneo di tratte di percorso previste in esterno, e di conseguenza Comune e Brescia Mobilit\u00e0 concordarono l'arretramento di una stazione e di 800 metri di percorso. La maggiore onerosit\u00e0 dell'opera ha contribuito a rendere capolinea nord \"Prealpino\" al posto di \"Concesio\".\nL'inaugurazione dei lavori \u00e8 avvenuta nel novembre del 2003.\nLo scavo della galleria, mediamente a una profondit\u00e0 di 25 m nel sottosuolo, \u00e8 iniziato nel 2006, per mezzo di una Tunnel boring machine (TBM, comunemente detta \"talpa\") dell'azienda tedesca Herrenknecht.\nDurante i lavori si sono incontrati problemi realizzativi per le due stazioni situate nel centro storico, dove alcuni ritrovamenti archeologici hanno interferito con le operazioni di scavo o di spostamento dei sotto servizi. Per la stazione Vittoria, nel cui cantiere sono venuti alla luce le fondamenta di una torre medievale, si \u00e8 dovuto procedere allo scavo \"in allargo\" della stazione, dopo aver provveduto allo spostamento dei reperti, Per quella di San Faustino, dove durante lo spostamento dei sottoservizi si sono scoperti i resti delle mura venete, si \u00e8 dovuto modificare il progetto, con parziale demolizione muraria, parziali restauri e consolidamenti, l'eliminazione dei lucernari e la realizzazione di un pavimento in vetro che consente agli utenti la vista dei reperti.\nLe tecniche costruttive.\nPassando dalla sede sotterranea alla sede viadotto, l'opera ha coinvolto numerosi settori tecnici. L'organizzazione logistica dei cantieri \u00e8 stata quindi gestita basandosi su una grande variet\u00e0 di tipologie di strutture. Per questo motivo il progetto metropolitana ha creato un forte impatto sul sistema viabilistico delle grandi e piccole arterie cittadine.\nNel corso dei lavori \u00e8 stato istituito uno sportello addetto alla informazione e alle relazioni con il pubblico e sono state organizzate iniziative di marketing, tra cui le giornate cantieri aperti, eventi che hanno aperto le porte dei cantieri alla cittadinanza in occasione dell'arrivo della TBM all'interno delle stazioni scavate.\nLo scavo della galleria naturale \u00e8 stato realizzato con il sistema di scavo EPB, Earth Pressure Balance, tramite una TBM di 9,15 metri di diametro e 130 metri di lunghezza.\nQuesta operazione \u00e8 avvenuta a profondit\u00e0 che permettono il ricoprimento dal piano campagna; la profondit\u00e0 del tracciato \u00e8 stata studiata per ridurre al minimo le ripercussioni in superficie degli eventuali fenomeni vibrazionali e di assestamento del terreno interessato dallo scavo.\nPer realizzare lo scavo della galleria naturale sono stati creati due cantieri specifici per l'immissione e per l'estrazione della fresa.\nIl cantiere di immissione, collocato nella zona sud della citt\u00e0, \u00e8 diventato il campo base delle attivit\u00e0 di scavo della TBM e dal quale \u00e8 avvenuta la fornitura di materiale quali, per esempio, malte, attrezzature e conci prefabbricati.\nLo scavo della galleria tramite la fresa meccanizzata ha permesso di decentralizzare tutti i cantieri in due aree poste agli estremi della linea, in modo da interferire il meno possibile con le attivit\u00e0 in superficie.\nI cantieri per la realizzazione delle stazioni, delle gallerie artificiali e dei pozzi di accesso per i Vigili del Fuoco sono stati attivati in sublotti e in diverse riprese, in modo da consentire lo spostamento delle reti prima di realizzare le opere della metropolitana.\nLa realizzazione della linea in galleria artificiale, caratterizzata da una sezione rettangolare, \u00e8 avvenuta mediante la tecnica chiamata \"cut &amp; cover\", pi\u00f9 economica dello scavo con TBM, ma che ha necessitato di aree di cantiere molto pi\u00f9 ampie, perch\u00e9 lo scavo \u00e8 stato effettuato con metodi tradizionali tra paratie, interferendo con la viabilit\u00e0 cittadina.\nDefinire e dimensionare le aree da cantierare \u00e8 stato molto pi\u00f9 difficile, poich\u00e9 la costruzione di queste strutture partiva da scavi a cielo aperto, una situazione che obbligava a tenere conto sia dell'effettivo ingombro delle opere, sia dello spazio per la movimentazione di macchine operatrici e di mezzi di cantiere.\nLo scavo dall'alto ha quindi necessitato nella maggior parte dei casi di una propedeutica risoluzione delle interferenze con le reti di servizi pubblici.\nLa tratta di linea che attraversa la zona sud della citt\u00e0, invece, ha riguardato un contesto urbano differente, dove la densit\u00e0 abitativa \u00e8 inferiore e le aree non edificate sono pi\u00f9 ampie.\nLa costruzione del tratto in viadotto, che presenta campate di 30 m incastrate nelle pile centrali e appoggiato nelle pile laterali e il cui impalcato ha una larghezza di circa 9 m, ha presentato minori difficolt\u00e0 rispetto alle tratte in galleria; il passaggio della linea metropolitana \u00e8 stato occasione per un piano di sviluppo urbanistico delle zone attraversate.\nTra le prime analisi per definire la tipologia di tracciato plano-altimetrico da adottare, \u00e8 stata realizzata l'analisi geologica / geotecnica del sottosuolo della citt\u00e0 di Brescia.\nUnitamente a queste analisi \u00e8 stato condotto uno studio per stabilire il grado di salute degli edifici interessati dallo scavo.\nIl committente.\nBrescia Mobilit\u00e0 S.p.A., azienda partecipata dall'Amministrazione comunale per la gestione del trasporto pubblico di Brescia e nata per scissione da ASM, era il committente dell'opera in corso di realizzazione.\nDal 1\u00ba gennaio 2012, con un'ulteriore scissione, la committenza dell'opera \u00e8 passata alla societ\u00e0 Brescia Infrastrutture Srl, anch'essa partecipata dell'Amministrazione comunale.\nProgetti futuri.\nCon la delibera C.C. n. 7/2018 (approvazione del PUMS di Brescia) \u00e8 stato approvato lo scenario di piano P che prevede tra le altre cose che la linea metropolitana venga estesa verso Nord sino al parcheggio di interscambio di San Vigilio. Il costo stimato dell'opera \u00e8 composto da 171,71 mln \u20ac per le opere civili e impianti e 35,53 mln \u20ac per l'acquisto dei rotabili.\nSull'onda dell'inaugurazione della metropolitana erano sorte proposte per una possibile seconda linea, perpendicolare a quella esistente, con l'interscambio tra le due linee alla stazione ferroviaria. Uno studio pi\u00f9 approfondito ha in seguito appurato che il flusso ipotizzato di passeggeri non giustificherebbe una nuova linea metropolitana: vista anche la mole di una tale opera per una citt\u00e0 delle dimensioni di Brescia, il progetto di una seconda linea \u00e8 stato accantonato. Gli studi gi\u00e0 realizzati confermano la fattibilit\u00e0 di una linea metrotranviaria sullo stesso percorso, ma al 2021 questa rimane un'ipotesi per il lungo termine.\nCosti.\nL'opera, il cui costo finale \u00e8 stato stimato in circa 900 milioni di euro, \u00e8 finanziata dal comune di Brescia (per 67 milioni), dalla Regione Lombardia ai sensi della L.R. n. 13 (73 milioni), da Brescia Mobilit\u00e0 S.p.A. (86 milioni), attraverso un mutuo trentennale (240,3 milioni) e da un contributo statale ai sensi della L.211/92 (292 milioni). Infine, a marzo 2012, il Cipe (Comitato Interministeriale per la Programmazione Economica) ha stanziato 71,6 milioni. Il totale ammonta quindi a 830 milioni.\nIl valore complessivo dell'opera \"a nuovo\" \u00e8 stimato in euro 792.429.000.\nCritiche.\nFin dai primi progetti si pensava alla possibilit\u00e0 di realizzare una linea della metropolitana che non fosse esclusivamente urbana, ma che interessasse anche parte della provincia, al fine di rendere realizzabile un progetto che alcuni ritenevano eccessivamente dispendioso per la sola area urbana della citt\u00e0 di Brescia.\nIl 24 maggio 1998 si \u00e8 svolto un referendum consultivo sulla realizzazione dell'opera, che seppure largamente vinto dal parere contrario, non ha raggiunto il quorum necessario, in quanto votarono solo bresciani sui aventi diritto.\nAnche un secondo referendum, indetto nel 2001, non ha raggiunto il quorum."}
{"id": "405267", "revid": "757396", "url": "https://it.wikipedia.org/wiki?curid=405267", "title": "Ligue Nationale de Basket-ball", "text": "La Ligue Nationale de Basket-ball \u00e8 il torneo professionistico maschile del campionato francese di pallacanestro. \u00c8 formato da due serie, la Pro A, massima serie, e la Pro B, serie cadetta.\nFondato nel 1987, \u00e8 diventato un campionato professionistico quasi autonomo rispetto alla federazione francese di pallacanestro.\nPro A.\nIl campionato Pro A, massima serie della pallacanestro francese, \u00e8 costituito (a partire dalla stagione 2014/15) da 18 squadre. Le 18 squadre si incontrano fra loro due volte a stagione, una in casa ed una in trasferta (girone all'italiana) per un totale di 34 partite per squadra. Dalla stagione 2006-2007, al termine della regular season, le squadre classificate nelle prime 8 posizioni si qualificano per i playoff. Tutte le serie dei playoff sono al meglio delle cinque partite eccetto il primo turno (i quarti di finale), giocato al meglio dei tre incontri.\nLe due squadre classificate al 17\u00ba e 18\u00ba posto retrocedono nella Pro B.\nDenominazioni.\nPrima della denominazione in \"Pro A\", il massimo campionato assunse i seguenti nomi:\nPro B.\nNato nel 1994, il Pro B si \u00e8 sostituito al \"National Masculine 1\" come seconda divisione, con la differenza di essere a carattere professionistico. Come nel Pro A, anche il torneo del Pro B \u00e8 organizzato come girone all'italiana con incontri di andata e ritorno, per un totale di 34 partite per squadra. Le squadre classificate dalla prima all'ottava posizione dopo la regular season partecipano ai playoff, che si svolgono con serie al meglio delle tre gare (eccetto la finale, in gara singola). La vincitrice della regular season e la vincitrice dei playoff accedono alla Pro A. Nel caso che una stessa squadra vinca sia la regular season che i playoff, ad essere promossa \u00e8 la squadra piazzatasi seconda nella regular season.\nLe squadre classificate al 15\u00ba e 16\u00ba posto retrocedono.\nDenominazioni.\nPrima della denominazione in \"Pro B\", la seconda serie assunse i seguenti nomi:"}
{"id": "405268", "revid": "122182224", "url": "https://it.wikipedia.org/wiki?curid=405268", "title": "Fenoglio", "text": ""}
{"id": "405274", "revid": "1259603", "url": "https://it.wikipedia.org/wiki?curid=405274", "title": "Collaborazionismo", "text": "Il collaborazionismo \u00e8 un fenomeno sociale e politico connesso alle vicende di governo di un paese occupato militarmente da una potenza straniera, che vi organizza una classe dirigente totalmente asservita agli interessi degli occupanti. Sebbene in Italia il termine fosse gi\u00e0 usato prima del fascismo per indicare la partecipazione al governo da parte dei socialisti, esso viene abitualmente usato in riferimento alla collaborazione con i nazisti nei territori occupati durante la seconda guerra mondiale.\nDefinizione.\nEsso consiste nell'organizzazione di una struttura di controllo sociale, in modo da creare un collegamento tra la potenza occupante e la popolazione assoggettata. Tale struttura di controllo sociale \u00e8 composta da elementi locali, e si articola secondo uno schema piramidale che riproduce quello tipico di un normale apparato statale, dotato quindi di una propria burocrazia e regole autonome di funzionamento, e che va da un vertice, civile o militare, fino a una base operativa costituita da elementi inseriti nelle varie classi sociali con funzione spionistica e delatoria, che assicurino il controllo e la repressione dei movimenti eversivi che possono turbare l'ordine pubblico.\nDa ci\u00f2 il termine negativo di \"collaborazionismo\", nel senso di offerta stabile e consapevole di collaborazione con un soggetto occupante extranazionale, che rappresenta gli interessi di un altro governo, finalizzata a far funzionare l'apparato statale che altrimenti avrebbe difficolt\u00e0 ad operare normalmente, visto che il precedente apparato, di norma, viene rimosso o comunque destrutturato.\nNell'esperienza storica europea le vicende pi\u00f9 importanti che videro la nascita di stati fantoccio collaborazionisti si ebbero durante la seconda guerra mondiale. Il Terzo Reich, ad esempio, instaur\u00f2 in buona parte dei territori occupati governi asserviti ai propri voleri (in altri permase invece un'amministrazione militare); tra questi la Francia (a partire dal 1942, con l'Operazione Anton che invase la Repubblica di Vichy), la Repubblica Sociale Italiana con sede a Sal\u00f2, la Norvegia di Vidkun Quisling e il governo degli ustascia in Croazia. Anche l'Impero Giapponese cre\u00f2 degli stati vassalli per gestire la propria espansione negli anni Trenta e Quaranta, il pi\u00f9 celebre tra i quali \u00e8 senza dubbio il Manciuku\u00f2.\nIl collaborazionismo nella seconda guerra mondiale.\nCina.\nDurante la seconda guerra sino-giapponese, il Giappone cre\u00f2 nei territori occupati, situati nella parte nord-orientale della Cina, un'amministrazione civile fedele alla causa nipponica, nota come Repubblica di Nanchino. Presidente del governo era il collaborazionista Wang Jingwei, che gi\u00e0 negli ultimi mesi del 1938 aveva proposto di negoziare con i Giapponesi. Il suo governo nella Cina occupata inizi\u00f2 il 30 marzo 1940, quando divenne Presidente dell'Esecutivo Yuan e Dirigente del Governo Nazionale (\u884c\u653f\u9662\u9577\u517c\u570b\u6c11\u653f\u5e9c\u4e3b\u5e2d). Tra il 1940 e il 1943 continu\u00f2 ad esprimere solidariet\u00e0 alle Potenze dell'Asse, criticando l'imperialismo occidentale, il comunismo sovietico e il Kuomintang di Chiang Kai-Shek. Wang Jingwei mor\u00ec prima della fine della guerra, nel 1944, e non sub\u00ec quindi un processo per alto tradimento.\nItalia.\nMano a mano che la lotta contro l'invasore progrediva verso il nord Italia, si pose il problema di sottoporre a procedimento penale i collaborazionisti: il decreto 27 luglio 1944 n. 159 istitu\u00ec un\u2019Alta Corte di giustizia e Corti d\u2019assise speciali \u2013 i giudici popolari erano designati dai Comitati di Liberazione nazionale \u2013 poi sostituite dalle sezioni speciali, con i giudici popolari nominati dal presidente della Corte e la possibilit\u00e0 per i condannati di ricorso in Cassazione. Peraltro, \"il decreto 5 ottobre 1945 sottraeva a questi organi le questioni che implicavano un giudizio di carattere militare, devolute ai Tribunali militari, disposizione decisiva nella lunga vicenda giudiziaria di Graziani, accusato ai sensi dell\u2019art. 5, che rifondeva il decreto 26 maggio 1944 n. 134, e disponeva \u00abchiunque, posteriormente all\u20198 settembre 1943, abbia commesso o commetta delitti contro la fedelt\u00e0 e la difesa militare dello Stato, con qualunque forma di intelligenza o corrispondenza o collaborazione col tedesco invasore, di aiuto o assistenza ad esso data, \u00e8 punito a norma delle disposizioni del Codice penale militare di guerra. Le pene applicate ai militari sono applicate anche ai non militari. I militari saranno giudicati dai Tribunali militari, i non militari dai giudici ordinari\u00bb\".\nIl collaborazionismo in Europa.\nLa politica del NSDAP era, nel complesso, quella di lasciare l'autonomia necessaria alle autorit\u00e0 dei paesi occupati con un loro governo per mantenere l'ordine pubblico, permettendogli di risparmiare truppe d'occupazione che restavano quindi disponibili per il fronte.\nQuasi tutti i paesi occupati ebbero la loro forma di collaborazionismo:\nIn generale le truppe straniere nelle Waffen-SS raccolsero quasi 500.000 aderenti da tutti i Paesi occupati, venendo cos\u00ec a costituire la pi\u00f9 grande formazione militare volontaria della storia. Non sono considerabili collaborazionisti i membri minori dell'Asse, come l'Ungheria, diretta da Mikl\u00f3s Horthy, o la Romania di Ion Antonescu. Tuttavia, entrambi questi paesi divennero collaborazionisti nelle fasi finali del conflitto, seppure su fronti opposti: in Ungheria venne instaurato un regime filo-tedesco, le Croci Frecciate, per evitare una resa separata, e in Romania Re Michele I effettu\u00f2 un colpo di Stato per creare un governo filo-sovietico che firmasse la resa incondizionata all'Armata Rossa, offrendo cos\u00ec all'URSS il controllo totale della Romania.\nDopo la seconda guerra mondiale.\nIn tempi pi\u00f9 recenti, il termine \u00e8 stato usato per indicare i cambogiani che presero parte alla Repubblica Popolare di Kampuchea (un governo instaurato dai vietnamiti nel 1979) e i palestinesi accusati di atteggiamento amichevole verso le autorit\u00e0 israeliane."}
{"id": "405281", "revid": "228587", "url": "https://it.wikipedia.org/wiki?curid=405281", "title": "Frank Costello", "text": "Biografia.\nDa bambino, Costello emigr\u00f2 negli Stati Uniti d'America con la madre e la sorella per unirsi al padre Luigi, che si era trasferito a New York prima di loro, e tutta la famiglia si stabil\u00ec nel quartiere di East Harlem. Fu qui che egli entr\u00f2 in contatto con piccole bande di microcriminalit\u00e0 minorile, venendo arrestato una prima volta nel 1908 per aggressione e rapina, ma fu rilasciato perch\u00e9 le accuse furono ritirate; nel 1912 venne nuovamente arrestato per rapina ma le accuse decaddero e torn\u00f2 in libert\u00e0. Castiglia disse alla polizia di chiamarsi \"Frank Costello\", nel tentativo di nascondere che era gi\u00e0 stato arrestato.\nNel marzo 1915 Costello venne arrestato per possesso illegale di un'arma e condannato a undici mesi di carcere. Dopo la sua scarcerazione, Costello spos\u00f2 una ragazza ebrea di nome Lauretta Giegerman ed entr\u00f2 in\ncontatto con i gangster Lucky Luciano, Meyer Lansky e Joe Adonis, iniziando cos\u00ec ad occuparsi del gioco d'azzardo e dello sfruttamento della prostituzione a Manhattan. Nel 1919 Costello, insieme con il suo socio Henry Horowitz, cre\u00f2 la \"Horowitz Novelty Company\", una societ\u00e0 per la produzione di bambole di plastica e lamette da barba che in realt\u00e0 serviva principalmente per produrre slot-machines destinate alle bische\nNel 1920 Costello pass\u00f2 al servizio del gangster ebreo Arnold Rothstein insieme a Lucky Luciano, Al Capone, Meyer Lansky, Bugsy Siegel, Dutch Schultz e Jack \"Legs\" Diamond, con cui si occup\u00f2 del contrabbando di alcolici e stupefacenti. Nel 1924 Costello si associ\u00f2 anche ai gangster Owney Madden e William Dwyer, che guidavano una banda criminale irlandese nel quartiere di Hell's Kitchen. Fu in questo periodo che Costello divenne noto come \u00abprimo ministro della malavita\u00bb per via dei suoi legami politici con la Tammany Hall, l'organizzazione del partito democratico a New York, con cui assicurava protezione politica alle sue attivit\u00e0 illecite e a quelle dei suoi soci. Nel maggio 1929 Costello, insieme a Luciano e a Joe Adonis, era presente ad un incontro ad Atlantic City, a cui parteciparono gangster italiani ed ebrei, che concordarono strategie comuni per una divisione del contrabbando di alcolici e gettarono le basi per la creazione di un \u00abSindacato nazionale del crimine\u00bb. \nViene segnalato nei registri dalla Federal Bureau of Investigation un viaggio di Costello in Italia nel giugno 1932, il quale dopo aver incontrato a Palermo i capi di Cosa Nostra Calogero Vizzini e Giuseppe Genco Russo, si rec\u00f2 in Calabria, sua terra d'origine, dove incontr\u00f2 alcuni mafiosi nella citt\u00e0 di Palmi convocati per un incontro, capeggiati dall'allora boss palmese Santo Corio, per accordarsi sulla spedizione di melassa prodotta legalmente in Italia e che serviva per la produzione di alcolici alla famiglia Luciano a New York.\nNel 1932, dopo l'uccisione dei \"boss\" Joe Masseria e Salvatore Maranzano, Costello divenne il collaboratore pi\u00f9 stretto di Lucky Luciano, che lo affili\u00f2 nella sua nuova \u00abFamiglia\u00bb, nominandolo \"consigliere\" e affidandogli il controllo del gioco d'azzardo a Manhattan; nel 1933 per\u00f2 Fiorello La Guardia, neoeletto sindaco di New York, applic\u00f2 un giro di vite al gioco d'azzardo, facendo sequestrare e distruggere gran parte delle slot-machines di Costello, il quale le trasfer\u00ec a New Orleans con l'approvazione di Carlos Marcello, \"boss\" mafioso locale, e con la corruzione di Huey P. Long, governatore della Louisiana.\nNel 1936 Luciano venne arrestato per sfruttamento della prostituzione e condannato dai trenta ai cinquant'anni di carcere, continuando a gestire la sua Famiglia anche dalla prigione attraverso il suo luogotenente Vito Genovese; per\u00f2 nel 1937 Genovese dovette fuggire dagli Stati Uniti per evitare un'accusa di omicidio e cos\u00ec Costello divenne il nuovo capo effettivo e supervisore degli interessi di Luciano: grazie all'appoggio di Joe Adonis, Anthony Carfano e Michael Coppola, capidecina della Famiglia a lui fedeli, Costello controllava le slot-machines a New Orleans e in Florida attraverso Carlos Marcello e Meyer Lansky e altri racket a Los Angeles attraverso il gangster Bugsy Siegel. Infine nel 1946 Luciano venne espulso dagli Stati Uniti e cos\u00ec Costello divenne il \"boss\" della Famiglia, nominando il cugino Willie Moretti vicecapo.\nNel 1951 Costello venne interrogato dalla commissione d'inchiesta sul crimine organizzato negli Stati Uniti del senatore Estes Kefauver, le cui udienze andarono in onda alla televisione; nello stesso anno per\u00f2 Willie Moretti venne assassinato su ordine della \u00abCommissione\u00bb perch\u00e9 si diceva stesse parlando troppo dinanzi alla Commissione Kefauver; in realt\u00e0 l'omicidio venne istigato da Vito Genovese, che aveva deciso di ristabilire il suo dominio in seno alla Famiglia danneggiando Costello. Rifiutandosi di rispondere ad alcune domande della Commissione Kefauver, Costello venne accusato di oltraggio alla corte e condannato a diciotto mesi di carcere; nel 1954 venne condannato a cinque anni per evasione fiscale, scontando per\u00f2 solo un anno perch\u00e9 la sentenza venne annullata. Nel 1957 Costello venne nuovamente arrestato per evasione fiscale ma venne scarcerato su cauzione; per\u00f2 il 2 maggio 1957 sub\u00ec un agguato da parte di Vincent Gigante, \"killer\" di Genovese, che gli spar\u00f2 alla testa mentre camminava verso l'ascensore nell'atrio del suo appartamento di Manhattan: Costello riusc\u00ec a salvarsi perch\u00e9 venne colpito di striscio e decise di cedere il comando della sua Famiglia a Genovese, ritirandosi a vita privata.\nMorte.\nFrank Costello mor\u00ec il 18 febbraio 1973 per un attacco cardiaco all'et\u00e0 di 82 anni."}
{"id": "405297", "revid": "36426", "url": "https://it.wikipedia.org/wiki?curid=405297", "title": "Galleria d'arte moderna (Firenze)", "text": "La Galleria d'arte moderna \u00e8 uno dei musei ospitati in palazzo Pitti a Firenze. Si trova al secondo piano del complesso architettonico, all'interno del quale si articola in 30 sale comprendendo tutte le stanze del corpo di fabbrica principale del palazzo e tutte le stanze dell'ala laterale settentrionale posteriore del complesso architettonico, tra le quali anche la Sala da Ballo ed altre sei sale originariamente appartenenti al Quartiere Borbonico (Nuovo Palatino).\nQuesta vasta collezione offre un panorama italiano completo del periodo artistico dalla fine del Settecento (epoca neoclassica) ai primi decenni del Novecento, basata sulla pittura italiana ma con qualche importante scultura coeva e con significativi esempi di artisti stranieri. \u00c8 ospitata, in ordine cronologico, nell'ala nord del Palazzo al secondo piano in pi\u00f9 di trenta stanze, una delle ultime aree del palazzo ad essere convertite in museo, dove fino agli anni trenta del Novecento hanno saltuariamente vissuto i rappresentanti di Casa Savoia in visita alla citt\u00e0 e dove era ospitata la \"Biblioteca Palatina\", confluita in parte nella Biblioteca Magliabechiana, nonch\u00e9 una parte nel mezzanino detto \"degli occhi\", dal tema della decorazione.\nNel 2013 il complesso museale di Palazzo Pitti, che comprende la Galleria d'arte moderna, la Galleria Palatina e gli Appartamenti monumentali, \u00e8 stato il tredicesimo sito statale italiano pi\u00f9 visitato, con 386.993 visitatori e un introito lordo totale di 1.983.028,75 Euro. Nel 2016 il circuito museale ha fatto registrare 400.626 visitatori..\nStoria.\nLa collezione della pinacoteca si form\u00f2 nella seconda met\u00e0 dell'Ottocento dalla raccolta delle migliori opere provenienti dai concorsi dell'Accademia delle Arti e del Disegno, un tempo esposte nella galleria dell'Accademia, e pi\u00f9 tardi fu arricchita dal confluire di numerose collezioni cittadine di arte di quel periodo, come quella di Diego Martelli, acquisita nel 1897. L'allestimento attuale risale al 1972-1979, ma dei restauri nelle sale si sono svolti anche nel 2005. La collezione gode di una disciplina giuridica particolare, con una convenzione tra Stato e Comune di Firenze.\nOpere principali.\nIl percorso espositivo inizia dal neoclassicismo con opere raffiguranti Napoleone di Pietro Benvenuti come \"Il giuramento dei Sassoni\", di Giuseppe Bezzuoli come la grandiosa tela de \"L'entrata di Carlo VIII\", e di Francesco Hayez (\"Sansone\" 1842 sala 2; \"I due Foscari\" 1851-52 sala 5). Le sculture pi\u00f9 importanti nelle prime sale sono la \"Calliope\" di Antonio Canova, la \"Psiche\" di Pietro Tenerani e il famoso \"Abele\" di Giovanni Dupr\u00e8.\nNumerosi sono i dipinti di soggetto storico, contemporaneo e pi\u00f9 antico, che documentano bene questo aspetto della cultura artistica del Risorgimento: fra le tele pi\u00f9 importanti \"La cacciata del Duca d'Atene\" di Stefano Ussi.\nFra le opere pi\u00f9 conosciute vi sono quelle appartenenti alla scuola dei macchiaioli l'anticipazione italiana dell'impressionismo, in larga parte provenienti dalle raccolte di Diego Martelli, che fu un critico d'arte e amico dei principali esponenti di questa corrente. I macchiaioli, con le loro ricerche innovative sulla luce e sulla stesura del colore \"a macchie\", svilupparono il loro linguaggio artistico accanto alle avanguardie francesi. Fra i capiscuola Giovanni Fattori, presente con una cospicua collezione di opere, sia carattere storico, sia i celebri paesaggi maremmani, fra le quali l\"'Autoritratto\" (1854 sala 13), \"Il campo italiano dopo la battaglia di Magenta\" (1862 sala 18), \"La cugina Argia\" (1861 sala 23), \"Lo staffato\" (1880 sala 24), \"La rotonda palmieri\" e il \"Ritratto della figliastra\" (1889 sala 24).\nSilvestro Lega, fra le tele pi\u00f9 significative \"Il canto dello stornello\" (1867 sala 12), \"La visita alla balia\" (1873 sala 12) e Telemaco Signorini, fra le varie opere la \"Leith\" del 1881 (sala 23).\nAltri importanti pittori italiani qui presenti sono Giovanni Boldini, con i famosi ritratti dal rapidissimo ed elegante tratto, Federico Zandomeneghi (\"Ritratto di Diego Martelli\" 1879 sala 16), Francesco Podesti (di cui \u00e8 esposto l'acuto \"Ritratto della poetessa Elizabeth Barrett Browning con il figlioletto Robert\"), Niccol\u00f2 Cannicci, Antonio Donghi, Giorgio Morandi, Filippo de Pisis, i Futuristi come Giacomo Balla e Filippo Marinetti, Elisabeth Chaplin. Sono presenti anche opere di scultura (le pi\u00f9 interessanti di Adriano Cecioni, che con vivacit\u00e0 e immediatezza di grande applic\u00f2 alla statuaria le ricerche dei macchiaioli) e incisioni.\nFra il 1978 e il 2006 si \u00e8 perfezionata la donazione del patrimonio grafico, pittorico e documentario proveniente dall'atelier di Pietro Saltini.\nLa galleria contiene anche una raccolta di opere legate al tema del Risorgimento italiano."}
{"id": "405302", "revid": "36426", "url": "https://it.wikipedia.org/wiki?curid=405302", "title": "Chiesa di San Marco (Firenze)", "text": ""}
{"id": "405328", "revid": "465169", "url": "https://it.wikipedia.org/wiki?curid=405328", "title": "Bischeri", "text": "I Bischeri furono una cospicua famiglia fiorentina, il cui cognome costituisce una famosa etimologia popolare, che gode per\u00f2 di scarsa considerazione tra i linguisti per \"b\u00ecschero\", il tipico appellativo toscano indirizzato a persone ingenue e poco furbe. Eppure questa famiglia, a dispetto della spiacevole fama che l'accompagna, ebbe una notevole importanza economica e politica nella Firenze medievale e seppe anche riprendersi dal tracollo economico da cui ebbe origine il termine dispregiativo.\nStoria.\nSi hanno tracce dei Bischeri in Firenze fin dalla met\u00e0 del XIII secolo e nei decenni successivi questi si imposero come ricchi possidenti e mercanti, conseguendo molte cariche pubbliche, tra cui ben 15 priorati dal 1309 al 1432 e due gonfalonieri di Giustizia (\"Noferi\" e \"Giovanni\"). La famiglia Bischeri aveva le proprie case nella zona tra Piazza del Duomo e \"Via dell'Oriuolo\", nota oggi come \"Canto dei Bischeri\" ed il suo stemma era bardato di otto di nero e di oro.\nPer quanto riguarda il poco gradevole appellativo, la tradizione fa risalire la sua origine al tempo della costruzione della Cattedrale di Santa Maria del Fiore. I Bischeri possedevano infatti diverse case nell'area dove la Repubblica Fiorentina aveva progettato la costruzione del Duomo e il governo aveva offerto loro una congrua somma di denaro per acquistarle e liberare l'area. Si narra che la famiglia si rifiutasse allora di accettare l'offerta, volendo tirare ancora sul prezzo (tutti i terreni nella zona erano saliti di valore per speculazione da quando era stato iniziato il progetto della cattedrale), ma alla fine essi tirarono troppo la corda, facendo perdere la pazienza al governo fiorentino che decise di ridurre l'area del cantiere, tanto da escludere molte propriet\u00e0 dei Bischeri, espropriando le poche rimanenti con ben pochi fiorini d'indennizzo. Alcune versioni popolari pi\u00f9 fantasiose parlano anche di un incendio delle case dei Bischeri, ma si tratta di invenzioni.\nDa questo tracollo finanziario la famiglia seppe riprendersi bene in seguito, nonostante una indubbia e poco gradita celebrit\u00e0, che probabilmente fu una delle cause del cambio di nome familiare. La decadenza della famiglia inizi\u00f2 nel 1434, quando Barnaba, l'ultimo priore della famiglia, fu esiliato per dieci anni a Napoli per volere di Cosimo il Vecchio."}
{"id": "405344", "revid": "287204", "url": "https://it.wikipedia.org/wiki?curid=405344", "title": "Bostjan Nachbar", "text": ""}
{"id": "405353", "revid": "17351", "url": "https://it.wikipedia.org/wiki?curid=405353", "title": "P-43 Lancer", "text": ""}
{"id": "405354", "revid": "124038554", "url": "https://it.wikipedia.org/wiki?curid=405354", "title": "Bugsy Siegel", "text": "Biografia.\nSiegel nacque a Williamsburg, un quartiere di Brooklyn (New York), il 28 febbraio del 1906, secondogenito di cinque figli, in una povera famiglia ebraica ashkenazita originaria di Lety\u010div, in Podolia (all'epoca un governorato della Russia zarista, poi diventata parte dell'Ucraina), sebbene altre fonti menzionino l'Austria quale luogo d'origine della sua famiglia . Da ragazzo, Siegel si un\u00ec ad una gang di strada del Lower East Side, che imponeva il pagamento della \"protezione\" ai commercianti ebrei ed era dedita ai furti. Nel 1918 Siegel incontr\u00f2 il giovane Meyer Lansky, con cui pass\u00f2 al servizio del gangster ebreo Arnold Rothstein insieme a Lucky Luciano, Dutch Schultz e Jack \"Legs\" Diamond, con cui si occup\u00f2 del contrabbando di alcolici e stupefacenti. Nel 1926 Siegel venne arrestato per aver stuprato una donna, ma Lansky la costrinse a non testimoniare, facendolo rilasciare. Fu in questo periodo che Siegel venne coinvolto nel gioco d'azzardo e nei furti d'auto per conto della banda di Lucky Luciano e Meyer Lansky. Nel 1931, come sicario, Siegel prese parte all'assassinio del boss Joe Masseria, organizzato da Luciano.\nNel 1937 la \u00abCommissione\u00bb, cio\u00e8 il consiglio direttivo della Cosa nostra statunitense, invi\u00f2 Siegel in California per cercare di sviluppare il racket del gioco d'azzardo insieme a Jack Dragna, capo della Famiglia di Los Angeles. Siegel scelse il gangster ebreo Mickey Cohen come suo luogotenente e, attraverso lui, inizi\u00f2 a controllare il gioco d'azzardo, che avveniva su navi al largo di Los Angeles, e il traffico degli stupefacenti. Siegel frequent\u00f2 anche gli ambienti mondani di Hollywood, divenendo buon amico dell'attore George Raft e si concesse numerose avventure extraconiugali, tra cui una ex prostituta di nome Virginia Hill. Nel 1939 Siegel venne arrestato per l'omicidio del gangster ebreo Harry Greenberg, che era diventato un informatore della polizia, ma venne assolto l'anno successivo. Nel 1945 Siegel ottenne finanziamenti dai boss delle Famiglie della East Coast per la costruzione di un hotel-casin\u00f2, il \"Flamingo\", nel deserto del Nevada, nel sito che diverr\u00e0 famoso in futuro come Las Vegas. Il progetto fu inizialmente preventivato a un milione e mezzo di dollari ma alla fine arriv\u00f2 a costarne sei. Virginia Hill, l'amante di Siegel, si appropri\u00f2 di parte del denaro, depositandolo segretamente in una banca svizzera; Siegel inaugur\u00f2 il casin\u00f2 il 26 dicembre 1946, mentre i lavori erano ancora in esecuzione, e non riusc\u00ec a dare garanzie economiche ai boss perch\u00e9 il \"Flamingo\" chiuse nuovamente per ultimare i lavori fino al marzo 1947. Virginia Hill fugg\u00ec a Parigi con la restante parte del denaro che Siegel avrebbe dovuto restituire ai boss. Dopo la morte di Siegel, Virginia Hill restitu\u00ec il denaro del Flamingo.\nLa \u00abCommissione\u00bb decret\u00f2 la morte di Siegel: il 20 giugno 1947, un sicario spar\u00f2 a Siegel con una carabina M1 attraverso una vetrata della sua sontuosa villa di Beverly Hills, colpendolo in testa; la pallottola gli trapass\u00f2 il cranio fuoriuscendo da un occhio e lo uccise sul colpo."}
{"id": "405363", "revid": "533647", "url": "https://it.wikipedia.org/wiki?curid=405363", "title": "Sinagra", "text": "Sinagra (\"Sin\u00e0ria\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nStoria.\nL'ubicazione a ridosso della fiumara, un tempo navigabile e quindi unica via di comunicazione tra l'entroterra ed il mare fa supporre che Sinagra sia stato uno dei primi insediamenti dell'area nebroidea. Il significato del nome riconduce alla dominazione romana. Secondo gli studiosi, infatti, l'etimo Sinagra potrebbe derivare dal latino \u201csinus\u201d, (insenatura) nome peraltro coerente con la posizione del paese, o da \u201csinus agri\u201d (campo nei pressi del fiume\u201d, o ancora \u201csine agro\u201d (senza campo) perch\u00e9 tutto era ricoperto da boschi. Un'ultima interpretazione sull'origine del nome fa riferimento a \u201csinus aggeris\u201d insenatura arginata. Di questi argini, sembra che vi siano tracce ancora oggi. Le prime notizie documentate su Sinagra sono comunque da collocare in epoca normanna. In una bolla di Papa Eugenio III, datata 1082, si legge dell'assegnazione, fra l'altro, del casale di Sinagra alla chiesa di Messina. Si dice che nel 1053, il Conte Ruggero, ospite del Monastero di San Nicol\u00f2 di Raccuja, uno dei pi\u00f9 importanti cenobi brasiliani dei Nebrodi, girando per i feudi di Sinagra, Naso e Ficarra, abbia avuto farne dono ai numerosi ordini monastici attivi sul territorio. \nDopo i Vespri siciliani, le terre tolte ai francesi furono divise ed assegnate ai nuovi feudatari. Il territorio di Sinagra fu restituito alla famiglia Lancia, marchesi del Vasto e del Monferrato, che lo aveva perso qualche anno prima a conclusione delle sanguinose lotte tra Angioini e Svevi per avere servito questi ultimi, essendo imparentata con il grande sovrano Federico II, sposo di Bianca, rampolla dell'aristocratica famiglia. Sotto il dominio dei Lancia, la nuova baronia conobbe un lunghissimo periodo di splendore. Fu ampliato il castello, costruite chiese, conventi e dato impulso alle attivit\u00e0 produttive. Nel 1460, la baronia era talmente potente da avere concessa da re Giovanni la giurisdizione criminale su tutto il feudo. Dal XVI secolo, a governare la baronia di Sinagra fu la famiglia Afflitto. Quest'ultima, legata pi\u00f9 al feudo di Mezzogiorno che avrebbe voluto trasformare il principato, cedette Sinagra ai Ventimiglia, gi\u00e0 signori del centro nebroideo. In seguito, mancando eredi maschi, con il matrimonio tra Laura Ventimiglia e Girolamo Ioppolo, la baronia passa a quest'ultima famiglia che unisce cos\u00ec sotto un unico dominio Sinagra e Naso. Tra alterne vicende, la baronia rimase nelle mani della nobile famiglia fino all'abolizione dei diritti feudali, nel 1812, anno in cui Sinagra divenne comune autonomo. La nuova condizione favor\u00ec la crescita urbanistica ed economica del paese, ma nel 1827, una disastrosa alluvione e lo straripamento del fiume provocarono ingenti danni e la distruzione di numerose chiese. Non ancora sanate le ferite dell'evento calamitoso, appena dieci anni dopo un'altra alluvione spazz\u00f2 via numerose abitazioni. Il paese fu in gran parte ricostruito, assumendo l'attuale tipologia urbanistica. Significativo fu il contributo dei sinagresi alle rivolte per l'indipendenza che ardevano nella Sicilia del 1840. L'unit\u00e0 d'Italia fu salutata con grande entusiasmo poich\u00e9 segnava la fine dell'epoca baronale.\nLa frazione di \"Martini\", antico feudo indipendente, rivest\u00ec particolare importanza nella Storia feduale e amministrativa della Sicilia in quanto la famiglia Palermo ebbe la concessione di questa terra come Par\u00eca del Regno di Sicilia, che consentiva quindi l'accesso alla Camera dei pari siciliani. Con privilegio dato in Madrid il 9 novembre 1708, esecutoriato in Messina l'11 ottobre 1709, il re Filippo V di Spagna elev\u00f2 l'antica baronia di Santo Stefano e Santa Margherita, posseduta dalla famiglia Palermo fin dal XIV secolo, al rango di principato, con don Giovanni V Palermo e Arezzo, 10\u00ba barone e 1\u00ba principe di Santa Margherita con le altre terre e casali di Messina detti Santo Stefano Mezzano, Galati, Mili e appunto Martini.\nEconomia.\nL'attuale struttura economica del Comune si basa sulle attivit\u00e0 agricole tradizionali, pur in un contesto difficile e di crisi endemica. Sul territorio si coltivano soprattutto olive, nocciole e agrumi, ma solo la prima di tali coltivazioni mostra una qualche vitalit\u00e0.\nNegli anni '80 e '90 certe attivit\u00e0 produttive, specie nel settore tessile, avevano mostrato une certa vitalit\u00e0, favorite specialmente dal basso costo della manodopera. In seguito, tali insediamenti non hanno retto alla concorrenza (negli anni dopo il 2000) proveniente dai paesi asiatici.\nRecentemente, attivit\u00e0 diverse si sono insediate nel settore turistico, lasciando presagire possibili interessanti evoluzioni occupazionali, specie a seguito dello sviluppo turistico della costa (Capo d'Orlando).\nUn capitolo a parte meritano le rimesse degli emigranti e talora il loro rientro dai luoghi di emigrazione. Le risorse che essi recano costituiscono un contributo non trascurabile alla vita economica di Sinagra.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Sinagra fa parte delle seguenti organizzazioni sovracomunali: regione agraria n.8 (Colline litoranee di Patti).\nSport.\nCalcio.\nLa principale squadra di calcio della citt\u00e0 \u00e8 l\"'A.D.P. Sinagra Calcio\" che milita nel girone B siciliano di Promozione. \u00c8 nata nel 1974."}
{"id": "405369", "revid": "125383603", "url": "https://it.wikipedia.org/wiki?curid=405369", "title": "Albert Anastasia", "text": "Biografia.\nUmberto Anastasio nacque a Parghelia, un piccolo comune situato al secolo in provincia di Catanzaro (confluito poi, nel 1992, nella neo-costituita provincia di Vibo Valentia), il 26 settembre del 1902. Nel settembre del 1917, emigr\u00f2 clandestinamente negli Stati Uniti d'America insieme al fratello Antonio, venendo assunto come scaricatore di porto a Brooklyn. Fu qui che Anastasio inizi\u00f2 ad occuparsi di attivit\u00e0 illecite insieme al fratello, venendo arrestato nel 1920 per l'omicidio di un collega, che fu da lui accoltellato; Anastasio venne condannato a morte, trascorrendo diciotto mesi nel braccio della morte del carcere di Sing Sing, ma la sentenza venne annullata perch\u00e9 i testimoni oculari ritrattarono la loro confessione. Anastasio torn\u00f2 in libert\u00e0 e decise di \"americanizzare\" il suo nome in Albert Anastasia, venendo nuovamente arrestato nel 1922 per omicidio, ma rilasciato perch\u00e9 le accuse decaddero; l'anno successivo venne arrestato per possesso di un'arma illegale, venendo condannato a due anni di carcere.\nPer via della sua sinistra \"fama\", Anastasia venne assunto come guardaspalle del mafioso siciliano Giuseppe \"Joe\" Masseria, venendo spregiativamente chiamato \u00abil calabrese\u00bb per via delle sue origini. Durante il Proibizionismo Anastasia si un\u00ec alla banda del gangster Lucky Luciano, occupandosi del furto di camion carichi di alcolici destinati ad altre bande. Nel 1931 Anastasia faceva parte della squadra di \"killer\" che uccise Joe Masseria su ordine di Luciano, che voleva porre fine alla cosiddetta \u00abGuerra castellammarese\u00bb. \nDopo aver fatto uccidere il suo rivale Salvatore Maranzano, Luciano fece collocare Anastasia nella Famiglia guidata dal \"boss\" Vincent Mangano, che lo nomin\u00f2 capodecina. Fu in questo periodo che Anastasia, insieme al gangster Lepke Buchalter, fond\u00f2 la Murder, Inc., un gruppo di \"killer\" italiani ed ebrei che compivano omicidi a pagamento per conto della \u00abCommissione\u00bb. Nel 1940 per\u00f2 Abe Reles, uno dei \"killer\" della Murder, Inc., venne arrestato per omicidio e decise di collaborare con la giustizia per evitare la pena di morte, accusando i suoi sodali, compresi Buchalter e Anastasia, che per questo fu soprannominato \"Lord high executioner\" dalla stampa statunitense finch\u00e9 Reles venne ucciso facendolo cadere dalla finestra dell'hotel dove era tenuto sotto custodia. Per riabilitare la sua immagine, Anastasia si arruol\u00f2 nell'esercito degli Stati Uniti durante la seconda guerra mondiale e divenne sergente tecnico, riuscendo a rimanere con le truppe di stanza in Georgia grazie alla corruzione dei suoi superiori.\nNel 1951 Anastasia fece sparire Vincent Mangano e uccidere suo fratello Philip, venendo accettato dalla \u00abCommissione\u00bb come nuovo capo della sua Famiglia, specialmente da Frank Costello, \"boss\" della Famiglia Luciano. Nel 1955 Anastasia venne condannato ad un anno di carcere per evasione fiscale e scont\u00f2 la sua pena in un penitenziario del Michigan, continuando a gestire la sua Famiglia anche dalla prigione. Nel 1957 Anastasia scelse il suo capodecina Carlo Gambino come vicecapo dopo aver fatto assassinare il suo predecessore Frank Scalise; Gambino per\u00f2 si leg\u00f2 troppo a Vito Genovese, che mirava a prendere il comando della Famiglia di Frank Costello. Lo scopo dei due era quello di eliminare Anastasia e Costello per rilevarne le rispettive Famiglie: il 2 maggio 1957 Costello venne ferito di striscio da un \"killer\" di Genovese e decise di cedergli il comando della Famiglia.\nInfine Genovese e Gambino ordinarono anche l'omicidio di Anastasia: la mattina del 25 ottobre 1957, una decina di giorni in seguito all'incontro tra boss siciliani avvenuto al Grand Hotel et des Palmes, Anastasia and\u00f2 dal suo barbiere al Park Sheraton Hotel, accompagnato dal suo guardaspalle, che per\u00f2 usc\u00ec subito perch\u00e9 d'accordo con i \"killer\"; appena si sedette sulla poltrona, entrarono due \"killer\" che lo uccisero a colpi di pistola. Dopo l'uccisione di Anastasia, il comando della sua Famiglia pass\u00f2 a Carlo Gambino."}
{"id": "405375", "revid": "1543377", "url": "https://it.wikipedia.org/wiki?curid=405375", "title": "Ordovici", "text": "Gli Ordovici erano una trib\u00f9 celtica della Britannia prima dell'invasione romana, il cui territorio si estendeva tra i Siluri a sud e i Deceangli a nord-est. Furono sottomessi Gneo Giulio Agricola nel 77/78 d.C.\nIl nome \"Ordo-vic-\" probabilmente significa \"coloro che combattono con il martello\".\nErano agricoltori e pastori, ma avevano una forte tradizione militare. Vivevano in fortezze collinari. Furono tra i pochi popoli britannici a opporsi all'invasione romana. La resistenza fu soprattutto organizzata dal capo Carataco, esiliato nelle loro terre dopo la sconfitta della sua trib\u00f9 nella Battaglia di Medway. Divenne il signore degli Ordovici e dei Siluri e nemico pubblico dei Romani. Dopo la Battaglia di Caer Caradock, dove il governatore Publio Ostorio Scapula sconfisse Carataco, gli Ordovici cessarono di essere una minaccia per Roma. Per\u00f2 si ribellarono alcuni anni dopo all'occupazione delle legioni e distrussero uno squadrone di cavalleria. Ci\u00f2 provoc\u00f2 la dura reazione di Agricola, che, secondo Tacito, stermin\u00f2 l'intera trib\u00f9. Da questo momento scomparvero dalla storia. Il loro nome resta nel luogo chiamato Dinorwig (\"Forte degli Ordovici\"), nel Galles settentrionale.\nProprio da questo popolo prende il nome il periodo geologico detto ordoviciano, che fu descritto per la prima volta da Charles Lapworth nel 1879, che si bas\u00f2 sull'analisi delle rocce del territorio di questa trib\u00f9."}
{"id": "405380", "revid": "1534511", "url": "https://it.wikipedia.org/wiki?curid=405380", "title": "William Kingdon Clifford", "text": "Insieme a Hermann G\u00fcnther Grassmann invent\u00f2 quella che oggi \u00e8 chiamata algebra geometrica, di cui l'algebra di Clifford, chiamata cos\u00ec in suo onore, \u00e8 un caso particolare. Tale algebra svolge un ruolo fondamentale nella fisica matematica contemporanea. Fu il primo a suggerire che la gravitazione potesse essere espressa in termini geometrici. Nei suoi scritti filosofici coni\u00f2 i termini \"mind-stuff\" e \"tribal self\".\nBiografia.\nNato in Inghilterra a Exeter, William Clifford fu uno scolaro molto promettente. Frequent\u00f2 il King's College London (all'et\u00e0 di 15 anni) e il Trinity College di Cambridge, dove fu nominato docente nel 1868, dopo essersi classificato al secondo posto come \"wrangler\" (termine tipico dell'universit\u00e0 di Cambridge per indicare uno studente che si classifica tra i primi agli esami di matematica) nel 1867 e secondo al premio Smith. Quello di essere il secondo \u00e8 un destino che condivise con altri famosi matematici, come ad esempio William Thomson e James Clerk Maxwell. Nel 1870 fece parte di una spedizione in Italia per osservare un'eclisse, e sopravvisse ad un naufragio lungo le coste siciliane. \nNel 1871 fu nominato professore di matematica e meccanica all'University College di Londra, e nel 1874 divenne membro della Royal Society. Fu membro anche della Mathematical Society e della Metaphysical Society.\nNel 1875, spos\u00f2 Lucy Lane originaria di Barbados. Nel 1876, Clifford soffr\u00ec di esaurimento, dovuto probabilmente all'eccessivo lavoro; infatti di giorno insegnava e si occupava di amministrazione, mentre passava la notte scrivendo. Una lunga vacanza durata 6 mesi passata in Algeria e in Spagna gli consent\u00ec di rimettersi in salute. Dopo 18 mesi per\u00f2 croll\u00f2 nuovamente. Si ricover\u00f2 a Madera, ma vi mor\u00ec dopo pochi mesi di tubercolosi, lasciando una vedova e due bambini. Undici giorni dopo la sua morte, nacque Albert Einstein, che 36 anni pi\u00f9 tardi avrebbe sviluppato la teoria geometrica della gravit\u00e0 che Clifford aveva suggerito.\n\"Se fosse vissuto potremmo conoscere qualcosa.\" (Questa frase, pronunciata da Isaac Newton riferendosi a Roger Cotes, potrebbe essere applicata anche a Clifford.) \nCome Charles Dodgson, egli amava divertire i bambini, e scrisse una raccolta di fiabe intitolata \"The Little People\".\nMatematico.\n\"Clifford era soprattutto e prima di tutto uno studioso di geometria.\" (H. J. S. Smith). In questo era un innovatore e si poneva contro la tendenza eccessivamente analitica dei matematici di Cambridge. Influenzato da Riemann e da Lobachevsky, Clifford studi\u00f2 la geometria non euclidea. Nel 1870 scrisse \"On the space theory of matter\", sostenendo che energia e materia erano semplicemente differenti tipi di curvature nello spazio. Queste idee successivamente vennero riprese nella teoria della relativit\u00e0 generale di Albert Einstein. \nTuttavia Clifford viene ora principalmente ricordato per la sua eponima algebra di Clifford, un'algebra associativa che generalizza i numeri complessi e i quaternioni di Hamilton. La teoria delle algebre di Clifford lo ha portato, infine, agli ottonioni (o biquaternioni), oggetti matematici che egli ha impiegato per studiare il movimento negli spazi non-euclidei e sulle superfici ora conosciute come spazi di Klein-Clifford. Egli mostr\u00f2 che gli spazi di curvatura costante potrebbero differire nella struttura topologica. Prov\u00f2 inoltre che una superficie di Riemann \u00e8 topologicamente equivalente a una scatola forata. Per approfondimenti sull'algebra di Clifford sui quaternioni e sul loro ruolo nella fisica matematica contemporanea si veda il libro di Penrose sottocitato.\nI suoi contemporanei lo considerarono uomo di straordinaria acutezza e originalit\u00e0, dotato di velocit\u00e0 di pensiero e di parola, dotato di uno stile lucido, di profondit\u00e0 e immaginazione poetica e di un grande calore sociale. Nella sua teoria dei grafi, o rappresentazione geometrica di funzioni algebriche, si ritrovano importanti suggerimenti che in seguito sono stati sviluppati da altri. Inoltre svilupp\u00f2 profondo interesse anche per l'algebra universale e le funzioni ellittiche. I suoi scritti \"Preliminary Sketch of Biquaternions\" (1873) (Primo abbozzo sui Biquaternioni) e \"On the Canonical Form and Dissection of a Riemann's Surface\" (1877) sono considerati dei classici. Un altro importante contributo \u00e8 stato \"Classification of Loci\" (1878). Ha pubblicato inoltre diversi scritti sulle forme algebriche e la geometria proiettiva.\nFilosofo.\nCome filosofo, il nome di Clifford \u00e8 associato principalmente a due concetti da lui coniati, quello di \"mind-stuff\" e \"tribal self.\" Il primo simboleggia la sua concezione metafisica, suggeritagli dalla lettura di Spinoza. Sir Frederick Pollock a proposito di Clifford scrisse:\n\"Brevemente, il concetto \u00e8 che la mente \u00e8 l'unica realt\u00e0 fondamentale; non la mente come la conosciamo nelle forme complesse della sensibilit\u00e0 cosciente e del pensiero, ma negli elementi pi\u00f9 semplici sui quali la sensibilit\u00e0 e il pensiero sono costruiti. L'ipotetico elemento fondamentale della mente, o atomo del mind-stuff, corrisponde precisamente all'ipotetico atomo di materia, che \u00e8 il fatto fondamentale di cui l'atomo materiale \u00e8 il fenomeno. La materia e l'universo osservabile sono le relazioni fra particolari organismi, ovvero tra la mente che si organizza in consapevolezza e il resto del mondo. Questo porta a risultati che, in senso lato, potrebbero essere definiti materialisti. Ma la teoria deve, come teoria metafisica, essere ricondotta all'aspetto idealistico. Parlando tecnicamente questo \u00e8 un monismo idealista.\" L'altro concetto, \"tribal self,\" \u00e8 la chiave della visione etica di Clifford, che spiega la coscienza e la legge morale con lo sviluppo di ogni individuo come un \"se stesso\" (self) il cui comportamento \u00e8 finalizzato al benessere della \"trib\u00f9\" (tribe). Nel suo tempo gran parte dell'importanza di Clifford era dovuta al suo atteggiamento nei confronti della religione. Animato da un intenso amore della verit\u00e0 e dalla devozione alla pubblica utilit\u00e0, egli intraprese una lotta contro i sistemi ecclesiastici che pensava favorissero l'oscurantismo e gli interessi di una setta davanti a quelli della societ\u00e0 umana. L'allarme era ancor pi\u00f9 grande poich\u00e9 la teologia non si era ancora riconciliata con la teoria di Darwin; Clifford fu cos\u00ec considerato come un pericoloso campione della tendenza antispirituale allora imputata alla scienza moderna.\nEgli viene ricordato anche per aver sostenuto che fosse immorale credere alle cose per cui non vi \u00e8 una prova: nel suo saggio \"The Ethics of Belief\" (1879) compare il famoso principio: \"\u00e8 sbagliato sempre, comunque e per chiunque, credere a qualsiasi cosa basandosi su prove insufficienti.\" In questo modo, sosteneva opinioni in netta contrapposizione agli intellettuali religiosi, i quali sostenevano che, per essere virtuosi, fosse necessario avere fede (per Clifford questo voleva dire credere in certe cose nonostante la mancanza di prove).\nOpere.\nLa maggior parte dei suoi lavori sono stati pubblicati postumi. \nIn Ewald, William B., ed., 1996. \"From Kant to Hilbert: A Source Book in the Foundations of Mathematics\", 2 vols. Oxford Uni. Press."}
{"id": "405388", "revid": "1904508", "url": "https://it.wikipedia.org/wiki?curid=405388", "title": "Ludovico I di Baviera (re)", "text": "Biografia.\nGiovinezza ed educazione.\nLudovico era figlio del conte palatino Massimiliano Giuseppe di Zweibr\u00fccken e della sua prima moglie, Augusta Guglielmina d'Assia-Darmstadt. Al momento della sua nascita, il padre era ufficiale dell'armata francese di stanza a Strasburgo e suo padrino di battesimo fu infatti Luigi XVI di Francia. Il 1\u00ba aprile 1795 il padre successe allo zio, Carlo II, nel titolo di duca di Zweibr\u00fccken e il 16 febbraio 1799 venne nominato principe elettore di Baviera e conte palatino del Reno, siniscalco del Sacro Romano Impero, duca di Berg ed erede del Palatinato-Sulzbach, che si era estinto con la morte dell'elettore Carlo Teodoro di Baviera. Suo padre, successivamente, assunse il titolo di re di Baviera dal 1\u00ba gennaio 1806.\nDal 1803 Ludovico studi\u00f2 a Landshut, dove ebbe come insegnante Johann Michael Sailer, per poi passare alla Universit\u00e0 di Gottinga.\nTerminati gli studi, Ludovico inizi\u00f2 subito ad interessarsi della politica, sebbene non approvasse affatto l'alleanza del padre con Napoleone, ma malgrado questo riusc\u00ec a comprendere la ragion di stato dell'epoca e ader\u00ec con entusiasmo alle guerre che la Baviera dovette sostenere come alleata della Francia, entrando nel servizio militare nel 1809 al comando di Fran\u00e7ois Joseph Lefebvre. Nel 1817 Ludovico venne coinvolto nella caduta del primo ministro Maximilian von Montgelas. Sal\u00ec sul trono nel 1825, alla morte del padre.\nMatrimonio.\nIl re Ludovico I si spos\u00f2 il 12 ottobre 1810 a Monaco con la principessa Teresa di Sassonia-Hildburghausen (1792-1854), figlia di Federico (dal 1826 duca di Sassonia-Altenburg). \nFu in occasione del suo matrimonio che in Baviera venne inaugurata la tradizione dell'Oktoberfest, che ancora oggi continua. Da questa unione nacquero nove figli.\nRegno.\nIl governo di Ludovico I fu segnato profondamente dalla sua passione per le arti e per le donne.\nAppassionatissimo anche del medioevo tedesco, Ludovico ordin\u00f2 la ri-erezione di molti monasteri in Baviera che erano stati chiusi durante la mediatizzazione del Sacro Romano Impero. Nel 1837 riorganizz\u00f2 inoltre le regioni amministrative della Baviera, reintroducendo anche gli antichi nomi con cui esse erano designate: \"Alta Bavaria\", \"Bassa Bavaria\", \"Franconia\", \"Svevia\", \"Alto Palatinato\" e \"Palatinato\".\nPianific\u00f2 anche la riunione della parte ad est del Palatinato con la Baviera, anche se tale progetto non fu compiuto. L'elettorato palatino, formalmente dominio dei Wittelsbach, era stato suddiviso nel 1815 e la riva ad est del Reno con citt\u00e0 come Mannheim e Heidelberg era stata affidata al Granducato di Baden, mentre alla Baviera era rimasta solamente la riva sinistra. Fu in questa zona che Ludovico fond\u00f2 la citt\u00e0 di Ludwigshafen.\nLudovico I incoraggi\u00f2 inoltre l'industrializzazione della Baviera. Egli inizi\u00f2 il \"canale Ludovico\" tra i fiumi Meno e Danubio. Nel 1835, sotto la sua personale supervisione, venne realizzata la ferrovia Norimberga-F\u00fcrth, la prima in tutta la Germania. La Baviera ader\u00ec allo Zollverein nel 1834.\nLudovico sostenne la guerra d'indipendenza greca: il suo secondogenito, Ottone, venne successivamente eletto re di Grecia nel 1832.\nDopo la rivoluzione di luglio del 1830 in Francia, la sua precedente politica liberale divenne molto pi\u00f9 repressiva, il che gli attir\u00f2 le inimicizie della popolazione, che mal sopportava le alte tasse e la sconsiderata censura. Nel 1837 venne inoltre eletta al parlamento la fazione degli Ultramontani che, sostenuti dai cattolici, erano intenzionati a rimuovere dalla costituzione del regno tutti i diritti civili garantiti ai protestanti. Il vero e proprio regime che si instaur\u00f2 ebbe per\u00f2 vita breve, dal momento che gli Ultramontani si opposero alla naturalizzazione dell'amante irlandese di Ludovico I, Lola Montez (nome d'arte della ballerina Elizabeth Rosanna Gilbert). Con un colpo di mano, Ludovico I li elimin\u00f2 dal parlamento bavarese.\nAbdicazione e morte.\nDurante la rivoluzione del 1848 Ludovico I dovette confrontarsi con le crescenti proteste e dimostrazioni studentesche della classe media contro la sua stessa persona. Ludovico veniva ritenuto un monarca anticostituzionale e come tale dovette abdicare il 20 marzo 1848 in favore del figlio maggiore, Massimiliano.\nLudovico mor\u00ec molto tempo dopo, il 29 febbraio 1868 a Nizza, e venne successivamente sepolto nell'abbazia di San Bonifacio presso Monaco di Baviera, ma il suo cuore \u00e8 conservato in una teca argentata presso la \"Gnadenkapelle\" di Alt\u00f6tting.\nEredit\u00e0 culturale.\nCome ammiratore dell'antica Grecia e del rinascimento italiano, Ludovico fu patrono delle arti e in particolare dello stile neoclassico, al quale adatt\u00f2 diversi edifici, in special modo a Monaco di Baviera. Fu anche un fanatico collezionista.\nOrdin\u00f2 la costruzione del tempio del Walhalla presso Ratisbona, della Befreiungshalle presso Kelheim, della Ludwigstra\u00dfe di Monaco, della statua della Bavaria, della gliptoteca di Monaco, nonch\u00e9 della Alte e della Neue Pinakothek. Suoi architetti furono Leo von Klenze e Friedrich von G\u00e4rtner, anch'essi influenzati dai panorami di Atene. Il re collezion\u00f2 essenzialmente statue greche e romane, oltre a dipinti rinascimentali tedeschi, olandesi e italiani, con i quali riemp\u00ec i suoi musei e le sue gallerie. Fece anche costruire la \"Sch\u00f6nheitengalerie\" (\"Galleria delle bellezze\"), incaricando il pittore Joseph Stieler di realizzare i ritratti di molte belle donne appartenenti principalmente alla classe borghese.\nAnche dopo la sua abdicazione, Ludovico rimase un importante promotore delle arti, il che gli caus\u00f2 non pochi dissidi con il figlio e successore Massimiliano, in quanto egli pretendeva di finanziare tali opere con il denaro dello stato; alla fine Ludovico stesso si risolse a dover pagare i suoi vezzi a proprie spese. Egli spost\u00f2 inoltre nel 1826 l'universit\u00e0 da Landshut a Monaco.\nLudovico fu anche un poeta eccentrico, anche se non apprezzato particolarmente dai suoi contemporanei. Scrisse due volumi di \"Poesie\" (\"Gedichte\" des K\u00f6nigs Ludwig von Bayern, M\u00fcnchen, J.G. Cotta, 1829).\nDiscendenza.\nLudovico I di Baviera e la principessa Teresa di Sassonia-Hildburghausen ebbero nove figli:"}
{"id": "405418", "revid": "2176804", "url": "https://it.wikipedia.org/wiki?curid=405418", "title": "Vito Genovese", "text": "Genovese \u00e8 stato un collaboratore del boss Lucky Luciano, prese parte alla cosiddetta Guerra castellammarese e aiut\u00f2 a far crescere la potenza della Mafia a New York. Dopo la morte di Luciano, Genovese divenne il capo del clan, che prese il suo nome.\nConosciuto come il capo dei capi, Genovese \u00e8 ritenuto il responsabile per l'estensione del traffico di eroina su scala internazionale. \u00c8 considerato il mentore del boss Vincent Gigante.\nBiografia.\nInfanzia.\nVito Genovese nacque il 21 novembre del 1897 a Risigliano, frazione di Tufino, un piccolo comune dell'entroterra napoletano situato nell'area del nolano . Nel 1912 Genovese emigr\u00f2 negli Stati Uniti d'America con la famiglia, stabilendosi prima nel Queens e poi a Little Italy, nel distretto di Manhattan; fu qui che si un\u00ec alle bande di \u00abcumparielli\u00bb napoletani che imponevano con la violenza il pagamento della \"protezione\" e gestivano le lotterie illegali all'interno della comunit\u00e0 italiana. Nel 1917 Genovese venne arrestato per possesso illegale di arma da fuoco e condannato a due mesi di carcere.\nAlleanza con Luciano.\nDurante il Proibizionismo, Genovese si un\u00ec alla banda del gangster Lucky Luciano, venendo coinvolto nello sfruttamento della prostituzione e nel contrabbando di alcolici e stupefacenti; Luciano era anche associato al mafioso siciliano Giuseppe \"Joe\" Masseria: nel 1930, come \"killer\", Genovese uccise il boss Gaetano Reina per volere di Luciano, che aveva ricevuto l'ordine da Masseria stesso. Nel 1931 Luciano organizz\u00f2 l'assassinio di Joe Masseria per porre fine alla cosiddetta \u00abGuerra castellammarese\u00bb: Genovese faceva parte della squadra di \"killer\" che uccise Masseria mentre pranzava al ristorante Scarpato's a Coney Island.\nLa guerra Castellammarese.\nDopo l'assassinio di Masseria, Luciano cerc\u00f2 la pace con Salvatore Maranzano, capo della fazione opposta, che si fece nominare \u00abcapo dei capi\u00bb; Maranzano per\u00f2 considerava pericoloso Luciano per via dei suoi stretti legami con gangster non-siciliani, specialmente con Genovese, che era spregiativamente detto \u00abil napoletano\u00bb dai mafiosi siciliani; infatti Maranzano assunse il \"killer\" Vincent \"Mad Dog\" Coll per eliminare Luciano e Genovese. Il 10 settembre 1931 Maranzano convoc\u00f2 Luciano e Genovese nel suo ufficio a Park Avenue ma, al loro posto, si presentarono quattro \"killer\" ebrei travestiti da agenti del Fisco, i quali pugnalarono Maranzano e lo finirono a colpi di pistola: in realt\u00e0 i \"killer\" ebrei erano stati assoldati dal gangster Meyer Lansky, membro della banda di Luciano.\nL'omicidio Boccia e l'esilio in Italia.\nDopo l'uccisione di Maranzano, Luciano cre\u00f2 una nuova \u00abFamiglia\u00bb che sostitu\u00ec quella di Joe Masseria, in cui Genovese fu nominato vicecapo mentre Frank Costello, l'altro luogotenente di Luciano, fu nominato \"consigliere\". Nel 1936 Luciano venne arrestato per sfruttamento della prostituzione e condannato dai trenta ai cinquant'anni di carcere: Genovese divenne cos\u00ec il nuovo capo effettivo della Famiglia e supervisore degli interessi di Luciano. Ma nel 1937 Genovese venne accusato di aver ordinato l'omicidio del gangster Ferdinando \"Fred\" Boccia, che era stato assassinato perch\u00e9 aveva preteso per s\u00e9 una grossa somma che lui e Genovese, barando al gioco, avevano sottratto ad un commerciante; per evitare il processo, Genovese fugg\u00ec in Italia, dove si stabil\u00ec a Nola. Tramite le sue frequentazioni, conobbe alcuni gerarchi fascisti, finanziando anche la costruzione di una \"Casa del Fascio\" a Nola, inoltre si presume che Genovese fosse il rifornitore di cocaina di Galeazzo Ciano, il genero di Mussolini.\nIl ritorno a New York.\nNel 1943 Genovese venne scelto come aiutante e interprete dal colonnello americano Charles Poletti, capo degli affari civili del governo militare alleato di stanza nella Napoli liberata dai nazisti; fu in questo periodo che Genovese prosper\u00f2 con il mercato nero di generi alimentari, grazie anche all'appoggio e alla corruzione delle autorit\u00e0 militari. Tuttavia nel 1945 la polizia militare alleata arrest\u00f2 Genovese per contrabbando e lo estrad\u00f2 negli Stati Uniti perch\u00e9 ancora ricercato per l'omicidio del gangster Boccia; per\u00f2 nello stesso periodo Peter La Tempa, un testimone che aveva accusato Genovese dell'omicidio, venne avvelenato mentre si trovava in custodia protettiva e, per questo, le accuse decaddero: Genovese torn\u00f2 in libert\u00e0 l'11 giugno 1946.\nLa ricerca del potere.\nDopo la scarcerazione, Genovese decise di ristabilire il suo dominio in seno alla Famiglia a svantaggio di Frank Costello, che era diventato \"boss\" effettivo dopo che Luciano era stato espulso dagli Stati Uniti; per queste ragioni, nel 1951 Genovese istig\u00f2 la \u00abCommissione\u00bb ad ordinare l'assassinio di Willie Moretti, il vicecapo di Costello il quale si diceva stesse parlando troppo dinanzi alla commissione d'inchiesta del senatore Estes Kefauver, violando il codice dell\"'omert\u00e0\". Fu in questo periodo che Genovese si associ\u00f2 con Carlo Gambino, capodecina della Famiglia del \"boss\" Albert Anastasia: il loro scopo era quello di eliminare Costello e Anastasia per rilevarne le rispettive Famiglie.\nRiunione di Apalachin e la prigione.\nPoco dopo il rilascio di Costello dal carcere nel 1957, Genovese invi\u00f2 il suo \"soldato\" Vincent Gigante ad ucciderlo: il 2 maggio 1957 Gigante spar\u00f2 a Costello, che per\u00f2 rimase ferito di striscio alla testa e si salv\u00f2, decidendo di ritirarsi e lasciare il posto a Genovese. Pochi mesi dopo, lui e Gambino ordinarono l'omicidio di Anastasia ed organizzarono un incontro ad Apalachin, nello Stato di New York, a cui parteciparono i rappresentanti di tutte le Famiglie degli Stati Uniti per discutere sulla successione di Genovese nel comando della Famiglia di Costello e di Gambino nel comando di quella di Anastasia, ma la riunione fu scoperta dalla polizia locale, che ferm\u00f2 parte dei partecipanti, compreso Genovese, che per\u00f2 venne rilasciato perch\u00e9 non vi era alcuna prova per trattenerlo.\nGenovese, ottenuto il comando della Famiglia, scelse Gerardo \"Jerry\" Catena come vicecapo e Michele Miranda come \"consigliere\"; nel 1958 per\u00f2 Genovese venne arrestato per traffico di stupefacenti, venendo condannato a quindici anni di carcere e trasferito nel penitenziario di Atlanta. Anche dalla prigione, Genovese continu\u00f2 a gestire la sua Famiglia attraverso Catena e Miranda.\nNel 1962 Genovese ordin\u00f2 dal carcere che il suo capodecina Anthony Strollo fosse fatto sparire e ucciso, poich\u00e9 sospettava che avesse ordito un complotto che lo aveva fatto arrestare. Nello stesso periodo, Joe Valachi, un \"soldato\" di Genovese, fin\u00ec pure nel penitenziario di Atlanta per traffico di stupefacenti, venendo accusato dai suoi compagni di essere un informatore della polizia; Valachi, dopo essere sopravvissuto a tre attentati alla sua vita in prigione, uccise un detenuto che credeva fosse stato mandato da Genovese ad ucciderlo. Condannato all'ergastolo per questo omicidio, Valachi decise di collaborare con la giustizia, testimoniando contro Genovese e l'intera organizzazione dinanzi a una commissione d'inchiesta e diventando cos\u00ec il primo mafioso italoamericano a collaborare con la giustizia.\nLa morte.\nVito Genovese mor\u00ec nel carcere di Springfield (Missouri) il 14 febbraio 1969, per un attacco di cuore all'et\u00e0 di 72 anni."}
{"id": "405423", "revid": "124931192", "url": "https://it.wikipedia.org/wiki?curid=405423", "title": "Uguaglianza sociale", "text": "L'uguaglianza sociale - che si applica ai diritti e ai doveri della persona, considerati in termini di giustizia - \u00e8 un ideale che d\u00e0 ad ognuno, indipendentemente dalla sua posizione sociale e dalla sua provenienza, la possibilit\u00e0 di essere considerato alla pari di tutti gli altri individui in ogni contesto. Si tratta di un ideale presente, almeno come tale, in tutti i paesi civilizzati, come rivendicazione di pari dignit\u00e0 individuale e sociale per tutti.\nMentre il concetto di giustizia sociale pu\u00f2 essere ricondotto alla teologia di sant'Agostino e alla filosofia di Thomas Paine, il termine \"giustizia sociale\" inizi\u00f2 ad essere esplicitamente utilizzato negli anni '80 del 1700. Al sacerdote gesuita Luigi Taparelli viene tipicamente riconosciuto l'aver coniato il termine, che si \u00e8 poi diffuso durante i moti rivoluzionari del 1848 attraverso le opere di Antonio Rosmini.\nStoria.\nStudi antropologici su siti archeologici indicano l'esistenza di una sostanziale uguaglianza nelle societ\u00e0 di cacciatori-raccoglitori mentre con l'avvento dell'agricoltura si rilevano gli inizi delle disuguaglianze.\nConcetti di base.\nL'uguaglianza sociale \u00e8 una situazione per cui tutti gli individui all'interno di societ\u00e0 o gruppi specifici isolati debbano avere lo stesso stato di rispettabilit\u00e0 sociale.\nCome minimo, l'uguaglianza sociale comprende la parit\u00e0 di diritti umani e individuali secondo la legge. Esempi sono la sicurezza, il diritto di voto, la libert\u00e0 di parola e di riunione, e dei diritti di propriet\u00e0. Tuttavia, essa comprende anche l'accesso all'istruzione, l'assistenza sanitaria e altri basilari diritti sociali, ed inoltre pari opportunit\u00e0 e obblighi.\nGenere sessuale, orientamento sessuale, et\u00e0, origine, casta o classe, reddito e propriet\u00e0, lingua, religione, convinzioni, opinioni, salute o disabilit\u00e0 non devono tradursi in una disparit\u00e0 di trattamento. Un problema aperto \u00e8 la disuguaglianza orizzontale, la disuguaglianza di due persone della stessa origine e capacit\u00e0. Nel mondo contemporaneo, poi, \"i confini dell\u2019uguaglianza sociale si spostano in avanti: dopo le importanti conquiste dei diritti sociali, legate alle lotte di emancipazione dei lavoratori e alla costruzione dei moderni welfare state, si apre oggi un piano di azione per una emancipazione ulteriore, che ha caratteristiche pi\u00f9 sottili e insieme pi\u00f9 profonde: quelle della agibilit\u00e0 effettiva dei diritti sociali formalmente sanciti e del pieno dispiegamento delle capacit\u00e0 individuali ancora compresse o sotto-utilizzate per una larga parte della popolazione. In questi termini appare evidente la natura \u00abuniversalistica\u00bb delle nuove politiche, come politiche per la promozione delle capacit\u00e0 e l\u2019empowerment di tutti i cittadini. Il principio universalistico dunque \u00e8 costitutivo dell\u2019approccio di queste nuove politiche\".\nIn filosofia.\nL'uguaglianza in termini aristotelici \u00e8 l'analogia delle parti da attribuire a soggetti uguali rispetto a qualche caratteristica specifica (eguaglianza proporzionale) o la pura uguaglianza matematica. Ci sono diverse forme di uguaglianza relative alle persone e alle situazioni sociali. Per esempio, si pu\u00f2 considerare la parit\u00e0 tra i sessi per quanto riguarda l'accesso al lavoro; le persone interessate sono di sesso opposto, la cui situazione sociale comune \u00e8 l'accesso all'occupazione. Allo stesso modo, la parit\u00e0 di opportunit\u00e0, in senso generale, implica l'idea che le persone dovrebbero essere nelle stesse condizioni di partenza nella vita, ovvero che tutti dovrebbero avere pari opportunit\u00e0 indipendentemente dalla loro nascita e successione.\nPeraltro, una perfetta uguaglianza sociale \u00e8 una situazione ideale che, per vari motivi, non ha riscontro in alcuna societ\u00e0 odierna. Le ragioni di ci\u00f2 sono ampiamente dibattute: circostanze concrete, addotte per il perpetrarsi della disuguaglianza sociale, sono comunemente ritenute l'economia, l'immigrazione/emigrazione, la politica estera e gli altri vincoli di cui soffre la politica nazionale.\nStoria delle idee.\nL'uguaglianza sociale \u00e8 un obiettivo politico soprattutto dei partiti di ispirazione socialista in tutte le sue variegature storiche. Il concetto di uguaglianza anche in massoneria \u00e8 estremamente importante, divenendone uno dei cardini unitamente alla tolleranza ed alla fratellanza. Le battaglie in questa direzione hanno avuto un apice con l'abolizione dei privilegi della rivoluzione americana del 1791. La prima parla di Dichiarazione dei diritti dell'uomo e del cittadino, versione francese del 1789, comincia cos\u00ec: \"Les hommes naissent et demeurent libres e lala7\"\n\"en droits\" (Gli uomini nascono e rimangono liberi e uguali nei diritti). In antitesi vi \u00e8 il concetto di gerarchia meritocratica tipico della destra, mentre un sincretismo pu\u00f2 considerarsi il \"comunitarismo\". Un controesempio di uguaglianza sociale \u00e8 stata ritenuta la disuguaglianza sociale dell'Europa medievale.\nMedioevo.\nIl concetto di uguaglianza tra le persone si riscontra anche in epoca medievale. Si tratta di un concetto ereditato dall'epoca della cavalleria (che raggiunse il suo apice durante il XII secolo), dove grande importanza aveva l'ideale secondo cui la vera nobilt\u00e0 sgorgava dal cuore delle persone, i quali quindi sarebbero stati al fondo tutti uguali.\nTra gli studiosi dell'epoca medievale c'\u00e8 chi (si pu\u00f2 citare Huizinga) rintraccia in quei documenti che testimoniano la diffusione di questo principio i presupposti per poter parlare dell'esistenza di un ideale egualitaristico gi\u00e0 in epoca medievale. Se cos\u00ec fosse, nonostante la grande diffusione nella letteratura di corte dell'epoca, andrebbe comunque sottolineato come questo primitivo concetto di uguaglianza si limiti tuttavia a una mera considerazione di natura morale, senza che sia minimamente avvertita la necessit\u00e0, da parte di chi abbraccia tale ideale (nella fattispecie i membri della nobilt\u00e0), di attivarsi per operare attivamente sulla societ\u00e0 per ridurre le disuguaglianze esistenti. Ci\u00f2 si pu\u00f2 anche spiegare in base al fatto che durante il Medioevo dominava nella cultura popolare e nobiliare una visione della societ\u00e0 divisa in classi, regolate da rapporti gerarchici ben precisi secondo un ordine che non poteva essere messo in discussione, in quanto emanazione diretta della Divinit\u00e0. Rimanendo nell'ambito di questa interpretazione, l'unica nozione diffusa relativa all'uguaglianza tra le persone, al di fuori dei gi\u00e0 nominati ideali nobiliari, \u00e8 l'uguaglianza di tutti di fronte alla morte.\nNella Costituzione italiana.\nIn Italia il principio \u00e8 riconosciuto nell'art. 3 della Costituzione il quale afferma che:\n (eguaglianza in senso formale)\nQuest'articolo esprime il principio di uguaglianza in base al quale non devono essere attuate discriminazioni di alcun genere tra i cittadini. Tale principio pu\u00f2 apparire scontato ma ci sono state, anche in tempi recenti, situazioni in cui esso non era assolutamente riconosciuto.\nConcludendo, poi, che:\n (eguaglianza in senso sostanziale)"}
{"id": "405426", "revid": "74801", "url": "https://it.wikipedia.org/wiki?curid=405426", "title": "Leytonstone", "text": "Leytonstone \u00e8 una localit\u00e0 del London Borough of Waltham Forest, nella parte nord orientale di Londra.\nStoria.\nLa strada principale di Leytonstone, Leytonstone High Road, \u00e8 stata costruita durante l'epoca romana; sono stati perfino trovati dei reperti archeologici nell'area in seguito a degli scavi.\nIl nome Leytonstone (nei primi documenti \"Leyton-Atte-Stone\") sembra derivare dalla grande pietra che si erge al congiungimento tra Hollybush Hill e New Wanstead; nel diciottesimo secolo fu issato un obelisco sulla cima della collina.\nDue delle iscrizioni degli obelischi sono ancora leggibili, mentre le altre non lo sono.\nSi \u00e8 detto che la \"High Road Leytonstone\" sia una via preistorica anteriore all'antica civilt\u00e0 romana, costruita lungo la medesima strada per Londra.\nIn ogni caso sono state trovate strade romane durante gli scavi.\nLa pi\u00f9 antica testimonianza cartografica di Leytonstone \u00e8 datata 1545.\nProteste \"di strada\".\nNel 1990, Leytonstone fu una delle principali sedi della protesta contro la Autostrada britannica M11. Lo stadio finale della protesta si tenne presso Claremont Road, Leytonstone e termin\u00f2 solo in seguito ad un atto di forza nel 1994.\nTrasporti.\nLa strada principale del distretto \u00e8 la Leytonstone High Road, che anticamente era una strada romana costruita per collegare la citt\u00e0 di Londra con l'Epping Forest. Oggi esiste ancora (sebbene non conduca pi\u00f9 nell'Epping Forest) ed \u00e8 tuttora la strada pi\u00f9 importante di Leytonstone.\nNella zona sono inoltre ubicate la stazione di Leytonstone, sulla Central line, e la stazione di Leytonstone High Road, facente parte della London Overground."}
{"id": "405433", "revid": "536103", "url": "https://it.wikipedia.org/wiki?curid=405433", "title": "Siluri", "text": "I Siluri erano una potente e bellicosa trib\u00f9 della Britannia, che occupava approssimativamente nel Galles le attuali contee di Monmouthshire, Brecon e Glamorgan. \nSi opposero ferocemente alla conquista romana attorno al 48 d.C. con l'aiuto del leader militare Carataco, principe dei Catuvellauni, scappato dall'est in questi territori. \nIl primo attacco contro le trib\u00f9 gallesi fu sferrato dal legato Publio Ostorio Scapula attorno al 48. Ostorio anzitutto aggred\u00ec i Deceangli nel nord-est, che pare si siano arresi dopo una flebile resistenza. Spese poi molti anni combattendo contro i Siluri e gli Ordovici, guidati da Carataco, che fu sconfitto da Scapula nel 51. \nI Siluri, per\u00f2, non si arresero, dandosi alla guerriglia, che divenne sempre pi\u00f9 accesa. Addirittura fecero molti prigionieri romani, che distribuirono tra le trib\u00f9 loro vicine. Dopo la morte di Scapula, i Siluri ottennero una vittoria contro la seconda legione \"Adiutrix\". Alla fine vennero sottomessi da Sesto Giulio Frontino con una serie di campagne che terminarono nel 78.\nPer piegare la resistenza locale e dare forza alla loro amministrazione, i Romani costruirono il fortilizio di Isca Silurum, (Caerleon), proprio nel mezzo del territorio dei Siluri. La citt\u00e0 di Venta Silurum (Caerwent, 6 miglia a ovest di Chepstow), fu romanizzata. Molti i resti del periodo romano venuti alla luce dagli scavi archeologici: un foro, un tempio, bagni, un anfiteatro, negozi e molte case con mosaici. \nIl periodo geologico detto siluriano fu descritto per la prima volta da Roderick Murchison a partire dalle rocce delle terre dei Siluri. E da questi ultimi prese il nome."}
{"id": "405453", "revid": "124095223", "url": "https://it.wikipedia.org/wiki?curid=405453", "title": "Miskolc", "text": "Miskolc (: ; in tedesco \"Mischkolz\"; in slovacco \"Mi\u0161kovec\"; in romeno \"Mi\u0219col\u021b\"; in polacco \"Miszkolc\") \u00e8 un'importante citt\u00e0 ungherese. Con abitanti (2017) \u00e8 la quarta citt\u00e0 pi\u00f9 grande dell'Ungheria dopo Budapest, Debrecen e Seghedino. \u00c8 sede del governo della Provincia di Borsod-Aba\u00faj-Zempl\u00e9n.\nStoria.\nIl territorio di Miskolc, gi\u00e0 popolato in epoca preistorica, fu abitato anche da popolazioni celte. La prima vera menzione della citt\u00e0 risale per\u00f2 al 1210.\nGeografia fisica.\nLa citt\u00e0 \u00e8 situata nel nord dell'Ungheria, grossomodo al centro della provincia Borsod-Aba\u00faj-Zempl\u00e9n. Dista un centinaio e poco pi\u00f9 di km da Debrecen e Ny\u00edregyh\u00e1za, ma quasi da Budapest.\nInfrastrutture e trasporti.\nLa citt\u00e0 \u00e8 servita dall'arteria autostradale M30, diramazione della M3 Budapest-Ny\u00edregyh\u00e1za; e dalla ferrovia internazionale che collega Budapest con Leopoli e Kiev, in Ucraina. Possiede un piccolo aeroporto, non aperto al traffico commerciale, e una rete tranviaria urbana, gestita dalla MVK ZRt.\nSport.\nCalcio.\nLa principale squadra calcistica cittadina \u00e8 il Di\u00f3sgy\u0151r, militante nella massima serie ungherese. Lo stadio in cui gioca \u00e8 il \"DVTK Stadion\".\nFootball americano.\nLa locale squadra di football americano, i Miskolc Steelers, ha vinto il titolo nazionale nel 2016.\nAmministrazione.\nGemellaggi.\nMiskolc \u00e8 gemellata con:"}
{"id": "405460", "revid": "305330", "url": "https://it.wikipedia.org/wiki?curid=405460", "title": "Medaglia Sylvester", "text": "La medaglia Sylvester \u00e8 una medaglia di bronzo assegnata ogni tre anni dalla Royal Society, insieme ad un premio di 1000 sterline, per incoraggiare la ricerca matematica. La medaglia prende il nome da James Joseph Sylvester, professore saviliano di geometria ad Oxford intorno al 1880, ed \u00e8 stata assegnata per la prima volta nel 1901, su suggerimento di alcuni amici di Sylvester dopo la sua morte, avvenuta nel 1897. La medaglia \u00e8 stata consegnata ogni tre anni fino al 2009, quando la Royal Society annunci\u00f2 che sarebbe divenuta a cadenza biennale. Inoltre una medaglia aggiuntiva \u00e8 stata assegnata nel 2010 per l'anniversario dei 350 anni della societ\u00e0."}
{"id": "405587", "revid": "124123", "url": "https://it.wikipedia.org/wiki?curid=405587", "title": "Viggo Brun", "text": "Il suo pi\u00f9 noto contributo \u00e8 l'aver mostrato che la somma di reciproci di numeri primi gemelli converge a un valore finito, ora chiamato costante di Brun. Questa dimostrazione si serve di un suo miglioramento della versione di Legendre del crivello di Eratostene, ora noto come crivello di Brun o crivello puro di Brun. Per questo molti lo considerano uno dei fondatori della moderna teoria dei crivelli."}
{"id": "405592", "revid": "767487", "url": "https://it.wikipedia.org/wiki?curid=405592", "title": "Mimivirus", "text": "Mimivirus \u00e8 un genere virale contenente una sola specie ad oggi identificata cui \u00e8 stato attribuito il nome \"Acanthamoeba polyphaga mimivirus\" (APMV), facente parte della famiglia \"Mimiviridae\".\nNel linguaggio colloquiale, l'APMV \u00e8 pi\u00f9 comunemente definito con la sola denominazione di \u201c\"Mimivirus\"\u201d.\nFino alla scoperta del pi\u00f9 grande \"Pandoravirus\" nel 2013, questa specie possedeva il pi\u00f9 grande capside fra tutti i virus conosciuti. Il Mimivirus possiede un genoma pi\u00f9 esteso e complesso della maggior parte dei virus.\nScoperta.\nL'APMV venne scoperto in modo del tutto casuale all'interno di una cellula dell'ameba \"Acanthamoeba polyphaga\", dalla quale ha preso il nome, nel 1992 durante delle ricerche sulla malattia del legionario. Il virus venne identificato attraverso la tecnica della colorazione di gram e, per questo, erroneamente classificato come batterio gram-positivo. In conseguenza di ci\u00f2 venne chiamato \u201cBradforcocco\u201d poich\u00e9 l'ameba dalla quale era stato isolato venne raccolta nel distretto di Bradford, in Inghilterra. Nel 2003, ricercatori della Universit\u00e9 de la M\u00e9diterran\u00e9e a Marsiglia, Francia, pubblicarono un articolo sulla rivista \u201cScience\u201d nel quale affermarono di aver identificato il microorganismo come un virus.\nIl Mimivirus potrebbe essere l'agente eziologico di alcune forme di polmonite; comunque, questa \u00e8 una ipotesi basata solamente sull'evidenza della formazione di anticorpi diretti contro questo organismo nel sangue di pazienti colpiti da polmonite. Anche se la classificazione di Mimivirus come un agente patogeno \u00e8 provvisoria, l'evidenza dimostra una nutrita serie di elementi di prova che pu\u00f2 causare la polmonite virale.\nClassificazione.\n\"Mimivirus\" \u00e8 stato inserito dalla Commissione Internazionale per la Tassonomia dei Virus nella famiglia \"Mimiviridae\", e fa parte del gruppo I della classificazione di Baltimore.\n\"Mimivirus\" appartiene al phylum di grandi virus conosciuto come grandi virus nucleo-citoplasmatici a DNA (NCLDV, nome scientifico \"Nucleocytoviricota\"). Essi sono tutti virus di grandi dimensioni che mostrano in comune sia caratteristiche molecolari che genomi molto complessi. Il genoma del Mimivirus possiede inoltre circa 21 geni che codificano per omologhi di proteine che sono state ritrovate con un alto grado di conservazione in quasi tutti i NCLDV, e ricerche successive tenderebbero a mostrare che il Mimivirus sia il membro divergente pi\u00f9 recente in questo gruppo.\nStruttura.\nIl Mimivirus \u00e8 il virus pi\u00f9 grande conosciuto, con un capside del diametro di 400 nanometri. Filamenti proteici della lunghezza di 100 nanometri dipartono dalla superficie del capside, incrementando il diametro totale del virus a 600 nanometri. Molti testi scientifici considerano questa misura molto approssimata, preferendo includere il diametro pi\u00f9 probabile dell'organismo in range compreso fra 400 e 800 nanometri dipendentemente da quanto la lunghezza totale del capside e del virione siano misurate.\nIl capside appare esagonale se visto con un microscopio elettronico, quindi si pu\u00f2 ragionevolmente supporre che la simmetria del capside stesso sia icosaedrica. Esso non sembra possedere un pericapside, o envelope, suggerendo che il virus non esca dalla cellula ospite per gemmazione ma che invece ne venga liberato in seguito alla lisi della stessa.\nIl mimivirus ha in comune con gli altri NCLDV molte caratteristiche morfologiche. Poich\u00e9 molti virus di questo gruppo presentano un rivestimento (envelope) lipidico interno circondante il \u201cnucleo\u201d interno, i biologi M. Suzanne-Monti ed altri hanno suggerito che anche questo virus possa presentare una struttura analoga, sebbene non sia ancora stata osservata direttamente.\nIl denso cuore centrale del virione appare come una regione scura nelle immagini al microscopio elettronico. Il grande genoma del virus risiede completamente in quest'area.\nDalla purificazione dei virioni possono essere isolati molti trascritti di mRNA. Come per altri NCLDV, sono stati riscontrati anche trascritti per la DNA polimerasi, una proteina del capside ed un fattore di trascrizione TFII-simile. Inoltre, tali ricerche hanno mostrato la presenza di tre differenti trascritti di enzimi amminoacil-tRNA sintetasi e quattro molecole sconosciute di RNA tipiche di questo genere di virus. Questi trascritti pre-impacchettati possono essere tradotti in enzimi senza che avvenga una preventiva espressione genica da parte del patrimonio genetico virale e dovrebbero essere necessari per la corretta replicazione del mimivirus. Anche altri virus a DNA, come il citomegalovirus umano e l'Herpesvirus presentano dei trascritti di RNA pre-impacchettati.\nUn ceppo di Mimivirus conosciuto come Mamavirus si \u00e8 rivelato il primo virus al mondo a possedere un suo proprio virus parassita, soprannominato \"Sputnik\"\nGenoma.\nIl genoma del mimivirus \u00e8 una molecola lineare e continua di DNA a doppio filamento, contenente 1,2 milioni di coppie di basi. Ci\u00f2 lo rende il pi\u00f9 grande genoma virale mai riscontrato, superando di poco pi\u00f9 del doppio il precedente detentore del record, il miovirus \u201cBatteriofago G\u201d.\nInoltre, esso \u00e8 pi\u00f9 esteso del genoma di 30 organismi cellulari.\nIn relazione al suo enorme genoma, il mimivirus possiede all'incirca 911 geni codificanti per proteine, superando decisamente il numero minimo di 4 geni che \u00e8 richiesto ad un virus per poter completare correttamente il ciclo vitale. Analisi del suo genoma hanno mostrato la presenza di geni mai riscontrati in altri virus, inclusi geni codificanti per le amminoacil-tRNA sintetasi, ed altri che erano precedentemente ritenuti come tipici ed esclusivi degli organismi cellulari. Come altri grandi virus a DNA, il mimivirus contiene molti geni coinvolti nel metabolismo di amminoacidi, zuccheri e lipidi, ma anche altri geni metabolici mai riscontrati in altri virus (M. Suzan-Monti, 2006).\nCirca il 90% del genoma virale ha capacit\u00e0 di codificare, mentre il restante 10% sembrerebbe essere semplice DNA non codificante.\nReplicazione.\nCi\u00f2 che fa s\u00ec che il mimivirus debba essere considerato un virus e non un batterio, \u00e8 la modalit\u00e0 di replicazione, non autonoma. Lo svolgimento del processo replicativo del mimivirus non \u00e8 ancora completamente compreso, ma come minimo \u00e8 noto che il mimivirus si attacca ad un recettore sulla membrana della cellula dell'ameba e dopo di ci\u00f2 entra all'interno della stessa per endocitosi. Una volta all'interno, inizia una \u201cfase di eclissi\u201d, durante la quale il virus sparisce e la cellula appare completamente sana e inalterata.\nDopo circa quattro ore piccoli accumuli proteici possono essere riscontrati in alcune aree della cellula. Otto ore dopo l'infezione molti virioni di mimivirus risultano chiaramente visibili nella cellula. Il citoplasma della cellula continua a riempirsi di virioni appena sintetizzati e circa 24 ore dopo l'infezione iniziale la cellula probabilmente scoppia rilasciando i nuovi mimivirus.\nPoco \u00e8 conosciuto riguardo ai dettagli della replicazione, probabilmente consistente in attacco alla superficie della cellula ed ingresso, rilascio del genoma conservato nel \u201ccore\u201d, trascrizione, traduzione, assemblaggio e rilascio della progenie virale.\nTuttavia, gli scienziati hanno stabilito le linee generali del processo utilizzando micrografie elettroniche delle cellule infette in vari momenti dopo l'ingresso del virione.\nQueste micrografie mostrano che il capside del mimivirus viene assemblato nel nucleo, mentre il DNA acquista un rivestimento interno di membrane lipidiche attraverso gemmazione dalla membrana nucleare, e la presenza di particelle molto simili a quelle prodotte da molti altri virus, compresi tutti gli NCLDV.\nQueste particelle sono conosciute in altri virus come \u201cfabbriche virali\u201d e contribuiscono ad un efficiente assemblaggio dei virioni attraverso l'alterazione di vaste aree della cellula ospite.\nImplicazioni nella definizione di \u201cvita\u201d.\nIl mimivirus possiede molte caratteristiche che lo pongono al confine fra viventi e non-viventi. Le sue dimensioni sono analoghe a quelle di molti organismi batterici, come rickettsie e molti altri procarioti, possiede un genoma di dimensioni comparabili a molti procarioti anche non parassiti, che codifica proteine apparentemente inutili per un normale virus In pi\u00f9, esso contiene geni che codificano per enzimi coinvolti nella sintesi di nucleotidi e amminoacidi, che non sono presenti in molti virus parassiti intracellulari obbligati. Ci\u00f2 significa che differentemente da questi virus il mimivirus non dipende dal genoma della cellula ospite per l'espletazione dei processi metabolici necessari alla loro produzione. Esso tuttavia non possiede i geni per le proteine ribosomiali e dipende perci\u00f2 dal suo ospite per sintesi proteica e processi energetici. Questi fattori combinati insieme hanno portato gli scienziati a chiedersi se il mimivirus si possa considerare una forma di vita distinta, appartenente ad un ulteriore dominio oltre ai normali eucarioti, batteri ed archea. Nondimeno, il mimivirus non mostra delle caratteristiche che sono considerate essenziali nella corrente definizione di vita: omeostasi, risposta agli stimoli, crescita e riproduzione nel senso classico o divisione cellulare."}
{"id": "405615", "revid": "889336", "url": "https://it.wikipedia.org/wiki?curid=405615", "title": "Guillermo St\u00e1bile", "text": "Conosciuto in Sudamerica come \"El filtrador\", con i sei successi raggiunti dal 1941 al 1957, \u00e8 l'allenatore pi\u00f9 vincente della storia della Coppa America.\nCaratteristiche tecniche.\nGiocava come centravanti.\nCarriera.\nGiocatore.\nClub.\nQuarto di dieci fratelli di una famiglia di origine italiana, inizi\u00f2 nell'Hurac\u00e1n, squadra di Buenos Aires, dove gioc\u00f2 dal 1924 al 1930. Al termine dell'esperienza con gli argentini si trasfer\u00ec in Europa per giocare nel , squadra con la quale totalizz\u00f2 41 partite con 13 reti, segnando una tripletta all'esordio nell'incontro del 16 novembre 1930 contro il , che termin\u00f2 3-1 per i \"Grifoni\".\nL'esperienza rossoblu fu tormentata dagli infortuni: il primo avvenne il 29 marzo 1931, quando in un'amichevole con l' si spezz\u00f2 il perone della gamba destra in uno scontro di gioco con il portiere avversario Rapetti. Il secondo grave infortunio lo colp\u00ec il 26 marzo 1933 nell'incontro Genova 1893- in uno scontro con il viola Giuseppe Galluzzi, dove nuovamente si spezz\u00f2 la gamba destra. L'ultimo grave infortunio lo colp\u00ec il 17 settembre 1933, nell'incontro che vide i rossobl\u00f9 opporsi al Napoli, dove si procur\u00f2 una lesione ai legamenti della gamba destra.\nNonostante questa serie di infortuni, nel 1934 fu ingaggiato in prestito dal Napoli, dove rimase una sola stagione, segnando solo tre reti nelle 20 gare disputate. Nel 1935 torn\u00f2 brevemente al Genova 1893, dove gioc\u00f2 un unico incontro segnando una rete prima di riscattare nell'ottobre dello stesso anno il proprio cartellino e trasferirsi in Francia per indossare la maglia del Red Star di Parigi, club nel quale chiuse la carriera nel 1938.\nNazionale.\n\u00c8 ricordato per essere stato il primo capocannoniere nella storia del Campionato mondiale di calcio, avendo segnato otto reti in quattro partite giocate nell'edizione del 1930, 3 al Messico, 2 al Cile, 2 agli USA ed 1 all'Uruguay.\nAllenatore.\nDopo il suo ritiro diresse per 127 partite la Nazionale argentina, fra il 1939 e il 1958 e poi nel 1960, diventando uno dei pochissimi allenatori che hanno superato le cento panchine con una rappresentativa nazionale.\nEbbe le prime esperienze su una panchina al , dove a causa di un grave infortunio che lo tenne lungamente lontano dal campo di gioco, ricopr\u00ec il ruolo di secondo di Luigi Burlando.\nLa prima vera panchina fu per\u00f2 quella del Red Star, dove inizialmente ricopr\u00ec il doppio ruolo di giocatore e allenatore e infine di solo allenatore dopo il ritiro dall'attivit\u00e0 agonistica.\nL'esperienza europea si concluse per\u00f2 nel 1939, quando torn\u00f2 in patria per guidare il San Lorenzo e la Nazionale argentina.\nNel 1940 torn\u00f2 all'Huracan, dopo dieci anni, questa volta in veste di allenatore. Con il club di Buenos Aires rimase nove anni.\nIl periodo migliore come allenatore di club lo pass\u00f2 al Racing Club, allenato dal 1949 al 1954, vincendo tre campionati argentini consecutivi dal 1949 al 1951.\nBench\u00e9 allenatore di club, St\u00e1bile continu\u00f2 a guidare la nazionale biancoceleste, vincendo sei edizioni della Coppa America, dal 1941 al 1957.\nAl momento della sua morte era direttore della scuola federale per allenatori; pochi mesi prima, alla vigilia dei mondiali inglesi del 1966, pi\u00f9 parti lo volevano di nuovo CT della nazionale argentina.\nIl Genoa lo ha inserito nella sua Hall of Fame.\nPalmar\u00e8s.\nGiocatore.\nIndividuale.\nUruguay 1930 "}
{"id": "405636", "revid": "2111144", "url": "https://it.wikipedia.org/wiki?curid=405636", "title": "Jacques Hadamard", "text": "Biografia.\nStudi\u00f2 all'\u00c9cole Normale Sup\u00e9rieure. Dopo l'affair Dreyfus, che lo vide coinvolto personalmente, divent\u00f2 un attivista politico e si trasform\u00f2 in uno strenuo sostenitore delle cause ebraiche.\nIntrodusse l'idea del \"problema\" \"ben posto\" nella teoria delle equazioni alle derivate parziali. Inoltre diede il suo nome alla diseguaglianza dei volumi, detta di disuguaglianza di Hadamard, e alla matrice di Hadamard, su cui \u00e8 basata la trasformata di Hadamard, usata anche in calcoli relativi alla impostazione matriciale della meccanica quantistica.\nNel suo libro \"La psicologia dell'invenzione in campo matematico\", Hadamard us\u00f2 l'introspezione per descrivere il pensiero dei processi matematici. In forte contrapposizione con gli autori che si identificavano con la lingua e la cognizione, egli descrisse il pensiero matematico in gran parte come attivit\u00e0 che non si serve di parole ma che \u00e8 accompagnato spesso da immagini mentali che si condensano nell'idea generale di una dimostrazione. Attorno al 1900 intervist\u00f2 100 dei maggiori fisici dell'epoca chiedendo loro come avessero svolto il loro lavoro. Molte delle risposte confermarono la sua teoria; alcuni raccontarono di vedere i concetti matematici come colori. Albert Einstein riport\u00f2 di sentire sensazioni nei propri avambracci.\nUno dei suoi allievi fu Andr\u00e9 Weil.\nMor\u00ec novantasettenne a Parigi."}
{"id": "405686", "revid": "271907", "url": "https://it.wikipedia.org/wiki?curid=405686", "title": "Accademia delle Scienze dell'URSS", "text": ""}
{"id": "405704", "revid": "51357407", "url": "https://it.wikipedia.org/wiki?curid=405704", "title": "Geni", "text": ""}
{"id": "405781", "revid": "2134439", "url": "https://it.wikipedia.org/wiki?curid=405781", "title": "Antonio Vojak", "text": "A causa delle leggi antislave imposte dal regime fascista fu costretto a cambiare legalmente il suo cognome in \"Vogliani\", registrando il nuovo nome di famiglia presso lo Stato Civile di Torino; in alcuni casi veniva scritto anche \"Vojach\". Per distinguerlo dal fratello minore Oliviero, con cui gioc\u00f2 per poco tempo, era conosciuto come \"Vojak I\".\nHa collezionato 208 presenze e 106 gol in Serie A.\nCarriera.\nGiocatore.\nClub.\nAntonio Vojak, detto \"Ton\u010di\", noto anche come \"Anton\", nacque a Pola, ai tempi appartenente all'Impero austro-ungarico, in una famiglia di etnia croata. Inizi\u00f2 la carriera calcistica dopo il passaggio della sua citt\u00e0 natale all'Italia, tra le file della squadra della sua citt\u00e0 natale, il Grion Pola. Con gli istriani rivest\u00ec anche il ruolo di portiere il 1\u00ba aprile 1923, nella sconfitta casalinga per 0-1 contro il Dolo.\nNella stagione 1924-25 vest\u00ec la maglia della Lazio, ma il legame con la squadra biancoceleste dur\u00f2 solo quell'anno. Il suo talento fu per\u00f2 notato dalla Juventus, che lo ingaggia dalla stagione successiva. Vojak rimase in bianconero per 4 stagioni disputando 105 partite (102 in campionato, 1 in Coppa Italia e 2 in Coppa Europa) segnando 47 reti (46 in campionato e 1 in Coppa Italia) e vincendo lo scudetto del 1925-26.\nNel primo campionato di Serie A lascia Torino per aprire un nuovo ciclo della carriera arrivando a Napoli chiamato dal celebre \"mister\" William Garbutt. Con i partenopei rimane fino al 1935, portando il Napoli nelle zone alte della classifica e diventando anche uno dei primi grandi idoli del pubblico partenopeo. Con 102 gol realizzati nell'arco di sei stagioni diventa il massimo cannoniere della storia del Napoli in Serie A (record poi infranto da Dries Mertens il 21 novembre 2021), nonch\u00e9 per 78 anni detentore del record di reti realizzate in un singolo torneo (22, nel campionato 1932-1933), superato da Edinson Cavani nella stagione 2010-2011.\nNella stagione 1935-36 sceglie di passare nelle file del neopromosso (che \u00e8 subito risalito in A dopo la prima retrocessione della sua storia) ma la sua carriera \u00e8 in fase calante, coi rossobl\u00f9 rimane solo quell'anno giocando 17 partite e segnando 4 reti. La stagione successiva passa in un'altra neopromossa, la Lucchese, ma gioca solo una partita di campionato.\nNel 1940 chiude con il calcio giocato dopo due stagioni in Serie C, nelle file dell'Italo Gambacciani Empoli (dove assume anche il ruolo di allenatore) e una allo Stabia.\nNazionale.\nVojak viene convocato una sola volta nella Nazionale di calcio italiana maggiore, giocando come centrocampista il 14 febbraio 1932 a Napoli nella partita Italia-Svizzera, vinta 3-0 dagli azzurri. Gioca anche in Nazionale B, nella prima partita della rappresentativa, terminata con la vittoria ad Esch-sur-Alzette del 17 aprile 1927 degli azzurri sulla Nazionale del Lussemburgo per 5-1; in totale con questa nazionale disput\u00f2 sei partite, due come giocatore della Juventus e quattro come giocatore del Napoli, segnando tre reti.\nAllenatore.\nTerminata la carriera da calciatore, Vojak intraprende quella di allenatore (ad Empoli fa contemporaneamente le due cose). \u00c8 ricordato per aver seduto sulla panchina del Napoli dal 1940 al 1943, quando, in piena stagione 1942-1943, fu sostituito dall'ex compagno di squadra nel Napoli Paulo Innocenti. Le altre \"panchine\" della sua vita sono con l'Internaples, Juve Stabia, Barcellona Pozzo di Gotto, Avellino, Carrarese, EPA Larnaca (Cipro), Luino, Solbiatese, Gallaratese e Feltrese."}
{"id": "405791", "revid": "22356", "url": "https://it.wikipedia.org/wiki?curid=405791", "title": "Proceratops", "text": ""}
{"id": "405794", "revid": "31465", "url": "https://it.wikipedia.org/wiki?curid=405794", "title": "Proceratopo", "text": ""}
{"id": "405795", "revid": "339392", "url": "https://it.wikipedia.org/wiki?curid=405795", "title": "Grafica al computer", "text": ""}
{"id": "405799", "revid": "30753", "url": "https://it.wikipedia.org/wiki?curid=405799", "title": "Shane Helms", "text": ""}
{"id": "405804", "revid": "57342", "url": "https://it.wikipedia.org/wiki?curid=405804", "title": "Filippo Timi", "text": "Carriera.\nTeatro.\nHa iniziato la sua carriera teatrale con la compagnia perugina Carthago Teatro sotto i consigli del regista Mehdi Kraiem.\nHa lavorato al Centro per la Sperimentazione e la Ricerca teatrale di Pontedera, con Dario Marconcini, in \"Paolo di Tarso\"; con Cesare Ronconi del Teatro Valdoca di Cesena in \"Fuoco Centrale\" ed \"Ero bellissimo, avevo le ali\"; con Robert Wilson in \"G.A. Story\"; ha partecipato allo studio preparatorio condotto da Pippo Delbono per lo spettacolo \"La Rabbia\".\nCon il maestro Bruno De Franceschi si dedica agli studi sulla voce: flautofonia e canto armonico; lavora sul corpo e partecipa ai workshop di Teatrodanza con Julie Anne Stanzak, del Tanztheater Wuppertal di Pina Bausch, con la Compagnia di danza contemporanea di Sosta Palmizi e Raffaella Giordano; lavora per il teatro con Danio Manfredini e Davide Enia, studia scrittura teatrale con Renata Molinari e Mariangela Gualtieri.\nNel 1996, con l'attore Silvano Voltolina e lo scenografo Giacomo Strada, fonda \"Bobby Kent &amp; Margot\", collettivo teatrale che sviluppa ricerche sul rapporto tra corpo e spazio ispirate alle riflessioni di Pavel Florenskij.\nNello stesso anno inizia la collaborazione con Giorgio Barberio Corsetti, nella sua compagnia teatrale, dove \u00e8 primo attore in numerose produzioni tra cui \"Woyzeck\" nel 2001, nel quale interpreta il soldato Franz Woyzeck, l'\u00aberoe proletario che d\u00e0 il titolo al capolavoro di Georg B\u00fcchner\u00bb; nel 2004 \u00e8 in \"Paradiso\"\u00a0\u2013 riscrittura di \"Paradiso\nperduto\" di John Milton\u00a0\u2013 interpretando Satana e in \"Metafisico cabaret\", \u00abnel ruolo di un acrobatico capocomico \"glitter\" sui tacchi alti\u00bb.\nIn teatro \u00e8 stato diretto anche da Anton Milenin, Paola Rota e Massimo Giovara, Elio De Capitani, Aleksandr Popowski e Laurent Pelli. Nel 2005 debutta al teatro India di Roma, per la regia di Giorgio Barberio Corsetti, con \"La vita bestia\", adattamento teatrale da lui stesso curato del suo primo romanzo \"Tuttalpi\u00f9 muoio\". La rielaborazione \u00e8 stata preceduta da un laboratorio-seminario tenuto al teatro Ateneo dell'Universit\u00e0 degli Studi \"La Sapienza\" di Roma.\nNel 2009 \u00e8 autore, con Stefania De Santis, de \"Il popolo non ha il pane? Diamogli le brioche\", prosa teatrale che lo vede regista e principale interprete nel ruolo di Amleto.\nLo spettacolo, riproposto per oltre due anni nei teatri di tutta Italia, con continue variazioni sceniche e testuali, fa registrare ovunque il \"tutto esaurito\" e lo consacra tra gli attori e autori di teatro italiani pi\u00f9 stimati da critica e pubblico.\nNel marzo 2011 \u00e8 in scena, al teatro Franco Parenti di Milano, con lo spettacolo da lui scritto, diretto e interpretato: \"Favola. C'era una volta una bambina, e dico c'era perch\u00e9 ora non c'\u00e8 pi\u00f9\".\nLe numerose repliche milanesi sono solo l'anteprima di una tourn\u00e9e che, dopo il debutto a Roma (tra novembre e dicembre 2011) e il ritorno nel teatro milanese della regista Andr\u00e9e Ruth Shammah (tra dicembre 2011 e gennaio 2012), porter\u00e0 lo spettacolo in molte citt\u00e0 d'Italia nel corso del 2012, replicando il successo ottenuto con \"Il popolo non ha il pane? Diamogli le brioche\".\nUn mese prima, circa, del debutto, ha condotto una Master class con gli allievi del teatro scuola \"Paolo Grassi\" di Milano. Nel luglio 2011 presenta \u00a0\u2013 nell'ambito del Festival dei due Mondi di Spoleto\u00a0\u2013 la prima teatrale di \"Giuliett'e Romeo. M'engolfi 'l core, amore\", riduzione in volgare perugino dell'opera di William Shakespeare e da lui scritta, diretta e interpretata.\nNel 2012 \u00e8 protagonista della stagione estiva \"SummerTimi\" del teatro Franco Parenti di Milano, dove ripropone gli spettacoli \"Amleto\u00b2\" (nuova edizione de \"Il popolo non ha il pane? Diamogli le brioche\", ora prodotto dal Franco Parenti stesso e dal Teatro stabile dell'Umbria), \"Favola. C'era una volta una bambina, e dico c'era perch\u00e9 ora non c'\u00e8 pi\u00f9\" e \"Giuliett'e Romeo. M'engolfi 'l core, amore\".\nAl Torino Film Festival del 2012, fuori concorso, \u00e8 stata presentata la trasposizione cinematografica di \"Amleto\u00b2\" con regia televisiva di Felice Cappa.\nIl 27 febbraio 2013 debutta al teatro Franco Parenti di Milano con la personale versione del \"Don Giovanni\", con il sottotitolo \"vivere \u00e8 un abuso, mai un diritto\".\nA marzo 2014, sempre al teatro Franco Parenti di Milano, debutta il nuovo spettacolo teatrale \"Skianto\", sempre nella veste di scrittore e protagonista, prodotto dal teatro Parenti e dal teatro Stabile dell'Umbria.\nIn oltre quindici anni di attivit\u00e0 teatrale \u00e8 stato Orfeo, Danton, Perceval, Satana, Odino, Woyzeck, Amleto, Mrs Fairytale (una donna americana degli anni '50), Cupido e Don Giovanni.\nCinema.\nI suoi esordi cinematografici lo vedono protagonista di alcune pellicole surreali (\"Ottarde\" di Giacomo Oliva, Lorenzo Feligioni, Pietro Zanchi e Sara Lanzi: cortometraggio del 1995, vincitore nell'anno successivo della rassegna concorso della Fondazione Umbria Spettacolo, che mette in scena, in uno spazio claustrofobico, una sorta di danza amorosa di un uomo-uccello per la conquista di s\u00e9, del proprio corpo e della libert\u00e0), oniriche (\"Il tocco degli angeli\", corto di Katia Assuntini del 1998, dove la consegna di un pacco affidata a un giovane postino segna l'inizio di un viaggio tra realt\u00e0 e sogno, tra presente e passato), evocative (\"Virtus F.C.\", corto del 1998 di Roberto Costantini e Luca Labarile, che ambienta all'interno di uno spogliatoio, durante l'intervallo di una partita di calcio amatoriale, un piccolo grande dramma, sportivo e umano).\nNel 1999 \u00e8 nel cast di \"In principio erano le mutande\", dell'esordiente regista Anna Negri, dove \u00e8 Tasca, l'amico-confidente di Imma, interpretata da Teresa Saponangelo; nel 2001 veste i panni del ballerino Nico nel film \"500!\" di Giovanni Robbiano, Lorenzo Vignolo e Matteo Zingirian; nel 2002 partecipa al film drammatico \"Aprimi il cuore\" dell'esordiente Giada Colagrande, e nel 2005, al fianco di Ignazio Oliva, Anita Caprioli, Marina Remi, interpreta uno stravagante tecnico di videomontaggio nel film \"Onde\", opera prima di Francesco Fei. Nel 2006 \u00e8 nel film drammatico \"Transe\" della regista portoghese Teresa Villaverde.\nA fine anni novanta comincia il sodalizio artistico con Tonino De Bernardi, regista di cinema indipendente e di sperimentazione. Con il cineasta underground, dal 1999 al 2004, gira molti film, ma \u00e8 soprattutto con il personaggio di Antonello Rosatigre (in \"Rosatigre\" del 2000 e in \"Fare la vita\" del 2001), un travestito giocoliere, ballerino, musicista e cantante, maschera malinconica e ribelle in lotta contro l'emarginazione, che Filippo Timi interpreta al meglio la poetica del regista torinese, cantore di passioni e solitudini estreme, un \u00abvitale e atipico teppista dei sentimenti\u00bb.\nNel 2006 \u00e8 nel cast del film \"Saturno contro\" di Ferzan \u00d6zpetek, nel ruolo del poliziotto Roberto, marito di Neval, interpretata dalla caratterista turca Serra Y\u0131lmaz; poi \u00e8 protagonista dell'intenso cortometraggio di Matteo Rovere, \"Homo homini lupus\"\u00a0\u2013 vincitore del Nastro d'argento 2007 per il cortometraggio\u00a0\u2013, che racconta le ultime ore di vita di un partigiano. Nel 2007 \u00e8 il seminarista tormentato e ribelle Zanna nel film di Saverio Costanzo \"In memoria di me\"; in \"Signorina Effe\" di Wilma Labate interpreta Sergio, giovane operaio militante che partecipa allo storico sciopero del 1980 contro i licenziamenti della FIAT.\nNel 2008 ne \"I demoni di San Pietroburgo\" di Giuliano Montaldo veste i panni del visionario Gusiev, che riveler\u00e0 al protagonista, il celebre scrittore F\u00ebdor Michajlovi\u010d Dostoevskij, il nome del responsabile dell'attentato a un membro della famiglia dello Zar. Sempre nel 2008 \u00e8 protagonista, con il giovane Alvaro Caleca e con Elio Germano, del film \"Come Dio comanda\" di Gabriele Salvatores (tratto dall'omonimo libro di Niccol\u00f2 Ammaniti), dove interpreta l'operaio disoccupato e violento Rino Zena, che cerca di crescere il figlio quattordicenne Cristiano insegnandogli \u00abl'odio con tanto amore\u00bb. Dall'esperienza del set cinematografico diretto dal regista napoletano nasce il suo terzo libro, \"Peggio che diventare famoso\".\nNel 2009 interpreta il doppio ruolo di Benito Mussolini e di suo figlio Benito Albino (\"Benitino\"), avuto da Ida Dalser prima del matrimonio con Rachele, in \"Vincere\" di Marco Bellocchio, unico film italiano in concorso al Festival di Cannes del 2009. Il film e l'interpretazione di Filippo Timi e Giovanna Mezzogiorno (nel ruolo dell'infelice, prima \"moglie\" del Duce, sedotta, poi ripudiata e infine fatta internare in manicomio) ottengono apprezzamenti anche all'estero.\nSempre nel 2009 \u00e8 protagonista\u00a0\u2013 nel ruolo di Guido\u00a0\u2013 in coppia con Ksenia Rappoport, del thriller noir \"La doppia ora\", che vede il regista Giuseppe Capotondi all'esordio cinematografico. Il film \u00e8 presentato in concorso alla Mostra Internazionale d'Arte Cinematografica di Venezia e conferma Filippo Timi come uno degli attori emergenti pi\u00f9 interessanti del cinema italiano. Nel 2010 partecipa con un piccolo ruolo al cast di \"The American\" (il cui protagonista \u00e8 George Clooney), per la regia di Anton Corbijn; nello stesso anno veste i panni di un inquietante clown nel film \"La solitudine dei numeri primi\" di Saverio Costanzo, con il quale ha anche collaborato per la sceneggiatura.\nA gennaio 2011 \u00e8 di nuovo al cinema con \"Vallanzasca - Gli angeli del male\", di Michele Placido, dove interpreta il controverso Enzo, amico d'infanzia del bandito milanese. L'uscita del film, presentato fuori concorso alla 67\u00aa Mostra Internazionale d'Arte Cinematografica di Venezia 2010, \u00e8 stata preceduta da molte polemiche e da un acceso dibattito sulla legittimit\u00e0 artistica e morale di un'opera incentrata su un \"eroe\" negativo come il bel Ren\u00e9.\nIl 2011 si chiude con Filippo Timi interprete di numerosi film: \"Quando la notte\", a fianco di Claudia Pandolfi e diretto da Cristina Comencini, in concorso alla 68\u00aa Mostra Internazionale d'Arte Cinematografica di Venezia 2011; \"Missione di pace\", opera prima di Francesco Lagi, presentato, fuori concorso, alla Mostra di Venezia 2011, all'interno della rassegna \"Settimana internazionale della Critica\"; \"Ruggine\", tratto dal romanzo di Stefano Massaron, per la regia di Daniele Gaglianone (presentato alla Mostra di Venezia 2011, nella sezione \"Giornate degli Autori\"); \"Piazza Garibaldi\", documentario di Davide Ferrario (presentato alla Mostra di Venezia 2011, nella sezione \"Controcampo italiano\"), dedicato al 150\u00ba anniversario dell'Unit\u00e0 d'Italia.\nSempre nel 2011 partecipa al set cinematografico di \"Asterix &amp; Obelix al servizio di Sua Maest\u00e0\", lungometraggio tratto dal celebre fumetto di Ren\u00e9 Goscinny e Albert Uderzo e diretto da Laurent Tirard. Partecipa poi all'opera prima di Matteo Pellegrini \"Italian Movies\" presentato al Festival Internazionale del Film di Roma 2012 (distribuito nelle sale soltanto nel luglio 2013), e interpreta la sua prima commedia brillante, con Fabio De Luigi e Claudia Gerini, \"Com'\u00e8 bello far l'amore\", per la regia di Fausto Brizzi.\nNel 2012 lavora anche in Francia, per il film \"Un castello in Italia\", presentato in concorso al Festival di Cannes 2013, diretto da Valeria Bruni Tedeschi dove interpreta Ludovic.\nAncora nel 2012, nel film \"Come il vento\" di Marco Simon Puccioni, \u00e8 il marito di Armida Miserere, interpretata da Valeria Golino, una delle prime donne direttrici di carcere morta suicida.\nNel 2013 \u00e8 protagonista del film \"I corpi estranei\" di Mirko Locatelli, nel ruolo di Antonio, padre di Pietro, un bambino malato.\nScrittura.\nNel 2006 esce il suo primo libro, \"Tuttalpi\u00f9 muoio\"\u00a0\u2013 scritto con Edoardo Albinati\u00a0\u2013, un romanzo di formazione parzialmente autobiografico (protagonista \u00e8 il giovane \"Filo\" di Ponte San Giovanni, paese alle porte di Perugia) dal cui soggetto ha tratto e interpretato l'adattamento teatrale \"La vita bestia\". L'inquieto, istrionico, tormentato protagonista del libro, le sue coraggiose sfide agli ostacoli della vita\u00a0\u2013\nche affronta con inesauribile e straripante capacit\u00e0 di amare, bruciando la paura della morte\u00a0\u2013 contribuiscono a fare di questo esordio letterario un piccolo fenomeno di culto.\nNel 2007 pubblica il secondo libro, \"E lasciamole cadere queste stelle\", una raccolta di profili al femminile, pensati e scritti dal punto di vista della \u00abterra pi\u00f9 distante\u00bb: sono gli stati d'animo delle donne che compongono l'intenso \u00abfemminario\u00bb di Timi. Attraverso i volti, i ritratti, le storie di caduta e rinascita delle \u00abstelle\u00bb incontrate, conosciute o solo immaginate, l'autore ripensa il rapporto con la sofferenza e con l'amore, sentimento puro e assoluto che \u00abnon ci fa n\u00e9 maschi n\u00e9 femmine ma bambini\u00bb, e \u00abdipinge un inno poetico alla natura femmina\u00bb.\nAl centro dei suoi racconti si erge dunque, in tutta la sua indecifrabile bellezza, il mistero della \u00abdonna-angelo, che si frantuma in una miriade di volti, di voci e di corpi che risultano\u2026 inconoscibili nella loro pienezza\u00bb, ma che riescono sempre a \u00abluccicare di cielo\u00bb, anche quando sembrano restare a terra per sempre, quando \u00abperdono la vita che avevano comunque nel cuore\u00bb. Del 2008 \u00e8 il terzo libro, \"Peggio che diventare famoso\", che segue la lavorazione del film \"Come Dio comanda\".\nL'esperienza del set cinematografico diretto dal regista Gabriele Salvatores, la sfida rappresentata dall'asprezza degli ambienti di posa (l'inverno in Friuli) e dall'immedesimazione in un personaggio complesso e profondo come quello di Rino Zena, sono il pretesto narrativo su cui si innestano riflessioni intorno all'idea di cinema, ma anche ricognizioni, dense di paradossale umorismo, e ritorni (ancora \"Filo\" e Perugia) nel mondo dell'adolescenza, sfondo ideale per descrivere, con marcata autoironia, l'impatto difficile e surreale con la celebrit\u00e0 e con il divismo.\n\u00c8 in fase di lavorazione il nuovo romanzo. Nel corso del 2010 ne sono stati presentati due estratti in occasione di importanti festival letterari: \"Com'\u00e8 amara a volte la dolcezza\", recitato al \"Festival Internazionale Letterature\" di Roma, e \"Neve\", proposto al pubblico di \"Officina Italia\", appuntamento culturale milanese.\nNel 2011 il suo contributo \"Fra le bestie, l'uomo \u00e8 la pi\u00f9 feroce\" viene pubblicato nella raccolta \"Io manifesto per la libert\u00e0: 25 poster e 25 storie raccontano 50 anni di Amnesty International\".\nNel 2012 scrive - assieme a Pupi Avati, Sergio Castellitto e Claudia Gerini - la presentazione del libro \"Pronto soccorso cinematografico per cuori infranti. 70 film per scoprire quanto il cinema faccia bene, anche all'amore\" di Manlio Castagna .\nNel 2013 l'editore Roses in the Air pubblica gli ebook in formato EPUB \"Il Don Giovanni\", \"Favola\" e \"Amleto\u00b2\", testi degli omonimi spettacoli teatrali scritti, diretti e interpretati da Filippo Timi.\nDa maggio 2007 fino a dicembre 2010 Filippo Timi firma la rubrica mensile \"La fiera del cinghiale\" per l'edizione italiana della rivista \"Rolling Stone\"; da gennaio 2011 la collaborazione prosegue con la rubrica \"Cielo! Mi manca\", che dal marzo 2012 diventa \"Cattive Filo/sofie\".\nRegia.\nNel 1999, con la compagnia teatrale \"Bobby Kent &amp; Margot\", assieme a Federica Santoro, cura la regia di \"Medea\" e di \"F. di O.\", spettacolo ispirato alla figura di san Francesco, entrambi prodotti dalla compagnia teatrale di Giorgio Barberio Corsetti. Nel 2000 gira il cortometraggio \"Atomique. Les trois portes\", che presenta al Bellaria Film Festival.\nNel 2003 dirige e interpreta con Federica Santoro \"The age of consent\", versione italiana del doppio monologo del commediografo americano Peter Morris. Nel 2004 \u00e8 regista della videopoesia in volgare perugino, da lui scritta e interpretata, \"O mae si tu me vedesse 'l core\".\nNel 2007 \u00e8 regista dello sceneggiato radiofonico per RAI Radio 2, \"Mister Love non crede all'oroscopo\". Nel 2009 \u00e8 alla regia dello spettacolo teatrale \"Il popolo non ha il pane? Diamogli le brioche\", da lui scritto \u00a0\u2013 assieme a Stefania De Santis\u00a0\u2013, diretto e interpretato.\nNel 2011 scrive, dirige e interpreta \"Favola. C'era una volta una bambina, e dico c'era perch\u00e9 ora non c'\u00e8 pi\u00f9\" e \"Giuliett'e Romeo. M'engolfi 'l core, amore\".\nNel 2013 scrive, dirige e interpreta \"Il Don Giovanni: vivere \u00e8 un abuso, mai un diritto\".\nNel 2014 scrive, dirige e interpreta \"Skianto\".\nSceneggiature.\nCon Tonino De Bernardi scrive la sceneggiatura di alcuni film: nel 2000 \"Rosatigre\" e \"Ofelia lontana\"; nel 2001 \"Fare la vita\". Nel 2010 collabora con Saverio Costanzo alla sceneggiatura del film \"La solitudine dei numeri primi\".\nTelevisione e radio.\nNel 2007 \u00e8 stato ospite del programma di RAI Radio 3 \"Fahrenheit\" per presentare il libro \"E lasciamole cadere queste stelle\", e nel 2009 per presentare \"Peggio che diventare famoso\". Nello stesso anno \u00e8 stato autore e regista dello sceneggiato radiofonico, andato in onda su Rai Radio 2, \"Mister Love non crede all'oroscopo\".\nNel 2009 ha condotto, assieme al giornalista e critico Dario Zonta, alcune puntate della trasmissione radio di Rai Radio 3 \"Hollywood Party\". Nel 2010 ha curato per \"Il Teatro di Radio 3\" la \"mise en espace\" dello spettacolo \"Il popolo non ha il pane? Diamogli le brioche\", preceduta dal commento del critico cinematografico e teatrale italiano Goffredo Fofi. Sempre per lo stesso programma, nel 2011 ha presentato la riduzione radiofonica dei primi due atti dello spettacolo \"Favola. C'era una volta una bambina, e dico c'era perch\u00e9 ora non c'\u00e8 pi\u00f9\".\nAncora nel 2010 partecipa all'episodio \"La qualit\u00e0 non basta\" della terza stagione di \"Boris\" ed \u00e8 ospite fisso della trasmissione di LA7 \"Crozza Alive\", in cui interpreta vari personaggi, tra i quali il travestito \"Mimouche\" e la parodia del \"Trota\" (Renzo Bossi, figlio di Umberto) nella parodia della saga della Padania \"Excalid\u00fcr\".\nNel 2013 entra nel cast della serie \"I delitti del BarLume\" nei panni del barista Massimo Viviani, tratta dai libri di Marco Malvaldi. Per il lancio della serie diventa anche testimonial di \"Restart\", una nuova funzione di My Sky. Nel medesimo periodo ha partecipato anche ai documentari di Sky Arte \"Essere Giuseppe Verdi\" e \"Fabio Mauri. Ritratto a luce solida\".\nA marzo del 2014 interpreta il monologo della campagna pubblicitaria italiana della \"Toyota\" dedicata alla sua produzione automobilistica ibrida. A settembre, invece, \u00e8 protagonista della serie TV \"Il candidato - Zucca presidente\", in onda su Rai 3 dopo \"Ballar\u00f2\".\nIl suo primo one man show televisivo risale al 2016, quando su Nove esordisce \"Tad\u00e0\", un mini-programma dalla durata di soli cinque minuti finalizzato ad omaggiare gli anni '60 tramite sketch e canzoni celebri di quel periodo. Hanno partecipato alla trasmissione in qualit\u00e0 di house band i Calibro 35 e ospiti d'onore come Elio, Marco Mengoni, Nina Zilli e Malika Ayane. \nNel 2020 ha presentato su Rai 3 \"Skianto\" due serate evento derivate dall'omonimo spettacolo teatrale del 2014. Il programma, un tributo ai grandi spettacoli come \"Fantastico\" o il Festival di Sanremo, ha visto sfilare sul palco personaggi come Raphael Gualazzi, Petra Magoni, Mario Biondi, Fabio Frizzi, Simona Molinari, Pippo Baudo, Alba Parietti e Ornella Vanoni.\nMusica.\nNel 2000 collabora con il musicista Marco Marcuzzi (Marcus Jr) alla colonna sonora del film \"Rosatigre\" di Tonino De Bernardi. Nel 2009 interpreta un medley con Fabrizio Bosso, registrato alla Casa del Jazz di Roma, e nel 2010 collabora al cd \"Parole Note\", realizzato da Maurizio Rossato, con la lettura della poesia \"Por Osmar\" di Alejandro Jodorowsky.\nNel 2010 \u00e8 testimonial dell'evento \"Demetrio Stratos, la voce e il sogno\" presso l'Aula Magna dell'Universit\u00e0 per stranieri di Perugia, assieme al pianista e compositore Patrizio Fariselli del gruppo musicale italiano Area, al giornalista Luca Frazzi della rivista italiana \"Rumore\" e all'ideatore dell'evento Giuseppe Sterparelli dell'Alive Music Festival. Nel 2012 \u00e8 stato giudice speciale della finale di \"MTV Spit\", il programma sulla musica rap condotto da Marracash.\nSempre nel 2012 partecipa anche al secondo volume del cd \"Parole Note, nuovo dialogo tra musica e poesia\", ideato ancora Maurizio Rossato (regista radiofonico di Radio Deejay), con la lettura del componimento di Cesare Pavese \"Verr\u00e0 la morte e avr\u00e0 i tuoi occhi\".\nLetture e autori di riferimento.\nTra i riconoscimenti ricevuti da Filippo Timi fuori del mondo teatrale e cinematografico spicca quello assegnato nel 2010 dalla rivista \"Lo Straniero\", diretta da Goffredo Fofi, proprio perch\u00e9 nell'indicarlo come \u00abnome di punta del sistema culturale e spettacolare italiano\u00bb testimonia la profondit\u00e0 della proposta artistica dell'attore e autore perugino, oltre che la sua personale predilezione per la ricerca e l'approfondimento di carattere filosofico. Il premio annovera nell'Albo d'oro, tra gli altri, il regista Giorgio Diritti e il pensatore Giorgio Agamben.\nE proprio del filosofo italiano, autore di \"Che cos'\u00e8 il contemporaneo?\", Filippo Timi \u00e8 un lettore attento, essendo convinto assertore, secondo la lezione di Carmelo Bene, del connubio tra teatro e filosofia.\nI suoi autori di riferimento sono principalmente Gilles Deleuze (specie nell'indagine estetica condotta sulla figura di Francis Bacon e sull'arte in \"Logica della sensazione\"), Jean-Luc Nancy, Paul Virilio, Michel Foucault, Georges Bataille, Ludwig Wittgenstein, Jean Cocteau, Emmanuel L\u00e9vinas, Jacques Lacan ma anche Pier Paolo Pasolini, Vladimir Vladimirovi\u010d Majakovskij, Demetrio Stratos (per la sperimentazione vocale).\nPer la drammaturgia un punto di riferimento importante \u00e8 il teatro integrale di Antonin Artaud, soprattutto nella rilettura fatta da Carmelo Bene che resta l'unico, riconosciuto, maestro: un \u00abrivoluzionario dell'arte\u00bb.\nPremi e riconoscimenti.\nNel 2000 ha ricevuto il 2\u00ba premio al \"Bellaria Film Festival\" con il cortometraggio \"Atomique. Les trois portes\" da lui diretto e interpretato assieme a Tonino De Bernardi. Nel 2004 ha vinto il Premio Ubu come miglior attore under 30 per le interpretazioni di alcuni tra i suoi primi importanti lavori teatrali, fra cui \"Metafisco cabaret\". Nel 2005 ha ricevuto il \"Premio della Critica teatrale\", promosso dall'ANCT (Associazione Nazionale Critici di Teatro), che \u00absegnala gli artisti [\u2026] capaci di indicare una linea di originale rinnovamento nella vita teatrale del nostro Paese\u00bb.\nNel 2007 ha ricevuto la menzione speciale come miglior attore protagonista all\"Overlook International Short Film Festival\"\u00a0\u2013 festival internazionale di cortometraggi, documentari e animazione \u00a0\u2013 e al \"Genova Film Festival\" per il cortometraggio \"Homo homini lupus\" di Matteo Rovere. Sempre nel 2007 ha ricevuto il premio \"FICE (Federazione italiana cinema d'Essai)\" come \u00abmiglior interprete d'essai dell'anno\u00bb.\nNel 2008 ha ricevuto il premio \"Linea d'Ombra\", assegnato dal Festival delle Culture giovani a \u00abgiovani attori che dimostrano di possedere talento e capacit\u00e0, di saper orientare le proprie scelte in modo oculato, perseguendo un progetto artistico intelligente e coraggioso\u00bb. Nel 2009 ha ricevuto il premio \"Francesco Pasinetti\", assegnato dal Sindacato Nazionale Giornalisti Cinematografici Italiani (SNGCI), come miglior attore per la sua interpretazione nel film \"La doppia ora\" di Giuseppe Capotondi, e il premio \"Silver Hugo\" al 45th Chicago International Film Festival come miglior attore per \"Vincere\" di Marco Bellocchio, la nomination come migliore attore protagonista ai Nastri d'argento per i film \"Vincere\" e \"Come Dio comanda\" di Gabriele Salvatores, e la nomination all'European Film Awards come miglior attore europeo sempre per \"Vincere\".\nAncora nel 2009 ha ricevuto il premio \"The Most Beautiful Hollywood face\", nell'ambito dei \"Martini Premiere Award\", riconoscimento destinato \u00aball'attore italiano in grado di competere con le star di Hollywood\u00bb, e il premio \"Kineo Diamanti al Cinema italiano\" come miglior attore protagonista per il film \"Vincere\". Nel 2010, sempre per \"Vincere\" ottiene la candidatura al David di Donatello nella categoria di miglior attore protagonista, e riceve il premio \"Golden Graal\" come miglior attore drammatico di cinema per i film \"La doppia ora\" di Giuseppe Capotondi e \"Vincere\" di Marco Bellocchio.\nSempre nel 2010 ha ricevuto il premio Premio Hystrio \u2013 Teatro Festival Mantova come \u00abpersonaggio spettacolare a tutto tondo\u00bb, e il premio Lo Straniero assegnato dall'omonima rivista diretta da Goffredo Fofi, come \u00abnome di punta del sistema culturale e spettacolare italiano\u00bb. Nel 2010 si aggiudica anche il premio cinematografico (correlato al concorso letterario) \"Giacomo Casanova-Cavaliere di Seingalt\", titolo assegnato a un uomo che, come il celebre letterato seduttore veneziano del '700, \u00abper poliedricit\u00e0, eccellente cultura, flessibile arte di vivere, rappresenti l'ideale di uomo elegante del nostro tempo, meritando la stima del mondo femminile\u00bb.\nLa citt\u00e0 di Perugia, sempre nel 2010, lo iscrive all'Albo d'Oro, onorificenza riservata ai cittadini che si sono distinti in vari settori culturali. Ed \u00e8 ancora la sua terra a rendergli omaggio, consegnandogli nel gennaio 2011 il primo \"Etrusco d'Oro\" 2010, assegnato dall'associazione perugina \"Pro Ponte\" a un \u00abpersonaggio dell'Etruria che si \u00e8 distinto in ambito nazionale\u00bb, e a novembre dello stesso anno il \"Premio alla cultura\" dell\"Accademia del D\u00f3nca\", poich\u00e9 \u00abha saputo egregiamente declinare una sentita appartenenza alla peruginit\u00e0 nelle molteplici forme della comunicazione, della cultura, della letteratura e dello spettacolo\u00bb.\nNel 2011 riceve, alla sua prima edizione, il \"Premium Cinema Talent\", riconoscimento che il canale Cinema di Mediaset Premium ha deciso di assegnare a un attore o a una attrice che abbiano espresso particolare talento nel cinema, in teatro e in televisione, \u00abper le particolari doti di eclettismo e poliedricit\u00e0 ampiamente dimostrate\u00bb.\nNel 2014 una giuria presieduta dalla regista Catherine Corsini, composta dalle attrici Maria de Medeiros ed Elisa Lasowski, dalla sceneggiatrice Anne-Louise Trividic, dal regista Nadir Mokn\u00e8che e dall'attore Bruno Todeschini, gli assegna a il \"Premio Jean Carmet\" come miglior Interprete per I corpi estranei al Festival Premiers Plans d'Angers.\nVita privata.\nDichiaratosi bisessuale, nel 2016 si \u00e8 sposato a New York con il compagno, l'artista e scrittore Sebastiano Mauri.\nNel 2022 afferma di aver divorziato dal marito.\nProgetto Filippo Timi.\nLe Biblioteche comunali di Perugia da settembre 2009 hanno avviato il \"Progetto Filippo Timi\", finalizzato alla costituzione per motivi di studio e ricerca dell'archivio cartaceo e multimediale della produzione artistica e del background culturale dell'attore, scrittore e regista perugino.\nNel corso della giornata di presentazione del progetto al pubblico, il 24 luglio 2010, Filippo Timi ha recitato una riduzione in volgare perugino della prima parte della poesia \"La nuvola in calzoni\" di Vladimir Vladimirovi\u010d Majakovskij."}
{"id": "405807", "revid": "289247", "url": "https://it.wikipedia.org/wiki?curid=405807", "title": "Altare di Zeus a Pergamo", "text": ""}
{"id": "405808", "revid": "736476", "url": "https://it.wikipedia.org/wiki?curid=405808", "title": "Deceangli", "text": "I Deceangli o Deceangi erano una trib\u00f9 celtica della Britannia, prima della conquista romana, che viveva nel Galles settentrionale. Il suo territorio si estendeva approssimativamente nelle odierne contee di Flintshire e Denbighshire (Galles nord-orientale). \nIl primo attacco contro il Galles fu sferrato da Publio Ostorio Scapula, attorno al 48 d.C., proprio contro i Deceangli, che sembra si siano arresi dopo una blanda resistenza (a differenza delle altre trib\u00f9 gallesi dei Siluri e degli Ordovici, che, invece, si opposero strenuamente ai Romani).\nNon si conosce il nome di alcuna citt\u00e0 romana nel territorio di questa trib\u00f9, sebbene sia probabile che in quest'area vi fosse il forte di truppe ausiliarie di \"Canovium\" (Caerhun), che avrebbe avuto attorno un insediamento civile. "}
{"id": "405811", "revid": "339392", "url": "https://it.wikipedia.org/wiki?curid=405811", "title": "Rango e insegne degli ufficiali della NATO", "text": ""}
{"id": "405844", "revid": "114549353", "url": "https://it.wikipedia.org/wiki?curid=405844", "title": "Tranquillo Scudellaro", "text": "Professionista dal 1950 al 1959, vinse il Trofeo dell'Unione Velocipedistica Italiana nel 1954.\nCarriera.\nDurante gli anni giovanili fece l'arrotino a San Salvatore Monferrato prima di passare al ciclismo. Professionista dal 1951, ottenne nel corso della carriera tredici successi di cui il pi\u00f9 importante fu il Trofeo dell'U.V.I., conquistato nel 1954. Ottenne anche alcuni buoni piazzamenti, tra i quali il secondo posto al Giro di Romagna del 1952 e il terzo al Giro di Toscana dello stesso anno, mentre nel 1953 fu terzo sia nella Coppa Agostoni che nella Milano-Modena.\nBuon gregario, corse tre edizioni del Giro d'Italia, di cui una nel 1956 al servizio di Fausto Coppi, quell'anno fu ventesimo in classifica generale, mentre le altre due partecipazioni risalgono al 1951 quando fu cinquantatreesimo, e al 1953, trentatreesimo."}
{"id": "405874", "revid": "1934238", "url": "https://it.wikipedia.org/wiki?curid=405874", "title": "Cumbria", "text": "La Cumbria (: ; in inglese , localmente ) \u00e8 una contea del Nord-ovest dell'Inghilterra. La contea di Cumbria ospita il \"Lake District National Park\", considerato come una delle zone pi\u00f9 turistiche del Regno Unito, che ha fornito ispirazione per secoli a generazioni di artisti britannici.\nLa cima pi\u00f9 alta della contea (e dell'Inghilterra) \u00e8 lo Scafell Pike, 978\u00a0m. Parti del Vallo di Adriano sono visibili nelle zone pi\u00f9 a nord, a Carlisle e nei dintorni.\nConfini e divisioni amministrative.\nLa Cumbria confina con Northumberland, County Durham, North Yorkshire, Lancashire, e le aree luogotenenziali scozzesi di Dumfries e Roxburgh, Ettrick e Lauderdale.\nI confini sono costituiti dal Mare d'Irlanda fino alla baia di Morecambe a ovest, e dai Monti Pennini a est. Il confine settentrionale si estende dal Solway Firth lungo il confine con la Scozia fino al Northumberland.\nLa contea si suddivide in cinque distretti: Allerdale, Barrow-in-Furness, Carlisle, Copeland, Eden e South Lakeland.\nLa contea invia alla Camera dei Comuni 6 deputati, che rappresentano le circoscrizioni di Carlisle, Penrith &amp; The Border, Workington, Copeland, Westmorland and Lonsdale e Barrow and Furness.\nStoria.\nLa contea di Cumbria attuale fu creata con una legge del 1974, che riuniva le contee, ora abolite, del Cumberland e Westmorland, pi\u00f9 la zona di Furness del Lancashire, e una sporgenza dello Yorkshire (gi\u00e0 nota come Sedbergh Rural District). Il nome \"Cumbria\" era gi\u00e0 usato da secoli per la regione.\nA seguito della costituzione della Cumbria come contea non metropolitana, alcuni - specie i nativi della zona - continuano a chiamare la zona di Furness con il nome tradizionale di \"Lancashire\". Altri, come l'amministrazione locale, i d\u00e9pliant turistici, la National Park Authority del Lake District, e la maggior parte dei visitatori descrivono la zona come \"Cumbria\".\nLa cultura locale \u00e8 di origine prevalentemente celtica fino ai tempi non lontanissimi, e il nome dell'area deriva dalla denominazione celtica, in lingua cumbrica, essendo etimologicamente risalente al termine Gallese \"Cymru\" (si pronuncia \"Camr\u00eci\"), che significa \"Galles\". La Cumbria resta una delle zone pi\u00f9 marcatamente celtiche dell'Inghilterra. Da non confondere con Cambria, il nome classico del Galles, che ha la stessa derivazione."}
{"id": "405877", "revid": "104458", "url": "https://it.wikipedia.org/wiki?curid=405877", "title": "Trib\u00f9 celtiche", "text": "Questa voce contiene un elenco di trib\u00f9 celtiche insediate in Europa e in Asia Minore tra l'VIII secolo a.C. e il II secolo d.C. la cui esistenza \u00e8 accertata da fonti antiche. \nI nomi sono nella versione italiana, e a fianco di ciascuno \u00e8 riportato il nome della citt\u00e0 odierna che si ritiene fosse al centro della rispettiva zona di insediamento. In alcuni casi sono indicate due sedi, occupate in tempi diversi nel corso delle migrazioni di cui si ha notizia.\nTrib\u00f9 e popoli celtici per area geografica.\nPenisola iberica.\nI Celti della penisola iberica sono tradizionalmente considerati come popolazioni che vivevano ai confini del mondo celtico della cultura di La T\u00e8ne, ovvero la cultura celtica dell'et\u00e0 del ferro. La penisola iberica rappresenta una delle aree europee maggiormente influenzate dalla cultura e dagli insediamenti dei Celti.\nDacia e Tracia.\nQuesta lista include trib\u00f9 migrate in Dacia e Tracia."}
{"id": "405887", "revid": "174925", "url": "https://it.wikipedia.org/wiki?curid=405887", "title": "Teorema di Brun", "text": "Il teorema di Brun in matematica \u00e8 un risultato della teoria dei numeri dimostrato da Viggo Brun nel 1919. Esso ha importanza storica in quanto ha dato avvio all'introduzione dei metodi del crivello. \nCon \"P\"(\"x\") si denoti il numero di numeri primi \"p\" \u2264 \"x\" per cui \"p\" + 2 \u00e8 anche primo. Allora, per \"x\" \u2265 3, si ha\nper qualche costante positiva \"c\". \nQuesto risultato mostra che la somma dei reciproci di primi gemelli converge; in altre parole i numeri \"p\" coinvolti costituiscono un insieme piccolo. In termini espliciti la somma \nconverge; il corrispondente valore limite \u00e8 noto come costante di Brun. \n\u00c8 impossibile determinare se ci sono o no infiniti primi gemelli considerando la somma dei loro reciproci, come invece si pu\u00f2 fare nel caso dei generici numeri primi."}
{"id": "405913", "revid": "21880", "url": "https://it.wikipedia.org/wiki?curid=405913", "title": "Guaran\u00e0", "text": ""}
{"id": "405915", "revid": "709565", "url": "https://it.wikipedia.org/wiki?curid=405915", "title": "Promethea", "text": "Promethea \u00e8 un personaggio dei fumetti creato da Alan Moore e J.H. Williams III nel 1999, pubblicato dalla Wildstorm - DC Comics.\n\u00c8 la protagonista dell'omonima serie a fumetti appartenente all'etichetta statunitense \"America's Best Comics\". La serie, durata 32 numeri a cadenza irregolare dal 1999 al 2005, esplora le idee del suo creatore Moore riguardo all'arte e alla magia, combinando elementi supereroistici, teorie metafisiche e allucinazioni psichedeliche, il tutto focalizzato sulle avventure di \"Promethea\", un personaggio \"metafittizio\" dai grandi poteri magici.\nLa serie di \"Promethea\" \u00e8 notevole anche per la grande sperimentazione effettuata dai suoi autori nelle tecniche narrative e nello stile grafico e visivo.\nAnche se si presenta scorrevole nella lettura, \u00e8 ricco di simboli che Moore nasconde in ogni tavola, in ogni oggetto, ogni azione della protagonista Sophie Bangs nel suo cammino alla scoperta dell'immateria e della magia.\nPromethea nasce nell'immaginario prima che qualcuno la immagini e scriva di lei, bambina rifugiatasi e sopravvissuta nell'\"immateria\", luogo ove miti, paure, sogni e desideri dell'uomo prendono forma e talvolta sostanza, sopravvivendo a chi li ha generati."}
{"id": "405916", "revid": "729019", "url": "https://it.wikipedia.org/wiki?curid=405916", "title": "Cosimo Del Fante", "text": "Biografia.\nAbbracciati gli ideali della rivoluzione francese, inizi\u00f2 la carriera militare come sottotenente. Fece parte della guardia di Napoleone Bonaparte, in qualit\u00e0 di Presidente della Repubblica Italiana.\nArruolatosi nell'esercito di Napoleone Bonaparte, combatt\u00e9 nelle battaglie di Ulma, Vienna, Austerlitz e in Svezia. Per i suoi meriti fu promosso capitano. Combatt\u00e9 anche in Spagna e infine nella campagna di Russia, agli ordini del principe Eugenio di Beauharnais. Comand\u00f2 il 9\u00ba reggimento di fanteria, e mor\u00ec combattendo nella battaglia di Krasnoi mentre i russi cercavano di tagliare la strada alla ritirata della \"Grande Arm\u00e9e\".\nNel 1830, Francesco Domenico Guerrazzi fu condannato dal governo del Granducato di Toscana al confino di Montepulciano per sei mesi, a causa di una sua orazione in memoria di Cosimo Del Fante, nella quale richiamava gli ideali che avevano ispirato la vita del giovane capitano come esempio per i tempi risorgimentali.\nLe citt\u00e0 di Livorno e di Milano gli hanno dedicato una via."}
{"id": "405918", "revid": "1718925", "url": "https://it.wikipedia.org/wiki?curid=405918", "title": "Riproducibilit\u00e0", "text": "La riproducibilit\u00e0 \u00e8 il grado di concordanza tra una serie di misure di uno stesso misurando (la grandezza oggetto di misurazione), quando le singole misurazioni sono effettuate cambiando una o pi\u00f9 condizioni. Ad esempio:\nLa riproducibilit\u00e0 non va confusa con la ripetibilit\u00e0, che valuta la concordanza dei risultati di misura mantenendo le stesse condizioni, ed effettuando la serie di misure nel breve periodo.\nIn alcuni casi il concetto di riproducibilit\u00e0 si sovrappone al concetto metrologico di stabilit\u00e0. Ad esempio quando si valuta la riproducibilit\u00e0 al variare della temperatura ambiente (stabilit\u00e0 in temperatura) o nel lungo periodo (stabilit\u00e0 nel tempo).\nLa valutazione della riproducibilit\u00e0 risulta particolarmente utile quando ci si aspetta che una \"condizione di contorno\" abbia significativa influenza sulle misure. In tal caso \u00e8 opportuno effettuare una serie di misure nella quale tale condizione venga variata in modo controllato. La valutazione comparata tra la ripetibilit\u00e0 e la riproducibilit\u00e0 permette di conoscere l'impatto della specifica condizione di contorno sulle misure che si stanno effettuando.\nPerch\u00e9 un'affermazione sulla riproducibilit\u00e0 abbia significato \u00e8 necessario specificare le condizioni che sono state variate.\nErrore di riproducibilit\u00e0.\nLa presenza di discordanze di riproducibilit\u00e0, evidenziano l'esistenza d'errori sistematici che influiscono sulla precisione di misura.\nGli errori che si evidenziano quando si effettuano valutazioni della riproducibilit\u00e0 sono chiamati errori di riproducibilit\u00e0, e costituiscono un elemento nella valutazione dell'incertezza di misura.\nComunemente questo errore \u00e8 espresso come il massimo scostamento rilevato in una serie significativa di misure:\nApproccio statistico.\nCon la pubblicazione della ISO-GUM e la diffusione dell'approccio statistico nella determinazione della precisione delle misure, la riproducibilit\u00e0 viene sempre pi\u00f9 espressa quantitativamente in termini di dispersione dei risultati di misura. Un'attenta analisi della varianza della dispersione, permette di calcolare il contributo d'incertezza dell'errore di riproducibilit\u00e0.\nIn pratica, visto che difficilmente possono essere eseguite una vasta serie di misure (per una rigorosa valutazione della varianza statistica) si ricorre ad un'analisi semplificata, ma sostanzialmente corretta, in quanto risultato di un approccio conservativo: il contributo di incertezza \u00e8 valutato come la semiampiezza dell'errore di riproducibilit\u00e0 diviso radice 3 (si applica il coefficiente per una dispersione rettangolare). Cio\u00e8:\nIn questo caso l'incertezza \u00e8 espressa con un coefficiente di confidenza \"1\" (pari a circa il 68 % dei casi); ma, normalmente, nei documenti le incertezze vengono espresse con coefficiente di confidenza \"2\" (pari a circa il 95 % dei casi).\n\"Nota\". La scelta del coefficiente di dispersione rettangolare, oltre ad essere il pi\u00f9 conservativo (tra le dispersioni semplici), rappresenta abbastanza bene gli errori sistematici che normalmente vengono effettivamente evidenziati.\nRiproducibilit\u00e0 di uno strumento.\nLa \"riproducibilit\u00e0 di uno strumento\" \u00e8 la riproducibilit\u00e0 che si riscontra su un particolare strumento, quando si variano le altre condizioni di contorno. La valutazione della riproducibilit\u00e0 strumentale viene fatta quando ci si aspetta che la variazione di una condizione di contorno, induca errori sistematici sulle misure dello strumento.\nTra le condizioni di contorno pi\u00f9 significative si pu\u00f2 elencare:\nPer il calcolo dell'errore di riproducibilit\u00e0 valgono le indicazioni generali."}
{"id": "405919", "revid": "1745361", "url": "https://it.wikipedia.org/wiki?curid=405919", "title": "Gigantomachia", "text": "La Gigantomachia (dal greco antico , \"la guerra dei giganti\" o \"tra giganti\": parola a sua volta composta da , \"gigas\" -\"gigantos\", \"gigante\"; e , \"mach\u00eca\", ovvero \"battaglia\", \"guerra\", \"scontro\") \u00e8 la lotta che i Giganti ingaggiarono contro gli Dei dell'Olimpo, aizzati dalla loro madre Gea e dai Titani.\nIl mito.\nPer raggiungere la vetta dell'Olimpo i Giganti dovettero mettere tre monti uno sopra l'altro, ma furono sconfitti e cacciati sotto l'Etna. I dodici d\u00e8i dell'Olimpo non vinsero grazie alle proprie forze, ma dovettero ricorrere all'aiuto di un semidio: Eracle, figlio di Zeus e di una mortale.\nI Giganti che parteciparono furono ventiquattro, altissimi e terribili, con lunghi capelli inanellati e lunghe barbe e code di serpenti a coprire i piedi. Alcioneo ne fu il capo. Fu anche il primo che Eracle abbatt\u00e9. Poi fu la volta di Porfirione: riusc\u00ec quasi a strangolare Era ma, ferito al fegato da una freccia di Eros, la sua brama omicida si trasform\u00f2 in lussuria e tent\u00f2 di violentare la dea. Zeus divenne pazzo di gelosia e abbatt\u00e9 il gigante con una folgore. Eracle lo fin\u00ec a colpi di clava.\nEfialte ebbe uno scontro con Ares che, sempre con l'aiuto di Eracle, riusc\u00ec a trarsi in salvo. E la storia si ripete con Eurito contro Dioniso, Clizio contro Ecate, Mimante contro Efesto, Pallante contro Atena: sar\u00e0 sempre Eracle a essere risolutivo. Demetra ed Estia, donne pacifiche, stanno in disparte, mentre le tre dispettose Moire scagliano pestelli di rame da lontano.\nScoraggiati, i Giganti superstiti scappano. Atena, assunte dimensioni gigantesche superiori a quelle dei giganti, riesce a scagliare un grosso masso contro Encelado che crolla in mare e diventa l'isola di Sicilia. Poseidone strappa un masso a Coo e lo scaglia nel mare, dove diventa l'isola di Nisiro, nel Dodecaneso. Ermes abbatte Ippolito e Artemide Grazione, mentre i proiettili infuocati lanciati dalle Moire bruciano le teste di Agrio e Toante.\nSileno, il satiro nato dalla Terra, si vant\u00f2 di avere fatto fuggire i Giganti col raglio del suo asino, ma Sileno era sempre ubriaco, e veniva accolto all'Olimpo solo per ridere di lui.\nAlcuni Giganti erano detti centimani poich\u00e9 avevano cento mani. Nell'esegesi del mito si potrebbe considerare che tale storia racconti una battaglia di popolazioni non elleniche (o greche) che combattevano in \"centurie\" (gruppi di cento) e che veneravano la Madre Terra come Dea Creatrice. I Greci Achei e Dori avevano infatti ridotto la \"madre terra\" a una sorella di Zeus, Demetra. Tale conflitto vide vittoriosi gli Elleni e il loro Pantheon.\nNell'arte.\nScultura.\nLa lotta tra i giganti e gli dei fu rappresentata da Fidia nell'interno dello scudo della sua statua di Atena. La \"Gigantomachia\" fu rappresentata anche nell'Altare di Pergamo.\nLetteratura.\nClaudio Claudiano (370-408) scrisse il poema \"La gigantomachia\", di cui sono pervenuti sino a noi solo 128 esametri.\nPittura.\nNel Palazzo del Te a Mantova esiste una sala chiamata la \"Sala dei Giganti\", i cui affreschi rappresentano il tema della gigantomachia o della conseguente \"caduta dei giganti\", opera del pittore Giulio Romano (1499?-1546).\nCuriosit\u00e0.\nIl videogioco \"God of War III\" si apre con le Gigantomachie, quando Gea scala l'Olimpo insieme ai Titani e a Kratos."}
{"id": "405925", "revid": "9", "url": "https://it.wikipedia.org/wiki?curid=405925", "title": "Benjamin Siegel", "text": ""}
{"id": "405926", "revid": "110157", "url": "https://it.wikipedia.org/wiki?curid=405926", "title": "Quadrupla di primi", "text": "Una quadrupla di primi \u00e8 una sequenza di quattro numeri primi, consistente in due coppie di numeri primi gemelli separate solo da tre non-primi. Se si denota il pi\u00f9 piccolo primo della quadrupla con \"p\", gli altri primi sono \"p\" + 2, \"p\" + 6 e \"p\" + 8. Il numero \"p\" + 4 viene detto \"centro della quadrupla\". Le prime quadruple di numeri primi sono\nAd eccezione della prima quadrupla di primi, {5, 7, 11, 13}, il centro della quadrupla \u00e8 sempre un multiplo di 15 e la quadrupla di primi assume la forma {30\"n\" + 11, 30\"n\" + 13, 30\"n\" + 17, 30\"n\" + 19} per un qualche intero non negativo \"n\".\nUna quadrupla di primi contiene due coppie di primi gemelli e due terzine di primi sovrapposte.\nNon \u00e8 noto se ci sono infinite quadruple di numeri primi. Dimostrare la congettura dei numeri primi gemelli potrebbe non essere sufficiente per dimostrare che sono infinite anche le quadruple di numeri primi.\nUna delle quadruple note di pi\u00f9 grandi numeri primi \u00e8 centrata su 10699 + 547634621255.\nLa costante rappresentante la somma dei reciproci delle quadruple di tutti i numeri primi, detta costante di Brun per le quadruple di numeri primi e indicata con \"B\"4\nvale circa\nIl primo e il terzo termine di una quadrupla di numeri primi sono ovviamente i primi di Chen; \u00e8 meno ovvio che il secondo termine di una quadrupla di primi non \u00e8 mai un numero primo di Chen ad eccezione della prima quadrupla e della quadrupla speciale. Il quarto termine di una quadrupla di numeri primi non \u00e8 mai un numero primo di Stern.\nQuintupla di primi.\nSe {p, p+2, p+6, p+8} \u00e8 una quadrupla di primi e p\u22124 o p+12 \u00e8 anch'esso primo, allora i cinque primi formano una quintupla di primi. Le prime quintuple di primi con p+12 sono (sequenza A022006 dell'OEIS)\nUna quintupla di primi contiene due coppie vicine di primi gemelli, una quadrupla di primi e tre terzine di primi sovrapposte.\nNon si sa ancora se ci siano infinite quintuple di primi. Anche qui, dimostrare la congettura dei numeri primi potrebbe non essere sufficiente per provare se le quintuple di primi siano infinite.\nSestupla di primi.\nSe sia p-4 che p+12 sono primi, allora la quintupla di primi diventa una sestupla di primi. Le prime sestuple di primi sono\nUna sestupla di primi contiene due coppie vicine di primi gemelli, due quintuple di primi sovrapposte, una quadrupla di primi e quattro terzine di primi sovrapposte.\nNon si sa se esistano infinite sestuple di primi. Ancora una volta, dimostrare la congettura dei primi gemelli non proverebbe necessariamente l'esistenza di infinite sestuple di primi. Inoltre, neanche dimostrare che esistono infinite quintuple di primi sarebbe di qualche utilit\u00e0 per tale scopo."}
{"id": "405952", "revid": "37401", "url": "https://it.wikipedia.org/wiki?curid=405952", "title": "Provincia di Puntarenas", "text": " \nLa provincia di Puntarenas \u00e8 una delle sette province della Costa Rica, la pi\u00f9 grande per superficie. Si estende dal confine con Panama, lungo tutta la costa meridionale dell'Oceano Pacifico e comprende la parte meridionale della Penisola di Nicoya. Capoluogo della provincia \u00e8 la citt\u00e0 di Puntarenas.\nConfina con tutte le altre province della Costa Rica, fatta eccezione per quella di Heredia e Cartago.\nIl clima della provincia \u00e8 del tipo tropicale umido, con temperature massime che raggiungono e spesso oltrepassano i 34\u00a0\u00b0C, mentre le minime non scendono mai sotto i 20\u00a0\u00b0C.\nAree protette.\nLa provincia di Puntarenas ospita numerose aree protette di rilievo mondiale per la straordinaria biodiversit\u00e0 e per lo stato di conservazione della natura, pressoch\u00e9 incontaminata.\nLa pi\u00f9 importante di esse \u00e8 senza dubbio il \"Parco nazionale del Corcovado\", ubicato nell'estremit\u00e0 meridionale della provincia e pi\u00f9 esattamente nella Penisola di Osa. Il parco si estende per oltre 47.000 ettari lungo le coste del Pacifico e ospita una lussureggiante foresta umida tropicale, dove vivono circa 10.000 specie di insetti, oltre 2.400 specie di piante, 700 tipi di alberi, 140 specie di mammiferi (fra i quali il giaguaro, il puma e l'ocelot), 120 specie di rettili e anfibi e oltre 360 specie di uccelli. Molte specie vegetali e animali sono in pericolo di estinzione.\nMerita una speciale menzione anche il \"Parco Nazionale Manuel Antonio\" ubicato in prossimit\u00e0 di Quepos, che \u00e8 anche l'area protetta della Costa Rica maggiormente visitata, per via delle splendide spiagge di sabbia bianca con il tipico paesaggio da cartolina con tanto di palme tropicali. Anche in questo caso, per\u00f2, il vero interesse del parco \u00e8 incentrato sui poco meno di 700 ettari di foresta tropicale umida, dove \u00e8 possibile incontrare una innumerevole quantit\u00e0 di specie animali e vegetali, delle quali alcune ancora non catalogate.\nNel parco vivono gli ultimi esemplari della \"scimmia scoiattolo\" (Saimiri oerstedii), che \u00e8 anche il primate pi\u00f9 piccolo della Costa Rica.\nDa ricordare anche la \"Riserva di Monteverde\", ubicata sulle pendici meridionali della Cordigliera di Tilar\u00e1n, una foresta tropicale umida, dove \u00e8 possibile incontrare oltre 400 specie di uccelli, 490 specie di farfalle, 100 specie di mammiferi e molte rane endemiche di questa zona (fra le quali la rana dagli occhi rossi (Agalychnis callidryas) e la rana dorata (Atelopus zetequis)).\nAltre importanti aree protette sono il \"Parco Nazionale Carara\" anch'esso di straordinaria importanza e considerato l'\"isola biologica\" della Costa Rica, la \"Riserva Naturale di Cabo Blanco\", importante area dove \u00e8 possibile osservare molte specie di uccelli marini, la \"Riserva biologica di Isla del Cano\", ubicata di fronte alle coste della Penisola di Osa e anch'essa \nparadiso biologico oltrech\u00e9 sito archeologico (ospita un importante cimitero precolombiano), le \"Riserve Biologiche delle Isole Guayabo, Negritos e Los P\u00e1jaros\".\nEconomia.\nIl turismo, la pesca e l'agricoltura sono le principali attivit\u00e0 economiche della provincia.\nVengono coltivati ortaggi, riso e altre colture tropicali e subtropicali.\nGeografia antropica.\nSuddivisioni amministrative.\nLa provincia di Puntarenas \u00e8 divisa in 11 cantoni:"}
{"id": "405954", "revid": "1305772", "url": "https://it.wikipedia.org/wiki?curid=405954", "title": "Joe Masseria", "text": "Biografia.\nGiuseppe Masseria nacque a Menfi (provincia di Agrigento) in una famiglia di sarti, ma presto si trasfer\u00ec a Marsala, in provincia di Trapani. Per sottrarsi a un'accusa di omicidio, nel 1903 fugg\u00ec negli Stati Uniti d'America, stabilendosi a New York, dove si un\u00ec alla banda criminale di falsari ed estorsori guidata dal mafioso siciliano Giuseppe Morello. Durante questi anni, Masseria venne pi\u00f9 volte arrestato per estorsione e furto con scasso.\nNel 1919 il mafioso siciliano Salvatore D'Aquila decise di uccidere Giuseppe Morello, appena uscito dal carcere, costringendolo a fuggire in Sicilia per salvarsi. Qualche tempo dopo Morello torn\u00f2 a New York e si affid\u00f2 proprio a Masseria per contrastare D'Aquila e il suo alleato Umberto Valenti, il quale cerc\u00f2 pi\u00f9 volte di uccidere Masseria, ma fall\u00ec ad ogni tentativo. Infine nel 1922 Morello affid\u00f2 il comando della propria Famiglia a Masseria, che ordin\u00f2 l'uccisione di Umberto Valenti, che fin\u00ec assassinato in un'imboscata nella quale fu colpita anche una bambina di otto anni, che rimase ferita. Dopo quest'omicidio Masseria venne considerato come il \u00abcapo dei capi\u00bb delle Famiglie di New York e nel 1926 support\u00f2 il gangster Al Capone in una disputa all'interno dell'Unione Siciliana di Chicago, un gruppo che assicurava copertura politica ai mafiosi siciliani e ai gangster; inoltre Masseria provvide anche ad affiliare Capone in \u00abCosa Nostra\u00bb nonostante non fosse siciliano e fosse implicato nello sfruttamento della prostituzione, attivit\u00e0 considerata disonorevole dai mafiosi siciliani.\nNel 1930 Masseria entr\u00f2 in contrasto con il mafioso siciliano Salvatore Maranzano perch\u00e9 faceva dirottare i camion carichi di alcolici e distruggeva le birrerie illegali di sua propriet\u00e0. Per questi motivi Masseria ordin\u00f2 l'uccisione di Gaetano Reina, uno dei suoi alleati che credeva stesse tramando con Maranzano; scoppi\u00f2 cos\u00ec un conflitto che divenne noto come \u00abGuerra castellammarese\u00bb, che vedeva contrapposti Masseria e Maranzano.\nIl conflitto si concluse quando uno degli alleati di Masseria, Lucky Luciano, lo trad\u00ec con Maranzano per ucciderlo: il 15 aprile 1931 al ristorante Scarpato's, a Coney Island, Masseria pranz\u00f2 con Luciano, il quale si alz\u00f2 per andare al gabinetto pochi istanti prima che una squadra di \"killer\" che agiva su sue istruzioni, formata da Bugsy Siegel, Vito Genovese, Joe Adonis e Albert Anastasia, entrasse e uccidesse Masseria a colpi di pistola. Con l'uccisione di Masseria termin\u00f2 la \u00abGuerra castellammarese\u00bb.\nMasseria riceve sepoltura nel cimitero del Calvario a Woodside, New York.\nCuriosit\u00e0.\nIl personaggio di Joe Masseria \u00e8 presente nella serie tv prodotta da HBO \"Boardwalk Empire\" ed \u00e8 interpretato da Ivo Nandi."}
{"id": "405955", "revid": "1935652", "url": "https://it.wikipedia.org/wiki?curid=405955", "title": "Pier Giacomo Grampa", "text": "Biografia.\nNasce a Busto Arsizio, in provincia di Varese ed arcidiocesi di Milano, il 29 ottobre 1936. Ha due sorelle e un fratello, don Giuseppe, che \u00e8 stato parroco della chiesa di San Giovanni in Laterano di Milano e direttore de \"Il Segno\", mensile dell'arcidiocesi ambrosiana.\nFormazione e ministero sacerdotale.\nFrequenta gli studi filosofici e teologici dapprima nel seminario di Venegono e poi in quello di Lugano, nonch\u00e9 presso la facolt\u00e0 teologica dell'universit\u00e0 di Innsbruck. Trasferitosi in Svizzera, ne acquisisce la cittadinanza.\nIl 6 dicembre 1959 \u00e8 ordinato presbitero da Angelo Giuseppe Jelmini, amministratore apostolico del Canton Ticino e vescovo titolare di Terme.\nDopo l'ordinazione diventa professore prima al seminario di Lucino e poi presso il Collegio Papio di Ascona. Nel 1975 \u00e8 nominato parroco di Moghegno e ricopre anche l'incarico di catechista alla magistrale di Locarno.\nDal 1979 alla nomina episcopale \u00e8 rettore del Collegio Papio di Ascona. Nel 1995 diventa vicario parrocchiale nel medesimo comune; il 16 agosto dello stesso anno \u00e8 insignito del titolo di cappellano di Sua Santit\u00e0 da papa Giovanni Paolo II. Nel 1996 \u00e8 nominato amministratore parrocchiale di Arcegno e poi anche di Ascona; nel 2001 diviene parroco-arciprete di quest'ultima localit\u00e0. Al momento della nomina episcopale risulta essere membro del consiglio presbiterale diocesano e della Commissione diocesana per i mass-media.\nMinistero episcopale.\nIl 18 dicembre 2003 papa Giovanni Paolo II lo nomina vescovo di Lugano; succede a Giuseppe Torti, dimessosi per raggiunti limiti di et\u00e0. Il 25 gennaio 2004 riceve l'ordinazione episcopale, nella cattedrale di San Lorenzo a Lugano, dall'arcivescovo Pier Giacomo De Nicol\u00f2, nunzio apostolico in Svizzera e arcivescovo titolare di Martana, coconsacranti Ernesto Togni, vescovo emerito di Lugano, e Am\u00e9d\u00e9e Antoine-Marie Grab, vescovo di Coira. Durante la stessa celebrazione prende possesso della diocesi.\nSi mostra sensibile al tema dell'accettazione dei minareti in Svizzera, problema divenuto oggetto di un referendum. Prima della consultazione popolare aveva chiesto alla popolazione svizzera di accettare i minareti in nome del dialogo, dell'accettazione dell'altro, e della pacifica convivenza invitando a spostare il dibattito sul contenuto delle predicazioni nelle moschee e non sulla loro possibile erezione.\nNell'autunno del 2011, come da prassi al compimento del 75\u00ba compleanno, presenta a papa Benedetto XVI la sua rinuncia per raggiunti limiti di et\u00e0: il 4 novembre 2013, ricorrenza di San Carlo Borromeo, patrono della diocesi di Lugano, papa Francesco la accoglie e nomina suo successore Valerio Lazzeri, del clero della stessa diocesi. Rimane amministratore apostolico fino all'ingresso del nuovo vescovo, avvenuto il 7 dicembre seguente.\nGenealogia episcopale.\nLa genealogia episcopale \u00e8:"}
{"id": "405965", "revid": "1543377", "url": "https://it.wikipedia.org/wiki?curid=405965", "title": "Curva kappa", "text": "In geometria la curva kappa o curva di Gutschoven \u00e8 una curva algebrica bidimensionale che assomiglia alla lettera dell'alfabeto greco \u03ba (kappa). I due rami della curva hanno nell'origine un punto di contatto detto tacnodo.\nMediante le coordinate cartesiane essa pu\u00f2 essere individuata dall'equazione:\noppure dalle equazioni parametriche:\nIn coordinate polari essa \u00e8 data da una funzione molto semplice:\nEssa presenta due asintoti verticali dati dalle equazioni formula_4 (nel grafico sono segnati come linee a trattini blu).\nLa curvatura delle curva kappa \u00e8:\nL'angolo della sua tangente nel suo punto individuato come funzione della coordinata angolare \u03b8 \u00e8 espresso da:\nDelle quartiche razionali, categoria alla quale appartiene appunto la curva kappa, fanno parte le cosiddette \"quartiche piriformi\", secondo la definizione del matematico francese Guy de Longchamps a fine Ottocento.\nNel carteggio tra de Sluse e Huygens viene citata una curva proposta da Gerard von Gutschoven (primo a studiarla nel 1662 circa e da questi prese il nome). Tra gli altri matematici famosi che si sono occupati di essa vi sono Isaac Newton e Johann Bernoulli.\nLe sue tangenti sono state calcolate per la prima volta da Isaac Barrow nel XVII secolo."}
{"id": "405966", "revid": "599", "url": "https://it.wikipedia.org/wiki?curid=405966", "title": "Curva di Gutschoven", "text": ""}
{"id": "405970", "revid": "62748", "url": "https://it.wikipedia.org/wiki?curid=405970", "title": "Mark Kac", "text": "Biografia.\nFamiglia, infanzia, scuola e liceo.\nNasce il 16 agosto secondo il calendario ortodosso, ovvero il 3 agosto 1914 secondo il calendario gregoriano, a Kremenec' (secondo la traslitterazione dal cirillico) nell'allora impero russo.\nLa citt\u00e0, precedentemente polacca, era stata spogliata dalla politica imperiale russa della sua componente polacca ed era composta prevalentemente da popolazione ebrea con un circondario prevalentemente ucraino.\nI genitori di Mark provengono dalle pi\u00f9 importanti e ricche famiglie ebree della citt\u00e0, entrambe di tradizione commerciante. Il cognome della madre era Roichels.\nIn famiglia i genitori parlavano tra di loro yiddish e con i figli russo. La madre parlava anche un po' il tedesco. Fino alla sua emigrazione negli Stati Uniti, la vita di Mark \u00e8 caratterizzata dalle discriminazioni antisemite in tutti gli ambiti della vita sociale, che si conclusero con lo sterminio della sua famiglia ad opera delle Germania nazista, come avvenne per quasi tutta la popolazione ebraica di Kremenec'.\nIl padre consegu\u00ec con fatica, malgrado fosse ebreo, la laurea in filosofia, studiando prima presso il dipartimento diretto da Wilhelm Wundt. Il non riconoscimento del titolo da parte delle autorit\u00e0 russe lo port\u00f2 ad iscriversi nel 1915 alla facolt\u00e0 di storia e filologia dell'universit\u00e0 di Mosca. I divieti di fatto ad insegnare costrinsero il padre a dare lezioni private di matematica, latino, greco e storia.\nNel 1915 la famiglia si trasferisce a Berdicev per allontanarsi dal fronte, ma con la Rivoluzione d'Ottobre Berdicev diventa campo di battaglia e, con il trattato di pace del 18 marzo 1921 che mette fine alla guerra sovietico-polacca, Kremenec' entra a far parte del nuovo stato polacco; la famiglia pu\u00f2 rimpatriare alla fine del 1921, ritrovandosi in una patria nuova della quale non conosceva la lingua e che era fortemente antisemita nei fatti.\nDurante la permanenza a Berdicev, a cinque anni, Mark impara a leggere (in russo),\nma -con il sistema scolastico non ancora ben funzionante nella rinata Polonia- Mark viene istruito da una istitutrice di madrelingua francese. Impara pure a suonare il flauto, mentre il padre gli d\u00e0 lezioni di geometria (pur dubitando che il figlio abbia talento) e Mark si appassiona ai problemi matematici.\nNel 1923 (anno di nascita del fratello di Mark) il padre diventa direttore della scuola laica ebraica (\"Tarbut\") e Mark la frequenta, imparando cos\u00ec l'ebraico (che dimenticher\u00e0) e un poco il polacco (materia obbligatoria). In seguito alla chiusura di questa scuola nel 1925, a 11 anni (uno meno dei suoi compagni di classe) Mark viene iscritto alla terza elementare della scuola pubblica nella quale ucraini e ebrei non erano graditi dalla nuova autorit\u00e0 polacca nazionalista e antisemita. Di questa scuola Mark ricorda l'ottima qualit\u00e0 dell'insegnamento di scienze naturali, dovuta alla preparazione e alla passione di un singolo insegnante.\nI cambiamenti politici (un golpe porta al governo Pi\u0142sudski) fanno s\u00ec che, quando nel 1926 Mark inizia il liceo, l'ambiente \u00e8 pi\u00f9 laico e liberale e, grazie alle nuove autorit\u00e0 locali, meno ostile agli ucraini. L'insegnamento diventa migliore e meno oppressivo, con la sostituzione di molti insegnanti.\nDurante il liceo Mark Kac diventa responsabile della redazione scientifica di una sorta di giornale scolastico. L'insegnamento mediocre della matematica fa s\u00ec che non ne venga attratto, pur essendo molto capace, al punto di derivare in modo originale il metodo di Cardano per la risoluzione delle equazioni cubiche, soluzione che gli vale la pubblicazione sulla rivista \"Mlody matematyk\" (apparve con il cognome \"Katz\", che gli sembrava pi\u00f9 accettabile dello slavo Kac).\nGli studi e la ricerca universitaria in Polonia.\nDopo il liceo si iscrive (per la vicinanza) all'universit\u00e0 di Leopoli, dove studia matematica.\nA Leopoli viene fortemente influenzato da Wladyslaw Hugo Dyonizy Steinhaus e Marceli Stark e riceve una borsa di studio (ridotta), grazie a Ruziewicz.\nNel 1934 pubblica \"Una serie trigonometrica\" nel Journal of the London Mathematical Society, grazie alla traduzione in inglese da parte di Stark. Nel 1935 scrive la tesi per il \"magister philosophiae\" (diploma universitario) su serie trigonometriche e sui sistemi di Rademacher.\nGi\u00e0 nel 1934 comincia ad interessarsi alla probabilit\u00e0, leggendo la \"Wahrscheinlichkeitsrechnung\" di Andrey Nikolaevich Kolmogorov.\nNel 1935, dopo il \"magister\" e su suggerimento di Stark, Steinhaus propone a Kac una sua definizione di una classe di funzioni stocasticamente indipendenti\ne Kac trova soluzioni in gran parte gi\u00e0 note a pochi altri, ma non a lui e a Steinhaus. La collaborazione con questi continua fino al 1938, poich\u00e9 Steinhaus lo assume come assistente privato, soprattutto per dargli un aiuto finanziario senza umiliarlo. Durante questo periodo Kac ha gi\u00e0 l'idea fissa di lasciare la Polonia, come avverr\u00e0 solo nel 1938.\nIl 5 giugno 1927 diventa \"dottore\" in una cerimonia insieme a W\u0142adis\u0142aw Hetper.\nDopo il dottorato, non avendo ottenuto la borsa di studio per l'estero bandita dalla Fondazione Parnas, svolge il ruolo di attuario per la filiale locale di una compagnia di assicurazioni viennese durante la curatela fallimentare.\nNel 1936 ottiene l'ambita borsa di studio e nel novembre 1938 si reca negli Stati Uniti, riuscendo cos\u00ec a sfuggire allo sterminio che colpir\u00e0 la sua famiglia.\nLa borsa di studio alla Johns Hopkins di Baltimora.\nComincia nel 1938 come borsista, seguito da Aurel Wintner, alla Johns Hopkins University di Baltimora. Scrive con Wintner tre articoli (uno anche con Paul Erd\u0151s). I rapporti con Wintner si guastano, al punto che il suo grande amico Egbertus Robertus van Kampen deve fare da tramite tra i due.\nAgli inizi del 1939 conosce Paul Erd\u0151s e formula con il suo aiuto un teorema che collega la gaussiana con la teoria dei numeri, inaugurando la branca della teoria probabilistica dei numeri con un articolo (\"The Gaussian Law of Errors in the Theory af Additive Number Theoretic Function\") che verr\u00e0 seriamente notato dalla comunit\u00e0 scientifica solo negli anni '50.\nI pessimi rapporti con Wintner lo portano ad accettare l'offerta di assistente di matematica alla Cornell University, offerta ottenuta grazie alla raccomandazione di Norbert Wiener.\nCornell University.\nDal 1939 al 1961 insegna alla Cornell University, inizialmente come assistente di matematica.\nDall'ottobre 1943 fino al maggio 1945 diventa anche consulente del \"Radiation Laboratory\" del MIT, dove \u00e8 consulente anche Norbert Wiener.\nNel \"Radiation Laboratory\" si trova ad affrontare \"problemi 'dati da Dio' e non inventati dall'uomo\". Studia i processi stocastici per studiare il \"rumore\" (scrive su questo argomento un articolo con Arnold J.F.Siegert) e da Georg Uhlenbeck viene introdotto nei problemi del moto browniano.\nNel 1946 prende l'aspettativa con una borsa della Fondazione Guggenheim.\nNell'anno accademico 1947/48 ricomincia ad insegnare, \"promosso\" a professore ordinario.\nGli interessi si allontanano dai problemi legati alla probabilit\u00e0 per avvicinarsi alla fisica statistica.\nDimostra con Erd\u0151s alcuni casi particolari del principio di invarianza.\nLa formula di Feynman-Kac gli d\u00e0, a proprio parere, pi\u00f9 fama che tutti gli altri suoi risultati.\nSi occupa pure del teorema del limite centrale.\nAffronta il problema del modello cane-pulce legato al secondo principio della termodinamica rendendo esplicita l'espressione per la probabilit\u00e0 P(\"m\"|\"n\";\"s\") che partendo con \"m\" palline nell'urna A ne restino \"n\" dopo \"s\" estrazioni.\nNel 1950 gli venne riconosciuto il Premio Chauvenet da lui rivinto nel 1968.\nNell'anno accademico 1951/52 prende un anno sabbatico all'Institute for Advanced Study di Princeton, dove conosce John von Neumann, John Ward, L. N. Yang e T. D. Lee.\nNell'anno accademico 1955/56, grazie ad un contratto di ricerca, si reca a Ginevra (scelta anche per far imparare il francese ai figli), dove scrive un articolo sul modello dell'anello di Kac, legato anch'esso al secondo principio della termodinamica.\nRockefeller University.\nDal luglio 1961 insegna al Rockefeller Institute (dal 1965 Rockefeller University).\nPubblicazioni.\nPresses de l'Universit\u00e9 de Montr\u00e9al (1974), ISBN 0840502605."}
{"id": "405971", "revid": "287204", "url": "https://it.wikipedia.org/wiki?curid=405971", "title": "Samir Kassir", "text": "Da posizioni politiche di sinistra, Kassir sostenne con passione la fine della tutela siriana sul Libano, la democratizzazione della Siria e la causa palestinese.\nSamir Kassir mor\u00ec nell'esplosione provocata un'autobomba a Beirut il 2 giugno 2005. I mandanti del suo assassinio rimangono ignoti.\nBiografia.\nNato il 5 maggio 1960 da padre palestinese e madre siriana, in una famiglia di religione greco-ortodossa, Samir Kassir crebbe a Beirut, dove frequent\u00f2 il \"Lyc\u00e9e Fran\u00e7ais de Beyrouth\" e inizi\u00f2, all'et\u00e0 di diciassette anni, a scrivere in forma anonima su \"al-Nid\u0101\"', il giornale del Partito comunista libanese, e a contribuire al quotidiano libanese in lingua francese \"L'Orient-Le Jour\".\nNel 1981, Kassir inizi\u00f2 a collaborare con \"Le Monde Diplomatique\", su cui continu\u00f2 a pubblicare sino al 2000.\nNel 1984 consegu\u00ec il DEA (laurea) in Filosofia e Filosofia Politica presso l'Universit\u00e9 Paris I. Nel 1990 complet\u00f2 il dottorato di ricerca in Storia Moderna e Contemporanea presso l'Universit\u00e9 Paris IV, con una tesi sulla guerra civile libanese.\nIn questo periodo, Kassir contribu\u00ec al settimanale \"al-Yawm al-S\u0101bi\"', alla \"Revue des \u00c9tudes Palestiniennes\" e al quotidiano panarabo \"al-Hay\u0101t\".\nTornato in Libano, Samir Kassir fond\u00f2 nel 1995 la rivista \"L'Orient-L'Express\", che rappresent\u00f2 una grande svolta perch\u00e9, per la prima volta, un giornale francofono si faceva portavoce dell'arabit\u00e0 e della cultura araba piuttosto che del nazionalismo libanese.\nDopo la chiusura della rivista nel 1998, Samir Kassir inizi\u00f2 ad insegnare presso l\"'Institut des sciences politiques\" dell'Universit\u00e9 Saint-Joseph di Beirut. Nello stesso anno, Samir Kassir cominci\u00f2 a contribuire con una serie di editoriali per il quotidiano \"al-Nah\u0101r\".\nLe sue colonne settimanali, in cui esprimeva in maniera schietta la sua opposizione al regime filo-siriano e chiedeva il ritiro delle truppe siriane dal Libano, divennero molto popolari e Kassir inizi\u00f2 ad essere invitato come commentatore politico in numerosi programmi televisivi.\nNonostante il suo sostegno alla sovranit\u00e0 libanese, Kassir mantenne un interesse molto forte per la Siria, intrattenendo stretti rapporti con gli intellettuali coinvolti nella cosiddetta \"Primavera di Damasco\" del 2001. Kassir non manc\u00f2 inoltre di continuare a difendere i diritti del popolo palestinese.\nNel 2004, insieme ad altri intellettuali ed esponenti della societ\u00e0 civile libanese, Samir Kassir fond\u00f2 il movimento Sinistra Democratica (\"al-Yas\u0101r ad-D\u012bmuqr\u0101\u1e6d\u012b\"), in opposizione tanto al modello economico neo-capitalista quanto agli opposti radicalismi religiosi e ideologici.\nSamir Kassir, insieme alla Sinistra Democratica e al quotidiano \"al-Nah\u0101r\", fu una delle figure pi\u00f9 importanti nella mobilitazione politica che ha portato alle grandi manifestazioni di massa anti-siriane seguite all'assassinio dell'ex-primo ministro Raf\u012bq al-\u1e24ar\u012br\u012b.\nSamir Kassir \u00e8 stato a sua volta assassinato con un'autobomba a Beirut il 2 giugno 2005. L'attivit\u00e0 investigativa \u00e8 ancora in corso e nessun possibile mandante o autore materiale dell'omicidio \u00e8 stato per ora identificato.\nPoich\u00e9 Samir Kassir aveva ricevuto in passato minacce da agenti dei servizi segreti e degli apparati di sicurezza libanesi e siriani, molti in Libano pensano che alcuni elementi di questi apparati possano essere responsabili dell'assassinio. Il governo siriano ha negato ogni forma di coinvolgimento.\nDal 2013, prima Giornata europea dei Giusti, un albero e un cippo ricordano Kassir al Giardino dei Giusti di Milano."}
{"id": "405972", "revid": "1645873", "url": "https://it.wikipedia.org/wiki?curid=405972", "title": "Lingua Nepal Bhasa", "text": "Nepal Bhasa (nome originale \u0928\u0947\u092a\u093e\u0932 \u092d\u093e\u0937\u093e), conosciuto anche come Newari e Newah Bhaye, \u00e8 una delle maggiori lingue del Nepal e rientra nelle cinquecento lingue sinotibetane nel mondo. Appartiene al ramo delle lingue tibeto-birmane. \u00c8 la sola lingua tibeto-birmana scritta in alfabeto Devanagari. Non dev'essere confusa con la lingua nepalese, l'attuale lingua ufficiale del Nepal, che appartiene alle lingue indoarie.\nDistribuzione geografica.\nSecondo \"Ethnologue\" la lingua \u00e8 diffusa in tutto il Nepal, dove nel 2001 risultavano 825.000 locutori. La lingua risulta attestata anche in India, dove si stima sia parlata da 14.000 persone.\nSistema di scrittura.\nIl Nepal Bhasa \u00e8 composto da numerosi alfabeti. I principali sono il Ranjana, il Prachalit, il Brahmi e il Golmol. Oggigiorno il Devanagari \u00e8 quello pi\u00f9 usato. La scrittura procede da sinistra verso destra. \nIl Brahmi \u00e8 il pi\u00f9 antico e da esso derivano tutti gli altri. Attualmente il Devanagari \u00e8 il carattere pi\u00f9 usato in quanto \u00e8 la scrittura ufficiale del Nepal, ed \u00e8 anche utilizzato nella vicina India. L'alfabeto Ranjana era invece il pi\u00f9 usato nell'antichit\u00e0, e oggi vive in Nepal una rinascita di studi e ricerche. L'alfabeto Prachalit, simile al Devanagari, \u00e8 ancora usato, mentre molto rari sono ormai gli alfabeti Brahmi e Golmol.\nDialetti ed influssi.\nIl Nepal Bhasa ha cinque importanti dialetti: \"Yen-Yala\", \"Khwapa\", \"Pahari\", \"Dolakha\" e \"Chitlang\". Oltre a questi, ci sono rari \"sotto-dialetti\" parlati nelle aree di Kathmandu, Patan, Bhaktapur. A Bandipur si usa ancora un'antica forma forma di \"Khwapa Bhaaye\".\nLetteratura.\nLa letteratura nepalese ha una lunga storia e una straordinaria tradizione orale. Cronologicamente \u00e8 preceduta rispettivamente solo dalle letterature in lingua cinese, tibetano e birmano.\nArea.\nIl Nepal Bhasa, con i suoi dialetti, \u00e8 parlato soprattutto nella valle di Kathmandu, a Dolakha, Banepa, Dhulikhel, Panauti, Palpa, Trishuli, Nuwakot, Bhojpur, Biratnagar e nelle altre citt\u00e0 principali del Nepal, ma \u00e8 presente anche in India (soprattutto in Darjeeling e Sikkim). Approssimativamente \u00e8 parlato da circa un milione di persone.\nSviluppo.\nIl Nepal Bhasa, pur rimanendo nelle sue fondamenta una lingua tibeto-birmana, ha sub\u00ecto una forte influenza dalle lingue indoiraniane e indoeuropee, da cui ha assorbito diverse caratteristiche glottologiche.\nNewari classico.\n\"Newari classico\" \u00e8 il nome per la forma letteraria della lingua. Non \u00e8 pi\u00f9 parlato o scritto, ma \u00e8 oggetto di studio per gli storici e i filologi."}
{"id": "405976", "revid": "465169", "url": "https://it.wikipedia.org/wiki?curid=405976", "title": "Sus", "text": ""}
{"id": "405978", "revid": "1784425", "url": "https://it.wikipedia.org/wiki?curid=405978", "title": "Raf\u012bq al-\u1e24ar\u012br\u012b", "text": "Biografia.\nNato da umili origini in una famiglia musulmana sunnita della citt\u00e0 portuale di Sidone, in Libano, Hariri ha ricevuto l'educazione primaria nella sua citt\u00e0 e ha studiato Scienze dell'amministrazione presso l'Universit\u00e0 Araba di Beirut. Si trasfer\u00ec in Arabia Saudita nel 1965 per lavorare in una societ\u00e0 di costruzioni. Nel 1969 fond\u00f2 la sua propria compagnia, la CICONEST, emergendo come potente imprenditore edile. Nel 1978 ottenne la cittadinanza saudita e inizi\u00f2 a svolgere il ruolo di emissario della famiglia reale saudita in Libano. Hariri acquist\u00f2 la societ\u00e0 Oger nel 1979 e fond\u00f2 la Oger International, con base a Parigi, i cui interessi includevano il settore bancario, edilizio, petrolifero, industriale e delle telecomunicazioni.\nNegli anni ottanta, continuando ad agire come inviato della famiglia reale saudita nel paese, Hariri prepar\u00f2 il terreno, insieme a Philip Habib, in quel periodo inviato degli Stati Uniti in Libano, per gli accordi di Ta'if del 1989, che misero fine alla guerra civile. Questo gli spian\u00f2 la strada per diventare primo ministro.\nNel 1993 fond\u00f2, a Beirut, la stazione televisiva Future TV e acquist\u00f2 quote di diversi quotidiani libanesi, oltre a fondarne uno nuovo, \"al-Mustaqbal\", \"Il Futuro\" e un partito politico sunnita \"movimento Futuro\" (\"Tayyar Al-Mustaqbal\").\nFu anche il principale azionista della Solidere, la compagnia che ottenne l'appalto per la ricostruzione del centro di Beirut.\nNegli anni ottanta Hariri \u00e8 entrato nella classifica dei 100 uomini pi\u00f9 ricchi al mondo stilata da Forbes. Nel 2002 \u00e8 diventato il quarto uomo politico pi\u00f9 ricco del mondo. Nel 2005 la rivista ha stimato la sua ricchezza in 4,3 miliardi di dollari.\nFu primo ministro dal 1992 al 1998, poi ancora dal 2000 alla fine del 2004. Reinser\u00ec il paese sulla mappa finanziaria facendo emettere degli eurobond e ricevendo approvazione dalla Banca Mondiale grazie al suo piano per ottenere in prestito soldi per la ricostruzione. Sia nel 1998 che nel 2004 fu costretto alle dimissioni dalle pressioni siriane e dall'estensione del mandato da presidente di \u00c9mile Lahoud. Nel 2004 dichiar\u00f2 di non volersi pi\u00f9 candidare.\nDal punto di vista economico i suoi risultati sono stati controversi: il suo piano di prestiti e ricostruzioni ha portato a un grande debito pubblico e deficit di bilancio. \u00c8 stato accusato di aver ignorato i poveri, in materia di assistenza sociale, perch\u00e9, nonostante i numerosi episodi di beneficenza, i suoi progetti di ricostruzione hanno interessato in maniera diseguale le varie regioni libanesi, aumentando le sperequazioni economiche e sociali. D'altro canto, l'esperienza imprenditoriale di Hariri e le sue conoscenze personali hanno giocato un ruolo di apripista nell'incitare gli investimenti internazionali e nel sostenere la ripresa economica.\nIn un'intervista concessa alla BBC in cui gli veniva chiesto perch\u00e9 si fosse rifiutato di consegnare i membri di Hezbollah che erano stati dichiarati terroristi dagli Stati Uniti, ha dichiarato che gli uomini di Hezbollah erano i soli a proteggere il Libano dall'invasione israeliana.\nAssassinio.\nIl 14 febbraio 2005 Rafiq al-Hariri fu ucciso, insieme ad altre 21 persone, mentre la sua auto passava davanti all'Hotel St. George. Insieme a lui morirono alcune delle sue guardie del corpo e il suo amico ed ex ministro dell'Economia Bassel Fleihan.\nIl DNA rinvenuto sulla scena del crimine farebbe pensare ad un attentatore suicida di sesso maschile.\nIl governo siriano \u00e8 stato chiamato in causa quale mandante dell'omicidio, a causa dei pubblici attriti tra Hariri e Damasco che avevano preceduto le sue dimissioni. Un rapporto dell'ONU implica nell'assassinio ufficiali siriani e membri del servizio segreto libanese. L'ONU ha votato all'unanimit\u00e0 per chiedere alla Siria piena collaborazione sull'argomento.\nIl secondo figlio di Rafiq al-Hariri, Sa\u02bfd Har\u012br\u012b, \u00e8 considerato il suo erede sia economico che politico: \u00e8 stato primo ministro dal novembre 2009 al gennaio 2011 e ha ottenuto un secondo incarico il 3 novembre 2016. Il 6 settembre 2010 ha dichiarato al quotidiano saudita \"al-Sharq al-Awsat\" (Medio Oriente) di essersi sbagliato, in base a dati di fatto, nel sospettare la Siria dell'omicidio del padre.\nIl 18 agosto 2020, il Tribunale speciale per il Libano ha concluso che non vi erano prove che la leadership di Hezbollah o della Siria fosse coinvolta nell'assassinio di Rafiq al-Hariri.\nTribunale internazionale.\nIl 30 maggio 2007, una risoluzione del Consiglio di sicurezza dell'ONU ha istituito il Tribunale Speciale per il Libano con il compito di far luce sull'attentato che ha ucciso Hariri."}
{"id": "405981", "revid": "6923", "url": "https://it.wikipedia.org/wiki?curid=405981", "title": "Ba'albak", "text": ""}
{"id": "405983", "revid": "287204", "url": "https://it.wikipedia.org/wiki?curid=405983", "title": "Anjar", "text": "La cittadina di Anjar (\u0639\u0646\u062c\u0631 in arabo, traslitterato anche \u02bfAn\u01e7ar), nota anche come Haouch Moussa (\u062d\u0648\u0634 \u0645\u0648\u0633\u0649), si trova in Libano, nella valle della Bekaa (\u0627\u0644\u0628\u0642\u0627\u0639 in arabo, traslitterato anche al-Biq\u0101\u02bf) o valle dei Litani, non molto distante dall strada che collega Damasco e Beirut. La cittadina \u00e8 nota soprattutto per essere un centro archeologico di notevole importanza, dalla seconda met\u00e0 del ventesimo secolo. \nLa cittadina \u00e8 oggi prevalentemente popolata dai discendenti di circa seimila armeni che abitavano la regione di Musa Dagh, nel sangiaccato di Alessandretta. Quando nel 1939 le autorit\u00e0 mandatarie francesi cedettero la regione alla Repubblica di Turchia, gli abitanti armeni, che erano scampati al genocidio del 1915 grazie ad una resistenza accanita e temevano ritorsioni da parte turca, cercarono rifugio in Siria e in Libano, e molti di essi diedero vita all'attuale insediamento.\nIn tempi pi\u00f9 recenti, la cittadina \u00e8 stata tristemente nota come sede del quartier generale delle forze armate e dei servizi segreti siriani di stanza in Libano.\nDal punto di vista storico e culturale, per\u00f2, la cittadina deve la sua importanza al complesso architettonico di epoca omayyade, che si ritiene sia stato edificato dal califfo Wal\u012bd I (705-715). Si tratta di un insediamento fortificato e cinto da mura che riprende il modello urbanistico ellenistico-romano: il \"cardo maximus\" e il \"decumanus maximus\" dividono infatti l'area urbana in quattro settori identici. L'incrocio tra i due assi \u00e8 segnato da un tetrapilo in stile tardo romano-bizantino. La citt\u00e0 comprendeva anche terme e botteghe, ma i resti pi\u00f9 importanti sono quelli relativi all'edilizia residenziale e, in particolare, i due palazzi con arcate e fregi in pietra. \nCon la fine della dinastia omayyade e l'avvento della dinastia abbaside nel 750, la citt\u00e0 venne abbandonata e cadde in rovina. Fu riscoperta in maniera pressoch\u00e9 casuale intorno al 1950, anche se per l'esattezza gli scavi che hanno portato alla luce i resti del complesso furono iniziati gi\u00e0 nel 1949."}
{"id": "405984", "revid": "1318658", "url": "https://it.wikipedia.org/wiki?curid=405984", "title": "Baalbek", "text": "Baalbek in Libano \u00e8 uno dei siti archeologici pi\u00f9 importanti del Vicino Oriente, dichiarato nel 1984 Patrimonio dell'Umanit\u00e0 dall'UNESCO. Si trova, in linea d'aria, a circa 65\u00a0km ad est di Beirut.\nOggi Baalbek () \u00e8 una cittadina nella valle della Beq\u0101\u02bf (), capoluogo di un omonimo distretto libanese. Situata ad est delle sorgenti del fiume Leonte, ad un'altitudine di 1170 metri sul livello del mare, Baalbek \u00e8 famosa per le monumentali rovine di alcuni templi romani risalenti al II e III secolo dopo Cristo, quando Baalbek, con il nome di \"Heliopolis\" ospitava un importante santuario dedicato a Giove Eliopolitano nella provincia romana di Siria.\nStoria.\nOrigini.\nLe origini di Baalbek risalgono a due insediamenti cananei che gli scavi archeologici sotto il tempio di Giove hanno permesso di identificare come databili all'et\u00e0 del bronzo antica (2900-2300 a.C.) e media (1900-1600 a.C.).\nL'etimologia del toponimo \u00e8 legata al sostantivo \"b\u00e1\u02bfal\" o \"b\u0113l\" che in varie lingue dell'area semitica nord-occidentale (come l'ebraico, il cananeo, e l'accadico) significa \"signore\". Il termine Baalbek significherebbe dunque \"signore della Beqa'\" e sarebbe probabilmente da correlarsi all'oracolo e al santuario dedicato al dio Baal o \"B\u0113l\" (spesso identificato come Hadad, dio del sole, della tempesta e della fertilit\u00e0 della terra) e ad Anat, dea della violenza e della guerra, sorella e consorte di Baal (pi\u00f9 tardi identificata con Astarte), forse associati a Tammuz (pi\u00f9 tardi identificato con Adone), dio della rigenerazione primaverile. Le pratiche religiose di questi templi contemplavano probabilmente, come in altre realt\u00e0 culturali contigue, la prostituzione sacra, i sacrifici animali (e forse anche umani) e le offerte rituali di bevande alle divinit\u00e0.\nLa citt\u00e0, pur situata in una posizione favorevole dal punto di vista strategico, in prossimit\u00e0 delle sorgenti dei fiumi L\u012bt\u0101n\u012b e Oronte, non ebbe comunque, almeno inizialmente, un importante valore commerciale e strategico, non venendo menzionata da fonti coeve egiziane o assire.\nAnche l'identificazione con la biblica Baal-Gad (Libro di Giosu\u00e8 ; ), rammentata come il limite settentrionale delle conquiste di Giosu\u00e8, viene oggi contestata, sostenendo piuttosto che la localit\u00e0 biblica si debba identificare con la cittadina di \u1e24\u0101\u1e63bayy\u0101, nel sud-est del Libano, oppure con B\u0101niy\u0101s (l'antica Cesarea di Filippo), sulle alture del Golan.\nFase ellenistica.\nLo storico ebreo Giuseppe Flavio (I secolo) rammenta il passaggio di Alessandro Magno a Baalbek nella sua marcia verso Damasco. In epoca ellenistica, sotto il dominio dei Tolomei, sostituito definitivamente dal 198 a.C. con quello dei Seleucidi, la citt\u00e0 fu ribattezzata con il nome di \"Heliopolis\" (\"citt\u00e0 del sole\"). I sovrani tolemaici favorirono probabilmente l'identificazione del dio Baal con il dio del sole egizio Ra e il dio del sole greco Helios, allo scopo di cementare una maggiore fusione culturale all'interno dei propri territori.\nIl cortile del tempio fu modificato e alla sua estremit\u00e0 occidentale venne iniziata la costruzione di un tempio di forme greche per il quale si costru\u00ec una gigantesca piattaforma (88 x 48 m). Per questa costruzione vennero impiegati blocchi colossali: i tre che costituiscono il cosiddetto \u03c4\u03c1\u03af\u03bb\u03b9\u03b8\u03bf\u03bd (\"trilithon\") misurano rispettivamente 19,60 m, 19,30 m e 19,10 m di lunghezza, per 4,34 m di altezza e 3,65 m di profondit\u00e0 e raggiungevano un peso di circa 800 tonnellate ciascuno, mentre un quarto blocco, di dimensioni ancora maggiori (21.5 m di lunghezza con una sezione quadrata di 4,30 m di lato), oggi conosciuto con il nome di \ufea3\ufea0\ufeae \ufe8d\ufee0\ufea4\ufe92\ufee0\ufef0 (\"\u1e25a\u01e7ar al-\u1e25ubl\u0101\" o \"pietra della gestante\"), venne abbandonato nella cava.\nFase romana.\nDopo la conquista romana nel 64 a.C. ad opera di Pompeo, la citt\u00e0 di Baalbek-Heliopolis fu compresa nei domini dei tetrarchi della Palestina (si confronti anche in Lc ).\nLa divinit\u00e0 del santuario fu identificata con Giove, che conserv\u00f2 tuttavia alcuni dei caratteri dell'antica divinit\u00e0 indigena e assunse la forma e il nome di Giove Eliopolitano. Il dio veniva raffigurato con un copricapo svasato, con fulmini nelle mani e inquadrato da due tori, l'animale che accompagnava il dio Baal. Gli altri dei associati vennero identificati con Venere e con Bacco. La triade eliopolitana ebbe altari e culto anche in lontane regioni dell'impero (province balcaniche, Gallia, province ispaniche, Britannia). Il culto assunse un carattere mistico e forse misterico, che favor\u00ec probabilmente la sua diffusione.\nNel 15 a.C. il santuario entr\u00f2 a far parte del territorio della \"Colonia Iulia Augusta Felix Beritus\", l'odierna Beirut. L'edificazione del tempio fu nuovamente intrapresa sulla piattaforma ellenistica e si concluse in diverse tappe: il tempio vero e proprio (tempio di Giove) fu terminato nel 60 d.C., sotto Nerone, e contemporaneamente venne edificato l'altare a torre che precede il tempio. Sotto Traiano (98-117) si inizi\u00f2 la sistemazione del grande cortile. Sotto Antonino Pio (138-161) venne eretto il tempio di Bacco. I lavori, inclusi quelli riguardanti il tempio di Venere, vennero completati durante la dinastia dei Severi, e in particolare sotto Caracalla (211-217). Sotto Filippo l'Arabo (244-249), imperatore romano nato nella vicina Damasco, fu infine costruito il cortile esagonale del santuario.\nIn quest'epoca Heliopolis, elevata da Settimio Severo (193-211) al rango di colonia di diritto italico con il nome di \"Colonia Iulia Augusta Felix Heliopolis\", divenne il centro principale della provincia della \"Syria-Phoenicia\", istituita nel 194 con capitale Tiro.\nFase paleocristiana e bizantina.\nCon l'avvento del Cristianesimo e la promulgazione dell'Editto di Milano, il santuario inizi\u00f2 una lenta decadenza, accelerata probabilmente dai crolli dovuti ai terremoti. Le prime trasformazioni si ebbero sotto Costantino I (306-337), che secondo Eusebio di Cesarea vi istitu\u00ec una sede vescovile e decise la costruzione di una chiesa. L'imperatore Teodosio I (379-395) distrusse le statue pagane, fece radere al suolo l'altare-torre per erigere nel grande cortile una basilica cristiana e trasform\u00f2 in chiese sia la corte esagonale che il tempio di Venere. Alcuni studiosi ritengono tuttavia che Baalbek continu\u00f2 a costituire un centro di culto pagano.\nL'imperatore bizantino Giustiniano (527-565) ordin\u00f2 infine di asportare otto delle colonne del tempio di Giove affinch\u00e9 fossero riutilizzate nella basilica di Santa Sofia a Costantinopoli.\nFase arabo-islamica.\nIn seguito alla conquista araba del 637 da parte di Ab\u016b \u02bfUbayda ibn al-\u011earr\u0101\u1e25, l'acropoli del complesso templare venne trasformata in cittadella fortificata (\ufed7\ufee0\ufecc\ufe94, \"qal\u02bfa\") e venne costruita la grande moschea in stile omayyade, oggi in rovina. La citt\u00e0 pass\u00f2, dopo l'et\u00e0 omayyade e quella abbaside, sotto l'amministrazione fatimide che la scelse come capitale di governatorato (\"wil\u0101ya\") nel 972, all'epoca del terzo Im\u0101m, al-Mu\u02bfizz li-d\u012bn All\u0101h.\nOccupata per breve tempo dai Bizantini di Giovanni Zimisce nel 974, Baalbek divenne nel 1025 dominio dei Mirdasidi, guidati dal principe di Aleppo \u1e62\u0101li\u1e25 ibn Mird\u0101s, e infine dei Selgiuchidi di Tutush nel 1075. Fu poi la volta del dominio zengide, prima di essere conquistata da \u1e62al\u0101\u1e25 al-D\u012bn ibn Ayy\u016bb nel 1187. La cittadina rimase dominio ayyubide fino al 1282 quando venne conquistata dal sultano mamelucco Sayf al-D\u012bn Qal\u0101w\u016bn al-Alf\u012b, detto \"al-Malik al-Man\u1e63\u016br\" (\"il sovrano reso vittorioso da Dio\").\nLa citt\u00e0 fu saccheggiata dalle truppe mongole guidate da H\u00fcleg\u00fc Khan durante le incursioni mongole in Palestina nel 1260 e ancora dall'esercito di Timur nel 1401.\nDopo il 1516, Baalbek entr\u00f2 a far parte dell'Impero ottomano, all'interno dell\"eyalet\" (governatorato) di Damasco. Nei secoli successivi, come in altre aree della Beq\u0101\u02bf, la popolazione, prevalentemente musulmana sciita e divisa in clan patrilineari chiamati \"\u02bfash\u0101\u02bf\u012br\", fu soggetta all'autorit\u00e0 \"de facto\" di due famiglie di proprietari terrieri, gli \u1e24am\u0101da e gli Harf\u016bsh, i cui privilegi feudali vennero erosi, a partire dalla fine del diciottesimo secolo, dai tentativi di modernizzazione amministrativa sperimentati dalle autorit\u00e0 ottomane.\nRiscoperta del sito.\nNel XVIII secolo gli esploratori europei iniziarono a visitare le rovine e a riportarne dettagliate descrizioni, piante e vedute a disegno. Nel 1751 Robert Wood descrisse le rovine come tra le pi\u00f9 audaci opere di architettura dell'antichit\u00e0. Erano ancora in piedi nove colonne del tempio di Giove, ma tre crollarono, probabilmente in occasione del terremoto del 1759. Altri viaggiatori furono Volney (1781), Cassas (1785), Laborde (1837), David Roberts (1839). I blocchi crollati dalle antiche costruzioni venivano all'epoca ancora riutilizzati per la costruzione di edifici moderni della cittadina.\nUna prima spedizione scientifica fu condotta nel 1873 dal Fondo di Esplorazione della Palestina e in seguito alla visita dell'imperatore Guglielmo II di Germania vi venne condotta una missione archeologica tedesca (1898-1905), guidata da Otto Puchstein, durante la quale furono effettuati i primi restauri. Dopo la prima guerra mondiale altre missioni si ebbero durante il Mandato francese ad opera di C. Virolleaud, R. Dassaud, S. Ronzevalle, H. Seyrig, D. Schlumberger, F. Anus, P. Coupel e P. Collard. \nDopo l'indipendenza del Libano nel 1943 le operazioni di restauro e conservazione passarono sotto l'egida del Servizio delle Antichit\u00e0 del Libano (H. Kalayan).\nNel 1984 il sito archeologico di Baalbek venne inserito nella lista dei Patrimoni dell'umanit\u00e0 dell'UNESCO.\nDescrizione del santuario.\nPropilei.\nFurono costruiti agli inizi del III secolo, all'epoca di Caracalla in cima ad una scalinata monumentale e costituivano l'accesso all'area sacra del tempio di Giove. Erano in origine costituiti da una facciata di 12 colonne (10 delle quali rialzate nel corso dei restauri tedeschi), tra due torri pi\u00f9 alte, sormontate da un frontone.\nNel muro retrostante si aprivano un ingresso centrale ad arco e due passaggi laterali, che pi\u00f9 tardi vennero murati. Il muro era decorato da due piani di nicchie che in origine dovevano ospitare delle statue, inquadrate da edicole con frontoni alternativamente triangolari e arcuati, sostenuti da lesene corinzie al piano terra e ioniche al piano superiore.\nCortile esagonale.\nDai propilei si accedeva ad una corte a pianta esagonale (met\u00e0 del III secolo, sotto Filippo l'Arabo, 244-249), circondata da portici che si aprivano sul fondo con esedre rettangolari, un tempo riccamente decorate. Il cortile sub\u00ec pesanti modifiche all'epoca in cui vi venne installata la cappella dedicata alla Vergine e successivamente per la trasformazione in bastione difensivo della cittadella araba.\nGrande Cortile.\nIl cortile (135 x 113 m) (et\u00e0 traianea) ospitava il grande altare a torre di et\u00e0 neroniana e bacini laterali per le abluzioni. I portici laterali (128 colonne con fusti in granito di Asw\u0101n) sono sostenuti da criptoportici voltati e sul fondo si aprivano esedre a pianta alternativamente rettangolare e semicircolare, queste coperte da semicupole in pietra. Iscrizioni dipinte in alcune delle esedre testimoniano il loro uso per i pasti sacri di confraternite e comunit\u00e0, che dovevano far parte del culto eliopolitano.\nNella corte venne costruita la basilica teodosiana, dedicata a san Pietro.\nTempio di Giove.\nIl tempio (prima met\u00e0 del I secolo), che ospitava la statua di Giove Eliopolitano, dominava la Grande Corte, sopraelevato sopra una scalinata a tre rampe. Presumibilmente costruito sopra le fondamenta di una costruzione pi\u00f9 antica, si trattava del pi\u00f9 grande tempio romano conosciuto, in origine un periptero con 10 colonne sulla fronte (\"decastilo\") e 19 sui lati lunghi. Restano in piedi sei colonne colossali, con fusti di 2,20 m di diametro (pari a 75 piedi romani) e alte circa 20 m con la base e il capitello, realizzate con tre rocchi di pietra. La trabeazione, che raggiunge i 5 m di altezza comprendeva un fregio decorato con protomi (teste) di tori e di leoni e con ghirlande.\nTempio di Bacco.\nElevato su un podio di 5 m di altezza, misura 69 x 36 m e vi si accede da una scalinata con 33 gradini. Era preceduto da un cortile porticato con un monumentale accesso. Risale alla met\u00e0 del II secolo (Antonino Pio, 138-161) e si tratta di un tempio periptero con 8 colonne sulla fronte (\"ottastilo\") e 15 sui lati lunghi, molto ben conservato (manca solo il tetto della cella e parte delle colonne laterali). Le colonne raggiungevano con basi e capitelli un'altezza di 19 m e anche in questo caso il fregio era decorato da protomi di tori e leoni. La peristasi (lo spazio tra le colonne e i muri della cella) era coperta da un soffitto cassettonato: i cassettoni poligonali e triangolari, erano decorati con busti di divinit\u00e0 (tra cui Marte, la Vittoria, Diana, Hygeia) e una ricca decorazione vegetale.\nL'incorniciatura del portale d'ingresso della cella presenta fregi figurati e una decorazione di tralci di vite che riferiscono il tempio al dio Bacco, ma il soffitto del portale mostra un'aquila con un caduceo, attributo tipico del dio Mercurio. Il culto del dio locale, con caratteristiche simili a quelle del greco Adone, aveva comportato l'utilizzo del vino, dell'oppio e di altre droghe per il raggiungimento dell'estasi religiosa.\nAll'interno della cella le pareti laterali sono decorate da nicchie su due ordini: quelle inferiori sono sormontate da frontoni arcuati e quelle superiori da frontoni triangolari; le nicchie sono inquadrate da semicolonne corinzie. Sul fondo del tempio un \"adyton\" (sacrario) ospitava la statua del dio.\nAll'angolo sud-est del tempio venne in seguito edificata una torre che nel XV secolo, all'epoca dei Mamelucchi ospitava la residenza del governatore locale.\nTempio rotondo o tempio di Venere.\nAl di l\u00e0 di una strada, \u00e8 orientato verso gli altri due templi. Era racchiuso in un recinto sacro che ospitava anche un altro piccolo tempio, oggi in rovina, conosciuto come \"tempio delle Muse\". Si trova a Sud-Est dell'Acropoli e fu costruito nel III secolo.\nIl tempio, a cui si accede da una scalinata, era preceduto in origine un pronao rettangolare tetrastilo, le cui due successive file di quattro colonne presentavano un'ampia spaziatura centrale: intercolunnio doppio rispetto ai due alle estremit\u00e0. Ne risult\u00f2, di conseguenza, un pronao coperto a botte sull'asse d'ingresso, architravato e sorretto nelle ali da gruppi di quattro colonne su disposizione quadrata. La cella rotonda era decorata all'esterno da nicchie coperte da semicupole a conchiglia. Le colonne che circondano la cella presentano la trabeazione che non segue la linea del colonnato, ma si incurva verso l'interno fino a toccare il muro esterno della cella, creando un'insolita forma stellare e inquadrando in tal modo le nicchie.\nLa testimonianza di Eusebio di Cesarea, che attesta la continuit\u00e0 del culto agli inizi dell'epoca cristiana, ci informa della sua natura orgiastica e della presenza, probabilmente, della prostituzione sacra.\nIl tempio era stato trasformato in chiesa di Santa Barbara, ma rest\u00f2 al di fuori della cittadella araba e l'intero complesso venne in seguito coperto da una fitta rete di abitazioni. I resti del tempio furono smontati e rimontati a poca distanza in uno spazio libero.\nLe caratteristiche dell'architettura.\nIl marcato carattere locale del culto si riflette nelle grandi corti che precedono i templi (come nel tempio di Gerusalemme), nell'altare a torre del santuario di Giove e nella presenza del sacrario edificato a parte all'interno della cella (\"adyton\"); tuttavia ovunque le forme architettoniche sono quelle proprie dell'architettura romana.\nOggi.\nNegli anni successivi all'indipendenza libanese, la valle della Beq\u0101\u02bf soffr\u00ec per la relativa marginalit\u00e0 economica e politica, anche se Baalbek pot\u00e9 contare sui proventi legati al crescente afflusso di visitatori locali e stranieri.\nDopo l'avvio saltuario di spettacoli estivi all'aperto nel 1922, a partire dal 1955 inizi\u00f2 ad essere organizzato in maniera sistematica il Festival di Baalbek, comprendente nel suo programma un misto di spettacoli teatrali, opera lirica, musical, concerti di musica classica e musica leggera e organizzato solitamente nella cornice del grande cortile. Direttori d'orchestra, interpreti e gruppi del calibro di Herbert von Karajan, Mstislav Rostropovitch, Fairouz, Umm Kulthum, Ella Fitzgerald, Joan Baez (e ultimamente Sting, Gilberto Gil e Massive Attack) hanno tenuto memorabili concerti in questa sede monumentale.\nIl festival fu interrotto nel 1975, con lo scoppio della guerra civile libanese (1975-1990), quando la cittadina di Baalbek divenne una roccaforte della milizia sciita Hezbollah (\ufea3\ufeb0\ufe8f \ufe8d\ufdf2, ossia \"Partito di Dio\"). La milizia, con la probabile approvazione del governo siriano, fu sostenuta dal governo iraniano tramite il Corpo delle guardie della rivoluzione islamica (che forniva addestramento militare e indottrinamento) e si distinse per la politica estremamente ostile nei confronti degli Stati Uniti e di Israele, che all'epoca occupava militarmente una parte del territorio libanese.\nDopo la fine della guerra civile libanese nel 1990 (in seguito agli accordi di \u1e6c\u0101'if del 1989), la situazione si \u00e8 lentamente ma progressivamente normalizzata e oggi la visita al sito archeologico e alla cittadina \u00e8 possibile senza alcun tipo di pericolo. Nel 1997 sono riprese le serate del Festival di Baalbek, mentre nel 1998 \u00e8 stata inaugurata la collezione permanente che costituisce il nucleo centrale del nuovo Museo archeologico.\nLa cittadina \u00e8 stata oggetto di pesanti bombardamenti israeliani nel luglio 2006.\nBibliografia.\nPer maggiori riferimenti bibliografici si rimanda alla voce Libano."}
{"id": "405985", "revid": "889336", "url": "https://it.wikipedia.org/wiki?curid=405985", "title": "Valle di Qadisha", "text": "La valle di Qadisha (\ufeee\ufe8d\u062f\u064a \ufed7\ufe8e\u062f\ufef4\ufeb8\ufe8e, traslitterato anche W\u0101d\u012b Q\u0101d\u012b\u0161\u0101), in Libano, \u00e8 una profonda gola creata dal fiume omonimo, che prende pi\u00f9 a valle il nome di Nahr Ab\u016b \u02bfAl\u012b. La parte pi\u00f9 spettacolare della gola si estende per circa 20\u00a0km tra i villaggi di Tourza (\u0637\ufeee\ufeae\ufeb0\ufe8d), a nord-ovest, e Bcharr\u00e9 (Bsharreh, \ufe92\ufeb8\ufeae\u064a), a est, il paese natale di Khalil Gibran.\nLa vallata \u00e8 oggetto di protezione non solo per lo spettacolare paesaggio naturale creato dai fianchi scoscesi della gola, dalle vette montane (come il Qurnah al-Sa\u016bdah che arriva a 3083 metri di altezza) e dalle residue foreste di cedri del Libano (\"Cedrus libani\"), conifere e ginepro, ma anche perch\u00e9 ospita alcuni degli insediamenti monastici cristiani pi\u00f9 importanti del Medio Oriente, molti dei quali si trovano abbarbicati sui fianchi della valle.\nIntorno al decimo secolo, infatti, gruppi di cristiani maroniti provenienti dalla valle dell'Oronte, nell'entroterra siriano, cercarono rifugio nella vallata dalle persecuzioni dei bizantini, che li accusavano di sostenere l'eresia monotelita.\nTra i monasteri pi\u00f9 importanti della vallata si annoverano Da\u012br Qann\u016bb\u012bn (\u062f\ufe8d\ufef4\ufeae \ufed7\ufee8\ufeee\ufe92\ufef4\ufee6), che fu per secoli la dimora del patriarca maronita e che contiene affreschi murali ispirati allo stile bizantino della Cappadocia, Da\u012br M\u0101r An\u1e6d\u016bni\u016bs Qoz\u1e25ay\u0101 (\u062f\ufe8d\ufef4\ufeae \ufee4\ufe8e\ufeae \ufe8d\ufee8\u0637\ufeee\ufee8\ufef4\ufeee\ufeb1 \ufed7\ufeb0\ufea4\ufef4\ufe8e) e infine Da\u012br M\u0101r El\u012bsha (\u062f\ufe8d\ufef4\ufeae \ufee4\ufe8e\ufeae \ufe83\ufee0\ufef4\ufeb8\ufeca). La zona \u00e8 inoltre disseminata di eremi, cappelle e grotte utilizzate in passato dai monaci."}
{"id": "405989", "revid": "119370043", "url": "https://it.wikipedia.org/wiki?curid=405989", "title": "Paola", "text": "Origine e diffusione.\nDeriva dal \"supernomen\" e poi \"nomen\" latino \"Paula\", femminile di \"Paulus\"; vuol dire \"piccola\", \"non grande\", e in senso lato \"modesta\", \"umile\".\nOnomastico.\nGeneralmente, l'onomastico si festeggia il 26 gennaio in memoria di santa Paola, vedova romana, matrona della famiglia degli Scipioni, discepola di san Girolamo e poi badessa a Betlemme; svariate altre sante e beate hanno portato questo nome, e sono ricordate alle date seguenti;."}
{"id": "405990", "revid": "1154737", "url": "https://it.wikipedia.org/wiki?curid=405990", "title": "Pen Dinas", "text": "Pen Dinas \u00e8 una collina di 170 m s.l.m. ad Aberystwyth (Galles). L'altura fu usata come forte militare sia dall'Et\u00e0 del Ferro, dove coloni costruirono una grande fortezza-vedetta. Tuttavia, le difese in legno si dimostrarono troppo vulnerabili di fronte alle nuove tecniche militari. Per questa ragione una nuova fortezza fu costruita nel 1277: il castello di Aberystwyth."}
{"id": "405991", "revid": "1154737", "url": "https://it.wikipedia.org/wiki?curid=405991", "title": "Yr Eifl", "text": "Yr Eifl (penisola di Lleyn, Galles nord-occidentale) \u00e8 un rilievo composto da tre sommit\u00e0, ciascuna abbastanza separata dalle altre: \"Tre'r Ceiri\" (485 metri), \"Garn Ganol\" (la cui sommit\u00e0 era un tempo considerata ad 564 metri di quota, ma oggi pi\u00f9 accuratamente misurata in 561 ) e \"Garn For\" (444 metri). Garn Ganol, la sommit\u00e0 centrale, \u00e8 la pi\u00f9 alta, Garn For, la sommit\u00e0 pi\u00f9 a nord \u00e8 la pi\u00f9 bassa. La terza sommit\u00e0, \"Tre'er Ceiri\", sul lato sud-orientale, \u00e8 d'altezza intermedia e ospita una fortezza dell'Et\u00e0 del Ferro. \nAccesso.\nLe strade conducono sulla collina da Llithfaen, Llanaelhaearn e Trefor. Sul lato ovest dell'Yr Eifl, c'\u00e8 una piccola valle che conduce gi\u00f9 al mare. Si tratta della \"Nant Gwrtheyrn\" (\"valle di Vortigern\"), una valle senza strade pubbliche, che ora \u00e8 sede di un centro d'insegnamento della lingua gallese. Nei giorni in cui il cielo \u00e8 limpido, dalla sommit\u00e0 si possono vedere l'isola di Man, i monti Wicklow (in Irlanda) e il Lake District, cos\u00ec come la baia di Cardigan."}
{"id": "405993", "revid": "933835", "url": "https://it.wikipedia.org/wiki?curid=405993", "title": "Publio Ostorio Scapula", "text": "Biografia.\nOrigini familiari e giovinezza.\nEra probabilmente figlio di Publio Ostorio Scapula, prefetto d'Egitto sotto Augusto. Nulla si sa sugli inizi della sua carriera. Fu console suffetto, probabilmente nel 46.\nProconsole in Britannia (47-52).\nNell'inverno del 47 fu nominato secondo governatore di Britannia dall'imperatore Claudio, come successore di Aulo Plauzio. Il sud e l'est dell'isola erano state saldamente occupate e alleanze erano state strette con le trib\u00f9 che si trovavano fuori della zona controllata dai romani. Tuttavia, alcune continuavano a opporre resistenza. Credendo che il nuovo governatore non avrebbe lanciato una campagna militare durante l'inverno, organizzarono degli attacchi e si ribellarono.\nMa Ostorio, invece, reag\u00ec con forza e attacc\u00f2 i nemici senza dar loro il tempo di unire le forze. Sembra (come si evincerebbe da un passo corrotto degli \"Annali\" di Tacito) che la sua intenzione fosse quella di disarmare tutti i Britanni che vivevano a sud e a est dei fiumi Trent e Severn.\nAnche gli Iceni, una trib\u00f9 stanziata nel Norfolk che non era stata conquistata ma si era volontariamente alleata con i romani, si opposero a questo piano e guidarono una rivolta delle trib\u00f9 vicine.\nOstorio li sconfisse e, nel corso di una dura battaglia, distrusse una fortezza in altura, forse l'accampamento di Stonea, nelle paludi vicino a March, nel Cambridgeshire. Suo figlio, Marco Ostorio Scapula, vinse la corona civica per aver salvato la vita di un cittadino romano durante la lotta. Gli iceni rimasero comunque indipendenti ed \u00e8 probabile che Prasutago fu insediato come sovrano filo-romano. Dopo aver stroncato la rivolta, inizi\u00f2 una serie di campagne militari di frontiera, ingaggiate contro i Deceangli nel Galles del nord e nel Cheshire Gap (48). Questa era un'abile mossa per dividere le trib\u00f9 della britanniche del nord da quelle gallesi. Fu per\u00f2 costretto a rivolgersi di nuovo a est da una ribellione dei briganti, che, sebbene venisse soppressa rapidamente, tuttavia mise in luce il pericolo del sistema dei regni clienti (di cui i briganti facevano parte). E cos\u00ec le legioni vennero sparse nel territorio britannico (la XIIII \"Gemina\" nel territorio dei Briganti, la II \"Augusta\" nel sud-est, la VIIII \"Hispana\" a nord-est del Trent, la XX \"Valeria Victrix\" a Colchester e la XIV a Wroxeter).\nOstorio inizio un'ulteriore romanizzazione nelle terre del sud che erano pi\u00f9 sicure, fondando la prima colonia britannica di veterani a \"Camulodunum\" (Colchester) nel 49 e probabilmente istitu\u00ec anche un municipium a \"Verulamium\" (St Albans). Nel frattempo Carataco della trib\u00f9 dei Catuvellauni, sconfitta nella prima fase della conquista, si pose a capo dei Siluri del Galles sud-orientale e del Gloucestershire. Questa sollevazione venne arginata con una serie di fortezze militari, che costrinsero Carataco a dirigersi a nord, nel territorio degli ordovici.\nDopo molti anni di guerriglia, Carataco fu costretto da Ostorio a uno scontro aperto: la battaglia avvenne o presso il fiume Severn o vicino a Caersws (51). I romani ottennero la vittoria.\nLa moglie e la figlia di Carataco furono catturate e il fratello si arrese, mentre Carataco fugg\u00ec presso i Briganti, la cui regina, Cartimandua, leale a Roma, lo fece mettere in catene.\nLa vittoria non pose per\u00f2 del tutto fine alla resistenza gallese. I siluri, ad esempio, continuarono a infastidire le truppe romane, presumibilmente dopo che Ostorio aveva detto in pubblico che essi erano un pericolo tale che dovevano o essere sterminati o essere spostati in massa. Questo loro atteggiamento, dunque, fu determinato da quella che Peter Salway chiamava \"mancanza di giudizio politico da parte di Ostorio\". Il governatore mor\u00ec all'improvviso nel 52, senza che i Siluri fossero stati sottomessi, nonostante la dura repressione romana. I siluri, quindi, continuarono le loro scorrerie e sconfissero una legione guidata da Gaio Manlio Valente, prima dell'arrivo del nuovo governatore, Aulo Didio Gallo. L'area fu del tutto pacificata 25 anni dopo da Sesto Giulio Frontino."}
{"id": "405994", "revid": "2110845", "url": "https://it.wikipedia.org/wiki?curid=405994", "title": "Giovanni Gao Kexian", "text": "Biografia.\nMonsignor Gao Kexian \u00e8 stato vescovo cattolico della diocesi di Zhoucun (dal 1993) e amministratore apostolico della diocesi di Yantai (dal 1997), nello Shandong.\nNato da una famiglia cattolica da diverse generazioni, fu ordinato sacerdote nel 1983 subendo la persecuzione del governo Cinese non avendo accettato di aderire all'associazione patriottica cattolica cinese controllata dal Governo.\nPer esercitare il suo ministero pastorale ha vissuto per decenni, tra un arresto e l'altro, come prete clandestino. Fu anche insegnante in uno dei seminari clandestini dello Hebei.\nArrestato un'ultima volta nell'ottobre del 1999 all'et\u00e0 di 71 anni e detenuto presumibilmente in una prigione nel Nord della Cina. Nel 2002 il presidente degli Stati Uniti, in visita ufficiale in Cina, preoccupato per la sorte di Gao Kexian ne chiese inutilmente la liberazione a Jiang Zemin.\nGenealogia episcopale.\nLa genealogia episcopale \u00e8:"}
{"id": "405996", "revid": "217591", "url": "https://it.wikipedia.org/wiki?curid=405996", "title": "Madonna di Kazan'", "text": "La Madonna di Kazan \u00e8 un'immagine di Maria, madre di Ges\u00f9, che prende il nome dalla citt\u00e0 di Kazan', nel XVI secolo capitale del Khanato di Kazan' che fu conquistata nel 1552 da Ivan il Terribile durante la sua spedizione contro i Tatari.\nDivenne ben presto l'icona mariana pi\u00f9 venerata in Russia nel tardo Medioevo. \nEra considerata la protettrice della famiglia: veniva donata agli sposi subito dopo la cerimonia nuziale e collocata nella carrozza che conduce gli sposi verso la loro nuova casa. Secondo la tradizione, l'icona doveva entrare per prima nella casa, come Signora del focolare domestico.\nTipo iconografico.\nDal punto di vista iconografico, \u00e8 una variante della Madonna Odigitria, in cui Cristo \u00e8 raffigurato in piedi, in posizione eretta, con la mano destra benedicente, mentre la sinistra \u00e8 nascosta dalle pieghe dell'abito.\nLa Madre di Dio (Theot\u00f3kos) \u00e8 raffigurata fino alle spalle, con il capo leggermente reclinato verso il Bambino in un gesto di tenerezza (secondo il tipo iconografico della Tenerezza o Eleousa). Le mani della Madre di Dio restano invisibili.\nIl 1\u00ba aprile 2003, nel Palazzo Apostolico Vaticano, l'icona venne sottoposta ad una accurata perizia da parte di una Commissione di esperti, russi e vaticani, che giunse alle seguenti conclusioni:\nLa perizia conferm\u00f2 che si era in presenza di una icona autentica, attribuibile ad un periodo non successivo alla prima met\u00e0 del XVIII secolo, e che la preziosa copertura, realizzata forse a seguito di un evento particolare, permetteva di dedurre che l'icona fosse stata oggetto di culto e di particolare venerazione.\nIn ogni secolo, numerose sono state le copie di questa icona destinate alla devozione privata.\nStoria.\nSi suppone sia stata dipinta probabilmente a Costantinopoli all'inizio del secondo millennio.\nL'icona fu poi trasportata dalla capitale dell'impero bizantino a un monastero di Kazan', a 800 chilometri a est di Mosca, dal quale, presumibilmente a causa dell'invasione dei Tatari, scomparve nel 1209.\nDopo la conquista del Khanato di Kazan' da parte di Ivan il Terribile nel 1552, fu ritrovata miracolosamente l'8 luglio 1579 a Kazan', dopo un violento incendio che aveva quasi completamente distrutto la citt\u00e0.\nSecondo la tradizione fu la Madonna stessa, apparsa in sogno a una bambina, figlia di un soldato che aveva avuto la casa devastata dal fuoco, a indicarle il luogo dove trovare l'icona: sotto le macerie della sua stessa abitazione. La santa icona venne cos\u00ec alla luce, avvolta in un vecchio drappo e perfettamente conservata.\nL'icona fu trasportata con solenne processione nella vicina Cattedrale di San Nicola. Successivamente fu collocata nella Cattedrale dell'Annunciazione.\nIn ricordo del miracoloso evento, nel 1595 venne istituita la festa da celebrarsi localmente l'8 luglio.\nIl culto della Madre di Dio di Kazan' non si limit\u00f2 alla sola immagine custodita in quella citt\u00e0. Infatti, sin dal rinvenimento del prototipo, furono eseguite altre copie dell'icona originale. L'icona della Madonna di Kazan' divenne ben presto la Vergine protettrice della Russia.\nNel 1612, nel corso della guerra polacco-moscovita, una copia dell'icona venne inviata a Mosca alle milizie russe di Minin e di Po\u017earskij che guidavano la resistenza contro le armate polacche: la liberazione della citt\u00e0, il 22 ottobre, fu attribuita all'intercessione della Santa Madre di Dio di Kazan'. In seguito, l'icona della Madre di Dio di Kazan' divenne il vessillo della vittoria dello Zar Pietro il Grande sugli svedesi nella Battaglia di Poltava e, pi\u00f9 tardi, della sconfitta di Napoleone durante la Campagna di Russia nel 1812.\nVenerata come la \"Liberatrice della Russia\", l'immagine divenne l'icona di famiglia degli zar: nel 1721 Pietro il Grande ne commission\u00f2 una copia da porre nella cattedrale della nuova capitale di San Pietroburgo.\nAll'inizio del '900 esistevano in Russia altre copie consacrate, della Madre di Dio di Kazan', in seguito tutte distrutte o trafugate, insieme all'originale, nel corso delle due rivoluzioni russe, quella del 1905 e quella sovietica del 1917.\nL'ultimo atto politico dello Zar Nicola II, nel 1918, fu quello di consacrare il suo impero alla Madre di Dio di Kazan'. \nQualche giorno pi\u00f9 tardi lo zar fu arrestato e ucciso insieme a tutta la sua famiglia. \nSecondo varie testimonianze, l'icona apparve in occidente negli anni '20 del secolo scorso, in seguito alla vendita di oggetti religiosi, di opere d'arte e di tutto ci\u00f2 che il regime sovietico riteneva superfluo e non necessario alla Russia post-rivoluzionaria.\nNel 1950 l'icona, ritenuta l'originale, venne acquistata in Inghilterra per una collezione privata. \nIntorno al 1962-1963, l'icona comparve a San Francisco, dove la comunit\u00e0 ortodossa d'America tent\u00f2 di acquistarla attraverso una raccolta di fondi ma senza risultati concreti. Finalmente, l'icona venne acquistata da \"Blue Army\", un'associazione americana cattolica, e dal 1985 conservata nel Santuario di F\u00e1tima nella cappella bizantina, finch\u00e9 non venne costruita una apposita cappella dedicata alla Madonna di Kazan'.\nNel marzo 1993 l'icona della Madonna di Kazan' fu donata a Papa Giovanni Paolo II, devoto alla Madonna, che l'ha custodita nel suo studio privato fino a quando, il 28 agosto 2004, nell'impossibilit\u00e0 di recarla personalmente in Russia, l'ha donata al patriarca di Mosca Alessio II quale auspicio per il dialogo tra la Chiesa cattolica e quella ortodossa.\nLa cerimonia di consegna si \u00e8 svolta presso la Cattedrale della Dormizione a Mosca per mano del cardinale Walter Kasper, l'allora presidente del Pontificio consiglio per la promozione dell'unit\u00e0 dei cristiani.\nDall'omelia di Giovanni Paolo II Papa, nel corso dell'Udienza Generale del 25 agosto 2004, in occasione del ritorno dell'icona in Russia:\n\"(...)Quante volte, da quel giorno [che l'ho avuta], ho invocato la Madre di Dio di Kazan', chiedendole di proteggere e guidare il popolo russo che le \u00e8 devoto, e di affrettare il momento in cui tutti i discepoli del suo Figlio, riconoscendosi fratelli, sapranno ricomporre in pienezza l'unit\u00e0 compromessa. Fin dall'inizio, ho desiderato che questa santa Icona facesse ritorno sul suolo della Russia, dove \u2013 secondo attendibili testimonianze storiche \u2013 \u00e8 stata per lunghissimi anni oggetto di profonda venerazione da parte di intere generazioni di fedeli. Intorno all'Icona della Madre di Dio di Kazan' si \u00e8 sviluppata la storia di quel grande popolo.\nLa Russia \u00e8 una nazione da tanti secoli cristiana, \u00e8 la \"Santa Rus\". Anche quando forze avverse si accanirono contro la Chiesa e tentarono di cancellare dalla vita degli uomini il nome santo di Dio, quel popolo rimase profondamente cristiano, testimoniando in tanti casi con il sangue la propria fedelt\u00e0 al Vangelo e ai valori che esso ispira.\n\u00c8 perci\u00f2 con particolare emozione che rendo grazie con voi alla Divina Provvidenza, che mi concede oggi di inviare al venerato Patriarca di Mosca e di tutte le Russie il dono di questa santa Icona.\nDica, questa antica immagine della Madre del Signore, a Sua Santit\u00e0 Alessio II e al venerando Sinodo della Chiesa Ortodossa russa l'affetto del Successore di Pietro per loro e per tutti i fedeli loro affidati. Dica la sua stima per la grande tradizione spirituale di cui la Santa Chiesa russa \u00e8 custode. Dica il desiderio e il fermo proposito del Papa di Roma di progredire insieme con loro nel cammino di reciproca conoscenza e riconciliazione, per affrettare il giorno di quella unit\u00e0 piena dei credenti per la quale il Signore Ges\u00f9 ha ardentemente pregato (cfr Gv 17, 20-22).\nCarissimi Fratelli e Sorelle, unitevi a me nell'invocare l'intercessione della Beata Vergine Maria, mentre consegno la sua Icona alla Delegazione che, a nome mio, la recher\u00e0 a Mosca.\""}
{"id": "406003", "revid": "112160401", "url": "https://it.wikipedia.org/wiki?curid=406003", "title": "Colombina (disambigua)", "text": ""}
{"id": "406010", "revid": "78273", "url": "https://it.wikipedia.org/wiki?curid=406010", "title": "Abbazia della Fruttuaria", "text": ""}
{"id": "406014", "revid": "7336", "url": "https://it.wikipedia.org/wiki?curid=406014", "title": "Fuochi di artificio", "text": ""}
{"id": "406023", "revid": "3779", "url": "https://it.wikipedia.org/wiki?curid=406023", "title": "Alessandro d'Ancona", "text": ""}
{"id": "406025", "revid": "2108263", "url": "https://it.wikipedia.org/wiki?curid=406025", "title": "Filippo I d'Angi\u00f2", "text": "Biografia.\nDiscendente dalla famiglia d'Angi\u00f2, fu figlio del re di Napoli Carlo II e di Maria d'Ungheria, figlia del re Stefano V.\nPrincipe di Taranto e vicario di Sicilia.\nIl 4 febbraio 1294, il padre lo nomin\u00f2 Principe di Taranto ad Aix-en-Provence, mentre il 12 luglio lo elev\u00f2 a Vicario-Generale del Regno di Sicilia, dove era in corso una guerra con gli aragonesi. Questi onori erano il preludio al piano di Carlo di conferire a Filippo un impero a oriente del mare Adriatico. Lo stesso 12 luglio Filippo spos\u00f2 per procura Tamara Angela Comnena Ducena (1277 \u2013 1311), figlia di Niceforo I despota d'Epiro e di Anna Cantacuzena: minacciato dall'Impero bizantino, Niceforo aveva deciso di rivolgersi agli Angi\u00f2 e acconsent\u00ec al matrimonio di Tamara e Filippo. Il matrimonio fu confermato, con i due sposi presenti di persona, il 13 agosto a L'Aquila. In questa occasione Carlo cedette a Filippo il Regno d'Albania, la signoria del Principato d'Acaia e tutti i suoi diritti sull'Impero latino di Costantinopoli e la Signoria della Vlachia. Come dote della figlia, Niceforo concesse al genero le fortezze di Vonitsa, Vrachova, Argirocastro e Naupatto (in Etolia); dichiar\u00f2 infine che alla sua morte sarebbe stato succeduto dalla figlia, invece che dal figlio Tommaso I Comneno Duca.\nAlla morte di Niceforo (1297), Filippo assunse il titolo di Despota della Romania, rivendicando l'Epiro, l'Etolia, l'Acarnania e la Valacchia; per\u00f2 la moglie di Niceforo, Anna Cantacuzena, fece proclamare Tommaso despota di Epiro e ne assunse la reggenza.\nIn Sicilia gli Angi\u00f2 erano impegnati nelle guerre del Vespro, generate da una ribellione locale nota come Vespri siciliani. In qualit\u00e0 di Vicario Generale della Sicilia, Filippo sbarc\u00f2 sull'isola con un esercito, ma nel 1299 fu sconfitto da Federico III di Aragona nella battaglia di Falconara e fatto prigioniero. Fu incarcerato a Cefal\u00f9 fino alla stipula della pace di Caltabellotta, nel 1302.\nNel 1306 Filippo I di Savoia-Acaia e Isabella di Villehardouin, Principe e Principessa d'Acaia, furono convocati a Napoli alla corte di Carlo, il quale in questa occasione accus\u00f2 Filippo di slealt\u00e0 per non aver aiutato Carlo nella campagna contro l'Epiro; e, poich\u00e9 Isabella non aveva chiesto il permesso di Carlo, di cui era vassalla, per sposare Filippo di Savoia, Carlo priv\u00f2 i due del loro dominio e confer\u00ec il principato d'Acaia a suo figlio Filippo di Taranto (5 maggio 1306). Filippo si rec\u00f2 per la prima e ultima volta in visita al suo principato poco dopo, accettando l'omaggio dei suoi vassalli a Glarentza e conducendo senza successo una campagna contro il Despotato d'Epiro. Lasci\u00f2 poi Guido II, Duca di Atene, come suo balivo in Acaia. L'11 maggio 1307 Filippo di Savoia rinunci\u00f2 alle sue pretese sull'Acaia in cambio della Contea di Alba.\nImperatore latino.\nNel 1309 ripudi\u00f2 Thamar Angelina Comnena Ducena con l'accusa, probabilmente fabbricata, di adulterio, e fu quindi libero di prendere parte ad un complesso insieme di matrimoni. Caterina II di Valois-Curtenay, Imperatrice latina titolare, era stata promessa in sposa a Ugo V di Borgogna, Re titolare di Tessalonica. Il loro fidanzamento fu sciolto e Filippo spos\u00f2 Caterina il 29 luglio 1313 a Fontainebleau; in cambio, le terre materne della sposa, il Courtenay, e altre sue propriet\u00e0 sul continente furono cedute alla sorella di Ugo, Giovanna, che spos\u00f2 il fratellastro di Caterina, Filippo di Valois, e Ugo V fu fidanzato a Giovanna, poi contessa di Borgogna e Artois. Filippo d'Angi\u00f2 cedette l'Acaia, sulla quale mantenne la signoria, a Matilde di Hainault, che spos\u00f2 il fratello di Ugo, Luigi di Borgogna, lo stesso giorno del matrimonio di Filippo e Caterina. La donazione di Filippo a Matilde era molto limitata, in quanto in caso di morte senza eredi, il principato sarebbe tornato alla casa di Borgogna, mentre Matilde ne avrebbe goduto l'usufrutto a vita, senza potersi risposare senza il permesso del suo signore. A completare la separazione tra le rivendicazioni d'Occidente da quelle d'Oriente, Ugo cedette i diritti su Tessalonica a Luigi, il quale a sua volta rinunci\u00f2 ai propri diritti sull'eredit\u00e0 dei suoi genitori in favore di Ugo. Infine, il figlio maggiore di Filippo, Carlo, ruppe il proprio fidanzamento con Matilde di Hainault e si fidanz\u00f2 con Giovanna di Valois, sorella minore di Caterina, ricevendo dal proprio padre il titolo di Despota di Romania e le rivendicazioni connesse.\nNel 1315 fu inviato con un esercito dal fratello Roberto d'Angi\u00f2 a sostenere i Fiorentini, minacciati dai Pisani guidati da Uguccione della Faggiola, ma l'esercito fiorentino-napoletano fu gravemente sconfitto nella battaglia di Montecatini (29 agosto), in cui persero la vita suo figlio Carlo di Acaia e il suo fratello minore, Pietro detto \"Tempesta\".\nLa morte senza eredi di Luigi di Borgogna nel 1316 scombin\u00f2 i piani degli Angioini per l'Acaia. Matilda fu invitata a sposare Giovanni di Gravina, fratello minore di Filippo, dal re Roberto d'Angi\u00f2; quando rifiut\u00f2, Matilda fu rapita e portata a Napoli e, dopo lunghi tentativi di persuasione e minacce, fu obbligata a sposarsi nel 1318, mentre nel frattembo Federico Trogiso fu inviato in Acaia come nuovo balivo. Nel 1320, Oddone IV di Borgogna accett\u00f2, dopo aver protestato a lungo, di vendere i propri diritti sull'Acaia e Tessalonica al conte Luigi di Clermont per 40.000 lire, ma Filippo, finanziato da Filippo V di Francia, ricompr\u00f2 questi diritti per la stessa somma nel 1321.\nNel frattempo la recalcitrante Matilde di Hainault fu portata alla corte papale di Avignone, dove rivel\u00f2 di aver sposato in segreto il cavaliere burgundo Ugo de La Palice: il suo matrimonio con Giovanni fu annullato in quanto non consumato, ma il matrimonio segreto permise agli Angioini di confiscarle l'Acaia e di concederlo a Giovanni di Gravina, in cambio di 40.000 lire, il prezzo pagato dal Duca di Borgogna. Matilda fu tenuta prigioniera fino alla morte, per evitare che avanzasse pretese sull'Acaia.\nFilippo continu\u00f2 a progettare il recupero dell'Impero latino, alleandosi nel 1318 col nipote Carlo Roberto d'Angi\u00f2, re di Ungheria, ma senza successo. Nel 1330 l'ultimo dei suoi figli dal primo matrimonio mor\u00ec, e il titolo di Despota di Romania torn\u00f2 nelle sue mani. Tutti i suoi titoli e tutti i suoi diritti passarono al figlio maggiore di secondo letto, Roberto di Taranto, alla sua morte, avvenuta due anni dopo.\nFamiglia.\nI figli avuti dal suo matrimonio con Tamara Angela Comnena Ducena (ripudiata nel 1309) furono:\nI figli avuti dal suo matrimonio con Caterina di Valois furono:"}
{"id": "406030", "revid": "287204", "url": "https://it.wikipedia.org/wiki?curid=406030", "title": "Oscar Pereiro", "text": ""}
{"id": "406031", "revid": "465169", "url": "https://it.wikipedia.org/wiki?curid=406031", "title": "Burattino senza fili", "text": "Burattino senza fili \u00e8 un concept album, quale 5\u00ba album in studio del cantautore italiano Edoardo Bennato uscito nel 1977.\nDescrizione.\nCome si deduce dal titolo, \u00e8 un album che si ispira e riprende i personaggi de \"Le avventure di Pinocchio\" di Carlo Collodi.\nNel disco sono trattati svariati temi di attualit\u00e0, in particolare l'industria discografica, la situazione femminile e l'intellighenzia. Bisogna, inoltre, tenere presente l'anno di uscita, il 1977, epoca che viene ricordata in Italia per i fatti di Bologna e l'avvento delle Brigate Rosse.\nLa rilettura della favola \u00e8 una metafora per comprendere la societ\u00e0 moderna. Pinocchio, diventato umano, finisce per essere manovrato, come quando era una marionetta, da personaggi loschi (vedi i brani \"il gatto e la volpe\" oppure \"Mangiafuoco\"). Il ragazzo, nonostante desiderasse crescere, rimpiange alla fine quei momenti, capendo che il mondo non \u00e8 affatto facile e mansueto come credeva (si prenda in considerazione il testo di \"\u00c8 stata tua la colpa\").\nAccoglienza.\n\"Burattino senza fili\" \u00e8 ritenuto da molti critici come uno dei lavori migliori del cantautore, oltre ad uno dei dischi italiani pi\u00f9 importanti e venduti di sempre.\n\"Ondarock\", al riguardo, considera la composizione di Edoardo Bennato come \u00abl'opera pi\u00f9 ambiziosa realizzata fino a quel momento ( [...] ) la pi\u00f9 compatta e, artisticamente, la pi\u00f9 valida\u00bb.\nNella trasmissione televisiva \"33 Giri italian Masters\", prodotta da Sky Arte, il cantante napoletano giudica \"Quando sarai grande\" uno dei testi pi\u00f9 belli che abbia scritto.\nTracce.\nI testi e le musiche sono di Edoardo Bennato\nSuccesso commerciale.\n\u00c8 stato l\u2019album pi\u00f9 comprato in Italia nel 1977. Super\u00f2 perfino \"Io tu noi tutti\" di Lucio Battisti. Sono state vendute pi\u00f9 un milione di copie. Riguardo il successo, Bennato ricorda: \u00abAppena usc\u00ec ( [...] ) l'intellighenzia che mi aveva sostenuto ai festival cominci\u00f2 a guardarmi con sospetto. Non avevo fatto come gli altri cantautori impegnati, come Claudio Lolli o Claudio Rocchi, non ero rimasto al mio posto. Ero diventato commerciale, mi ero venduto\u00bb."}
{"id": "406032", "revid": "1543377", "url": "https://it.wikipedia.org/wiki?curid=406032", "title": "STAR-CCM+", "text": "STAR-CCM+ (acronimo di \"Simulation of Turbulent flow in Arbitrary Regions - Computational Continuum Mechanics\") \u00e8 un software commerciale per la fluidodinamica computazionale prodotto da CD-Adapco, di largo utilizzo in molti settori dell'industria e del mondo accademico, basato sul metodo ai volumi finiti (tetraedri, celle trimmate, poliedri).\nAll'interno della sua interfaccia Java, si pu\u00f2 generare delle griglie di calcolo (\"meshatura\") e visualizzare i risultati delle analisi."}
{"id": "406034", "revid": "2124234", "url": "https://it.wikipedia.org/wiki?curid=406034", "title": "Gran Premio Internazionale della Tv", "text": ""}
{"id": "406038", "revid": "6199", "url": "https://it.wikipedia.org/wiki?curid=406038", "title": "Burrificazione", "text": ""}
{"id": "406039", "revid": "599013", "url": "https://it.wikipedia.org/wiki?curid=406039", "title": "Simone Padoin", "text": "Durante la sua carriera ha vinto una Coppa Italia Primavera, cinque scudetti consecutivi, due Coppe Italia, tre Supercoppe italiane e un campionato di Serie B. Con la nazionale italiana Under-19 \u00e8 stato campione d'Europa di categoria nel 2003.\nBiografia.\nTifoso dell', \u00e8 sposato e padre di tre figli.\nCaratteristiche tecniche.\nJolly di centrocampo, nasce nelle giovanili dell'Atalanta come terzino, ruolo che continuer\u00e0 a ben interpretare anche nel prosieguo della carriera, pur se sovente verr\u00e0 dirottato a centrocampista centrale, mediano ed esterno. La sua duttilit\u00e0 ha spesso riscosso apprezzamenti da parte degli allenatori.\nCarriera.\nGiocatore.\nClub.\nGli inizi, Atalanta e Vicenza.\nCresciuto calcisticamente nella societ\u00e0 Donatello di Udine, in seguito si mette in luce nelle giovanili dell', con la quale conquista una Coppa Italia Primavera. Senza aver mai esordito con la prima squadra degli orobici, nell'estate 2003 passa al con la formula della compartecipazione, insieme al compagno Julien Rantier, nell'ambito del trasferimento di Antonino Bernardini e Michele Marcolini ai bergamaschi.\nIn Veneto, alla sua prima esperienza in un campionato di Serie B colleziona 23 presenze e 1 gol. Nella successiva stagione, dopo un inizio incerto, risulta uno dei giocatori pi\u00f9 utilizzati e duttili (33 presenze), venendo a pi\u00f9 riprese impiegato dall'allenatore Maurizio Viscidi nel ruolo di terzino. Nella stagione successiva si conferma giocando 35 partite, con un gol, e venendo impiegato sia come esterno di centrocampo sia come terzino. All'inizio della stagione 2006-2007 viene nuovamente impiegato da terzino, ma dopo l'esonero di Giancarlo Camolese, il sostituto Angelo Gregucci lo riporta a centrocampo, mettendo a referto 37 presenze e 4 gol.\nRitorno all'Atalanta.\nNell'estate 2007 torna all'Atalanta in compropriet\u00e0. Il 5 gennaio 2008, le buone prestazioni fornite nella prima parte di stagione convincono la societ\u00e0 a riscattare completamente il cartellino del giocatore, che torna cos\u00ec a essere interamente di propriet\u00e0 della squadra bergamasca. Il 16 marzo segna i suoi primi gol in A, una doppietta nella gara vinta 4-1 contro l', per poi ripetersi contro il alla terzultima giornata di campionato. Nella stagione successiva diventa titolare fisso della squadra, impegnato sia come esterno sinistro di centrocampo sia sulla mediana. Realizza una rete contro il alla prima giornata, e si ripete contro il siglando una doppietta.\nLa stagione 2009-2010 vede Padoin schierato stabilmente in mezzo al campo insieme a Tiberio Guarente, risultando essere il giocatore pi\u00f9 impiegato nella stagione dei nerazzurri. Nel corso di questa stagione va in rete due volte, entrambe nel girone di ritorno, contro e Livorno; ci\u00f2 nonostante le sue prestazioni non bastano a evitare all'Atalanta, a fine stagione, la retrocessione in cadetteria. Nell'estate seguente il giocatore ha intanto un primo approccio con la , suo futuro club, aggregandosi ai bianconeri per una \"tourn\u00e9e\" di amichevoli in Nordamerica.\nTornato a Bergamo, segna il primo gol della nuova stagione il 14 agosto, nella partita di Coppa Italia contro il . In campionato, il gol arriva all'ottava giornata, siglando la rete del primo vantaggio nella partita vinta 2-1 contro il . In campo Padoin si dimostra una pedina insostituibile nello scacchiere nerazzurro; tuttavia nell'ultima giornata del girone di andata si procura una lesione al menisco che lo far\u00e0 rimanere lontano dal campo per una quarantina di giorni. Ripresosi dall'infortunio, riprende il suo posto nel centrocampo orobico, andando anche a segno nell'incontro casalingo contro il . Conclude la stagione con 35 presenze (34 in campionato e una in Coppa Italia) condite da tre reti, che contribuiscono alla vittoria del campionato cadetto da parte dell'Atalanta e al suo ritorno in massima serie.\nLa prima parte della stagione 2011-2012 \u00e8 anche l'ultima spesa da Padoin a Bergamo: nonostante sia ormai tra i punti fermi della squadra oltrech\u00e9 indicato dall'ambiente come futuro capitano e \"bandiera\", il giocatore sveste definitivamente la maglia nerazzurra nel gennaio 2012.\nJuventus.\nIl 31 gennaio 2012, richiesto dal tecnico Antonio Conte che gi\u00e0 l'aveva avuto ai suoi ordini a Bergamo, viene acquistato dalla Juventus per 5 milioni di euro. Esordisce con la maglia bianconera l'8 febbraio, nella gara di Coppa Italia vinta 2-1 sul terreno del , nella quale d\u00e0 il via all'azione che porta al primo gol di Mart\u00edn C\u00e1ceres. Segna il suo primo gol con la nuova squadra il 17 marzo, nella trasferta sul campo della terminata 5-0 in favore dei bianconeri. Il 6 maggio, al termine della partita giocata contro il e vinta 2-0 sul campo neutro di Trieste, grazie anche alla contemporanea vittoria dell' contro i rivali del Milan, con una giornata d'anticipo conquista lo scudetto con la maglia bianconera, il primo della carriera per il giocatore. Pur facendo parte delle seconde linee, in breve Padoin si fa benvolere dai compagni e soprattutto dalla tifoseria juventina che, a fronte di umilt\u00e0 e spirito di sacrificio sempre messi in campo, ne far\u00e0 negli anni seguenti uno dei calciatori pi\u00f9 amati dallo Stadium.\nLa stagione 2012-2013 inizia con la vittoria della Supercoppa italiana a Pechino, match che vede la Juventus battere per 4-2 il ai tempi supplementari. Il 12 febbraio 2013 fa il suo esordio in Champions League nella trasferta vittoriosa di Glasgow contro il (0-3), subentrando a Federico Peluso, anche lui esordiente. Il 5 maggio seguente, grazie al successo interno per 1-0 ai danni del , conquista con tre giornate d'anticipo il secondo campionato consecutivo. Ancora un 5 maggio, stavolta del 2014, durante la festa per il terzo scudetto consecutivo della \"Vecchia Signora\", segna il gol-vittoria contro la sua ex squadra, l'Atalanta (1-0), dando cos\u00ec il suo contributo al raggiungimento dello storico record di punti (102) in campionato.\nIl 22 novembre seguente, in -Juventus (0-3), riceve la sua prima espulsione in carriera per somma di gialli. Un mese dopo, si fa parare dal napoletano Rafael il rigore decisivo nella finale di Supercoppa italiana a Doha. La stagione 2014-2015 vede tuttavia il giocatore contribuire al \"double\" nazionale dei bianconeri, nel frattempo passati in mano a Massimiliano Allegri, raggiungendo inoltre il 6 giugno 2015 la finale di Champions League, persa a Berlino contro il . Nella stagione seguente, l'8 agosto 2015 vince con la Juve la sua terza Supercoppa italiana, conquistata a Shanghai contro la Lazio, mentre il 17 aprile 2016 sigla il definitivo 4-0 nella sfida casalinga di campionato contro il Palermo, tornando al gol dopo quasi due anni. Il 25 dello stesso mese ottiene con la formazione torinese il quinto scudetto consecutivo della carriera: un successo che, nonostante il ruolo di gregario, ne fa definitivamente tra i punti fermi del plurivittorioso \u00abzoccolo duro\u00bb juventino nella prima met\u00e0 degli anni 2010.\nCagliari e Ascoli.\nDopo cinque anni a Torino, il 4 luglio 2016 il calciatore passa al , neopromosso in Serie A, per euro. Il successivo 2 ottobre, nella vittoria 2-1 al Sant'Elia contro il , realizza la sua prima rete in maglia rossobl\u00f9. Fin dal suo approdo in Sardegna si afferma immediatamente nell\"undici\" titolare, contribuendo negli anni seguenti al raggiungimento di tre salvezze consecutive.\nNell'estate 2019 lascia da svincolato il club rossobl\u00f9 e si accasa all', in Serie B. Dopo un campionato concluso con la salvezza, nell'ottobre 2020, a stagione iniziata, rescinde il suo contratto con il club marchigiano e nelle settimane seguenti ufficializza il suo ritiro dal calcio giocato.\nNazionale.\nDisputa la prima partita con la casacca azzurra dell' il 2 settembre 2002, nella partita persa contro la ; con questa selezione disputa nove partite e vince l'Europeo di categoria del 2003 disputato in Liechtenstein. L'avventura in azzurro continua con l' dove saranno sei le presenze, suggellate da un gol. Fa poi il suo esordio nell' il 15 agosto 2006, ed \u00e8 parte della spedizione italiana all'Europeo di categoria del 2007 organizzato nei Paesi Bassi.\nDopo il ritiro.\nIl 22 luglio 2021 torna alla entrando nello staff dell'allenatore Massimiliano Allegri, gi\u00e0 suo tecnico a Torino negli anni da calciatore, in qualit\u00e0 di collaboratore.\nStatistiche.\nPresenze e reti nei club.\n\"Statistiche aggiornate al 2 ottobre 2020.\""}
{"id": "406040", "revid": "287204", "url": "https://it.wikipedia.org/wiki?curid=406040", "title": "David Zabriskie", "text": "\u00c8 uno dei pochi corridori, e l'unico statunitense assieme a Tyler Farrar, ad aver vinto tappe al Giro d'Italia, al Tour de France e alla Vuelta a Espa\u00f1a. \u00c8 uno dei pochissimi ciclisti professionisti ad aver adottato una dieta esclusivamente vegetale\nHa ammesso l'uso di doping durante il suo periodo all'US Postal, ai tempi di Lance Armstrong.\nCarriera.\nCorridore specializzato nelle cronometro e nelle corse di linea, Zabriskie diventa professionista con la 7Up-Colorado Cyclist nel 1999. Dopo essersi distinto in alcune cronometro, tra cui quella al Giro Baby del 2000, entra nella US Postal Service nel 2001. Dopo alcuni incidenti fisici, ritorna in forma nel 2004 e vince una tappa (non a cronometro) alla Vuelta a Espa\u00f1a.\nEntra quindi nel 2005 nella Team CSC; vince una tappa al Giro d'Italia 2005 e la prima crono (di solo 19\u00a0km) del Tour de France 2005, diventando quindi il terzo statunitense dopo Greg LeMond e Lance Armstrong ad indossare la maglia gialla. Nel prologo distanzia Armstrong di 2 secondi chiudendo la frazione ad una velocit\u00e0 media di 54,676\u00a0km/h. Tiene la maglia gialla fino alla quarta tappa, quando cade poco prima dell'arrivo nella cronometro a squadre causando una mancata vittoria alla CSC. A causa della caduta, abbandona alla nona tappa.\nNel 2006 continua la sua avventura nella CSC, ma non riesce a ripetere i buoni risultati dell'anno precedente, deludendo soprattutto nelle cronometro, la sua specialit\u00e0. Al mondiale ciclistico di Salisburgo per\u00f2 si riscatta parzialmente terminando secondo nella prova a cronometro vinta da Fabian Cancellara e aggiudicandosi cos\u00ec la medaglia d'argento.\nDal 2008 veste la divisa del Team Garmin-Slipstream, squadra in precedenza nota come Slipstream-Chipotle. Nel 2009 ha vinto la sua prima corsa a tappe in carriera, il Tour of Missouri.\nAl termine della stagione 2013 annuncia il ritiro dall'attivit\u00e0 agonistica."}
{"id": "406044", "revid": "7967", "url": "https://it.wikipedia.org/wiki?curid=406044", "title": "Isabella II di Gerusalemme", "text": ""}
{"id": "406046", "revid": "1543377", "url": "https://it.wikipedia.org/wiki?curid=406046", "title": "I&quot;s", "text": "I\"s \u00e8 un manga \"sh\u014dnen\" scritto e disegnato da Masakazu Katsura e pubblicato tra il 1997 e il 2000 sulla rivista di Sh\u016beisha \"Weekly Sh\u014dnen Jump\" in 143 capitoli raccolti in 15 volumi, pubblicati tra il settembre 1997 e il luglio 2000. Ichitaka Seto \u00e8 un ragazzo timido e innamorato della sua compagna di classe Iori Yoshizuki ma, a causa di un trauma vissuto anni prima, non riuscir\u00e0 a confessare i propri sentimenti; per un colpo di fortuna, riuscir\u00e0 ad allacciare i rapporti con lei.\nDal manga sono stati realizzati due serie di OAV, la prima, From I\"s, nel 2002 e la seconda, I\"s Pure, tra il 2005 ed il 2006. Sia il manga sia le due serie di OAV animate sono state tradotte e pubblicate in altre lingue.\nTrama.\nSeto Ichitaka, uno studente di liceo, \u00e8 innamorato della sua compagna di classe Iori Yoshizuki, una modella e aspirante attrice di teatro, a cui non riesce a confessare i suoi sentimenti a causa di un trauma subito in passato da una ragazza per cui aveva un'infatuazione che l'aveva brutalmente respinto. Grazie a un colpo di fortuna, entra in coppia con Iori per il comitato organizzato per lo spettacolo di benvenuto dei nuovi studenti, coppia a cui la ragazza d\u00e0 il nome I\"s, dal nome dei due ragazzi. Seto riesce cos\u00ec ad allacciare un rapporto con lei, tentando di capire se Iori corrisponde i suoi sentimenti.\nMedia.\nManga.\n\"I\"s\" \u00e8 stato pubblicato sulla rivista \"Weekly Sh\u014dnen Jump\" di Sh\u016beisha a partire dal numero 19 uscito il 21 aprile 1997 fino al numero 24, pubblicato il 29 maggio 2000. I capitoli pubblicati su rivista sono stati 143, raccolti in 15 volumi \"tank\u014dbon\" pubblicati tra il 4 settembre 1997 e il 9 luglio 2000. Il manga \u00e8 stato poi ripubblicato in due ulteriori edizioni: una prima edizione \"kanzenban\" di 12 volumi, pubblicata tra il 19 dicembre 2005 e il 19 luglio 2006, e una seconda edizione di nove volumi pubblicati tra il 17 agosto 2012 e il 18 gennaio 2013.\nIl manga \u00e8 stato tradotto e pubblicato in diversi paesi. Viz Media ha tradotto in inglese pubblicando i 15 volumi tra il 15 aprile 2005 e il 4 settembre 2007 in formato cartaceo e tra il 12 novembre 2013 e il 25 febbraio 2014 in formato e-book, Planeta DeAgostini ha tradotto la serie in spagnolo tra il 1999 e il 2001 in un'edizione da 30 volumi, Tong Li Publishing ha pubblicato la serie in Taiwan tra il 25 marzo 1998 e il 15 settembre 2000 e poi l'edizione \"kanzenban\" in 12 volumi tra il 28 marzo 2008 e il 5 febbraio 2009, in Francia da Editions Tonkam tra il gennaio 2000 e il marzo 2001 in un'edizione da 9 volumi e poi l'edizione \"kanzenban\" da 12 volumi tra il 20 giugno 2007 e il 24 febbraio 2010 e in Messico da Grupo Editorial Vid in 30 volumi tra l'11 aprile 2003 e il 21 maggio 2004. In Italia, il manga \u00e8 stato pubblicato sulla testata Express di Star Comics dal luglio 1998 al settembre 2000 con cadenza mensile ma interrotta a causa della chiusura della testata; il manga \u00e8 stato poi ripreso da ottobre 2000 con la pubblicazione dei 15 volumi monografici con cadenza bimestrale fino al febbraio 2003.\nOAV.\n\"From I\"s\".\nDal manga \u00e8 stata tratta una serie, non fedele all'opera originale, intitolata in due OAV, pubblicati rispettivamente il 9 dicembre 2002 e il 19 marzo 2003, animati dallo studio Pierrot e da Arms Corporation, diretti da Y\u014dsei Morino e con Kumi Sakuma, Takahiro Sakurai e Tamaki Nakanishi che hanno doppiato rispettivamente Iori, Seto e Itsuki. I due OAV sono stati pubblicati anche da Viz Media negli Stati Uniti in un DVD Box il 24 marzo 2009.\n\"I\"s Pure\".\n\"I\"s Pure\" \u00e8 la seconda serie di OAV tratta dal manga di Katsura, trasposta fedelmente in 6 OAV pubblicati tra il 9 dicembre 2005 e il 23 giugno 2006. Diretto da Mamoru Kanbe e animato nuovamente dallo studio Pierrot e da Arms Corporation, il doppiaggio dei personaggi di Seto, Iori e Itsuki sono stati riassegnati, rispettivamente, a Katsuhito Nomura, Shizuka Itou e Asuka Nanase. La serie di OAV \u00e8 stata pubblicata anche in Italia da Kaz\u00e9 e negli Stati Uniti da Viz Media, in un DVD Box pubblicato il 24 marzo 2009.\nAltri media.\nNell'ottobre 1998 \u00e8 stata pubblicata una \"light novel\" dal titolo \"I\"s - Il cuore ferito\" scritta da Sukehiro Tomita e contenente illustrazioni di Katsura e pubblicato anche in Italia da Kappa edizioni.\nAlcuni personaggi del manga sono presenti nel videogioco \"Jump Ultimate Stars\".\nAccoglienza.\nIn un sondaggio di Cobs Online, I\"s risulta al primo posto tra i manga che gli intervistati maschili desidererebbero venisse trasposta in un live-action di \"Sh\u014dnen Jump\". Sul sito AnimeClick.it, risulta al 20\u00ba posto tra gli sh\u014dnen degli anni 90 pi\u00f9 apprezzata dagli utenti del sito.\nIl manga viene paragonato spesso a \"Video Girl Ai\", precedente opera dell'autore che riscosse notevole successo e anch'essa una commedia romantica: entrambe le opere si assomigliano per rispettare i canoni del genere, come il triangolo amoroso che si forma tra i personaggi, e per avere una forte presenza di \"ecchi\" con i personaggi femminili in pose spinte o semi nude e due protagonisti, Seto e Yota, sempre indecisi e inclini al fraintendimento. In \"I\"s\" per\u00f2, diversamente dal solito, la narrazione continua dopo il fidanzamento di Iori e Seto, mostrando pensieri pi\u00f9 maturi e seri diversamente dal tono comico e leggero della prima parte."}
{"id": "406048", "revid": "767487", "url": "https://it.wikipedia.org/wiki?curid=406048", "title": "Shandon", "text": "Gli Shandon sono un gruppo italiano ska core e punk rock formatosi nel 1994, sciolto nel 2006 e riformatosi nel 2012.\nA gennaio 2012 si sono riuniti per un tour che si \u00e8 concluso a Osnago il 7 settembre 2012. Il 20 novembre 2015 viene annunciata la riunione ufficiale della band sul proprio sito Internet.\nStoria.\nNel 1994 il gruppo fa uscire il demo \"Punk.Billy.Ska.Core\", e nel 1997 viene prodotto dalla casa discografica indipendente T.V.O.R. on vinyl il loro primo disco \"Skamobile\". La popolarit\u00e0 del gruppo cresce all'interno del panorama underground italiano con la pubblicazione, nel 1999, dell'album \"Nice Try\" e con il conseguente tour sia in Italia, dove fanno da spalla a band quali Rancid e The Offspring, che all'estero.\nNel 2000 viene pubblicato il loro terzo album \"Fetish\" al quale segue un'intensa attivit\u00e0 live in tutta Europa. L'album fetish viene distribuito anche in una seconda versione, contenente 3 bonus tracks.\n\u00c8 da questo album che viene estratta la traccia \"Placebo Effect\" primo video musicale della band, seguito dal video \"Janet\".\nNel 2001, il primo album \"Skamobile\", i due demo \"Shandon\" e \"Punk.Billy.Ska.Core\" (autoprodotti solo in cassetta), il 7\" \"Due gusti due baci\" e i pezzi pubblicati solo su compilation vengono uniti nel doppio CD \"Punk.Billy.Ska.Core\".\nAd inizio 2002 esce il quarto album, \"Not So Happy to Be Sad\" seguito da una split competition con la band tedesca Headlong. Dal quarto album vengono realizzati 3 video ufficiali: \"Evoluzione\", \"Legacy\" e \"My friends\".\nIl 2004 \u00e8 l'anno di uscita dell'ultimo disco della band, \"SixtyNine\". Uscito in due versioni (una versione limitata in digipack con alcuni brani inediti stampata in poche copie), \u00e8 l'album della maturit\u00e0 della band con sonorit\u00e0 pi\u00f9 viranti al rock che allo ska-core. Da quest'ultimo album viene estratta la traccia \"Viola\", dalla quale viene realizzato il video, distribuita anche in versione speciale inglese sotto il titolo \"A cure\". Ultimo video ufficiale dall'album \"SixtyNine\" \u00e8 \"Time\".\nPrima del loro annuncio ufficiale di scioglimento viene pubblicato un doppio DVD (contenente i video del gruppo e un live) e un CD live, \"Best Wishes! Live at Rolling Stone\".\nDurante i dieci anni di vita la band ha subito diversi cambiamenti di formazione: gli unici due membri che restano fissi dalla formazione allo scioglimento del gruppo sono Oliviero \"Olly\" Riva (chitarra e voce) e Andrea Castelli (basso e seconda voce).\nGli Shandon pur ottenendo un discreto successo anche commerciale, sono stati punto di riferimento della musica indipendente a cavallo tra gli anni '90 e i primi 00', realizzando 5 album e innumerevoli ep sempre grazie alla \"autoproduzione\" e l'appoggio di una piccola etichetta indipendente \"Ammonia Records\".\nNel 2001 nasce il gruppo Melloncek, dove suonano Andrea e Matteo (Teo). Nel 2004, dopo il loro scioglimento \u00e8 stato formato il gruppo The Fire da Olly e dai componenti dei Madbones e il gruppo Corni Petar da Marco Rossi.\nRecentemente Olly ha partecipato al progetto Rezophonic, una proposta discografica con scopo umanitario, con il pezzo \"Can You Hear Me?\" cantato insieme a Cristina Scabbia dei Lacuna Coil.\nIl gruppo si scioglie ufficialmente il 13 febbraio 2006, per poi tornare in attivit\u00e0 dal 2015, prima con una reunion, poi in modo stabile.\nReunion Tour.\nA dicembre 2011 tornano sul palco insieme in occasione del compleanno di Rock TV presso l'Alcatraz di Milano, suonando 3 canzoni del loro vecchio repertorio (\"Janet, Noir\" e \"P.N.X.\") e ufficializzando il ritorno del gruppo nella scena musicale italiana, con un ultimo tour nazionale a partire dal gennaio 2012. In contemporanea a questo tour nel febbraio 2012 esce il doppio cd \"The Best of - The Rest of\", mentre il 13 aprile 2012 viene pubblicato via web il video ufficiale della canzone \"Noir\" tratto dal quarto disco del gruppo \"Not So Happy to Be Sad\" del 2002.\nAlla fine del 2012 viene lanciato con successo il progetto crowdfunding per la realizzazione di un DVD con le immagini e, soprattutto, i suoni dell'ultimo concerto tenutosi il 7 settembre 2012 ad Osnago.\nIl 20 novembre 2015 dal proprio sito ufficiale la band annuncia una nuova riunione prevista per gennaio 2016. In allegato al comunicato, viene postata su Soundcloud una cover registrata dal gruppo del pezzo \"Locked Out of Heaven\" di Bruno Mars."}
{"id": "406049", "revid": "8897", "url": "https://it.wikipedia.org/wiki?curid=406049", "title": "5000 Lire", "text": ""}
{"id": "406051", "revid": "1534511", "url": "https://it.wikipedia.org/wiki?curid=406051", "title": "Henri Lebesgue", "text": "La teoria dell'integrazione di Lebesgue fu pubblicata per la prima volta nella sua tesi, \"Int\u00e9grale, longueur, aire\" (\"Integrale, lunghezza, area\"), all'Universit\u00e0 di Nancy nel 1902.\nBiografia.\nIl padre di Lebesgue, tipografo, mor\u00ec di tubercolosi quando suo figlio era ancora molto giovane, e Lebesgue stesso soffr\u00ec durante tutta la sua vita a causa di una salute molto cagionevole. In seguito alla morte del padre, sua madre lavor\u00f2 duramente per mantenere il figlio. Henri cominci\u00f2 i suoi studi al Coll\u00e8ge de Beauvais, dove mostr\u00f2 di essere un brillante studente, successivamente si trasfer\u00ec a Parigi dove studi\u00f2 prima al Lyc\u00e9e Saint Louis e poi al Lyc\u00e9e Louis-le-Grand. \nPer gli studi superiori, nel 1894, entr\u00f2 alla \u00c9cole normale sup\u00e9rieure di Parigi, dove consegu\u00ec nel 1897 il diploma di insegnante di matematica. Durante i successivi due anni studi\u00f2 nella sua biblioteca privata; fu quindi chiamato come docente al Lyc\u00e9e Centrale di Nancy dove insegn\u00f2 dal 1899 al 1902.\nIl 3 dicembre del 1903 Lebesgue spos\u00f2 Louise Marguerite Vallet, sorella di uno dei suoi compagni di studi; insieme ebbero due figli, Suzanne e Jacques, ma il loro matrimonio dur\u00f2 fino al 1916, anno del loro divorzio.\nCarriera matematica.\nLebesgue lavor\u00f2 alla sua tesi mentre insegnava a Nancy, ma il suo primo articolo, dal titolo \"Sur l'approximation des fonctions\", fu pubblicato nel 1898. Il contenuto di tale articolo era strettamente correlato al teorema di Weierstra\u00df sull'approssimazione di funzioni continue mediante polinomi. Tra marzo 1899 e aprile 1901 Lebesgue pubblic\u00f2 sei note nel \"Comptes Rendus\". La prima di queste, non attinente al suo studio sulla teoria dell'integrazione, riguardava un'estensione del teorema di Baire a funzioni a due variabili. Alcune tra le altre erano inerenti alla determinazione di aree di poligoni irregolari, a integrali di superficie di area minima con un contorno assegnato, e la quinta dava la definizione di integrale secondo Lebesgue di una qualsiasi funzione formula_1.\nLa tesi di laurea di Lebesgue, \"Int\u00e9grale, longueur, aire\", presentata alla Facolt\u00e0 di Scienze di Parigi nel 1903, fu pubblicata, lo stesso anno, negli \"Annali di matematica\" a Milano. Il primo capitolo riguardava la teoria della misura (si veda anche la misura di Borel); nel secondo capitolo viene definito l'integrale sia geometricamente, sia analiticamente. Il capitolo finale \u00e8 inerente, soprattutto, al problema di Plateau. La tesi \u00e8 spesso considerata uno dei migliori lavori mai scritti da un matematico.\nLe sue lezioni dal 1902 al 1903 furono raccolte in un breve trattato di \u00c9mile Borel \"Le\u00e7ons sur l'int\u00e9gration et la recherche des fonctions primitives\". Il problema dell'integrazione, considerato come la ricerca di una primitiva di una funzione, \u00e8 l'idea chiave del libro. Lebesgue presenta il problema dell'integrazione nel suo contesto storico, facendo riferimento a Cauchy, Dirichlet, e Riemann. Lebesgue illustra sei condizioni che \u00e8 opportuno che l'integrale soddisfi, l'ultima delle quali afferma che \"Se la successione formula_2 tende al limite formula_3, l'integrale di formula_2 tender\u00e0 all'integrale di formula_3\". Mostra, inoltre, come le sue condizioni conducano alla teoria della misura, al concetto di funzioni misurabili e alle definizioni geometriche e analitiche di integrale.\nSuccessivamente si concentr\u00f2 ancora sulle funzioni trigonometriche con il suo articolo (1903) \"Sur les s\u00e9ries trigonom\u00e9triques\". In quest'oper\u00e0 present\u00f2 i tre principali teoremi: che una serie trigonometrica rappresentante una funzione limitata \u00e8 una serie di Fourier, che il coefficiente n-esimo di Fourier tende a zero (Lemma di Riemann-Lebesgue), e che una serie di Fourier \u00e8 integrabile termine a termine. \nNegli anni 1904-1905 Lebesgue tenne ancora delle lezioni al Coll\u00e8ge de France, questa volta per\u00f2 sulle serie trigonometriche e fece pubblicare le sue conferenze su un altro dei piccoli trattati di Borel. In questo testo tratta ancora una volta il problema considerando il contesto storico in cui si colloca. Spiega le serie di Fourier, la teoria di Cantor-Riemann, l'integrale di Poisson e il problema di Dirichlet.\nIn un articolo del 1910, \"Representation trigonom\u00e9trique approch\u00e9e des fonctions satisfaisant a une condition\nde Lipschitz\", Lebesgue si occupa delle serie di Fourier di funzioni che soddisfano la condizione di Lipschitz; prova poi, che il lemma di Riemann-Lebesgue \u00e8 il miglior risultato possibile nel caso di funzioni continue.\nNella branca dell'analisi che si occupa di teoria della misura e in tutte le altre discipline matematiche a essa correlate, l'integrale di Lebesgue-Stieltjes generalizza la teoria dell'integrazione di Riemann-Stieltjes e quella di Lebesgue, mantenendo i molti vantaggi di quest'ultima in un quadro teorico pi\u00f9 generale. \nDurante il corso della sua carriera, Lebesgue tent\u00f2 anche di affermarsi nel campo della analisi complessa e della topologia. \nAd ogni modo, questi tentativi perdono di importanza in confronto ai suoi contributi nel campo dell'analisi reale; tali contributi ebbero un impatto decisivo sull'attuale forma e struttura dell'analisi reale e il suo metodo \u00e8 diventato parte integrante dell'analisi moderna.\nTeoria dell'integrazione di Lebesgue.\nL'integrazione \u00e8 un'operazione matematica che corrisponde all'idea informale di individuare l'area delimitata dall'asse delle ascisse e dal grafico di una funzione. La prima teoria dell'integrazione fu sviluppata da Archimede nel terzo secolo a.C.; tale teoria utilizzava il metodo delle quadrature, ma questa poteva essere applicata soltanto in determinate condizioni, in presenza di un elevato grado di simmetria geometrica. Dopo il lavoro di Pietro Mengoli, nel XVII secolo, Isaac Newton e Gottfried Wilhelm Leibniz hanno precisato, indipendentemente, l'idea che l'integrazione fosse sostanzialmente l'operazione inversa della derivazione, cio\u00e8 di un modo per misurare quanto rapidamente una funzione cambia nei vari punti del suo grafico. Questo permise ai matematici di calcolare per la prima volta un'ampia categoria di integrali. Tuttavia, diversamente dal metodo di Archimede, che era rigorosamente basato sulla geometria euclidea, il calcolo integrale di Leibniz e di Newton inizialmente non ebbe un fondamento rigoroso.\nNella prima parte del XIX secolo, Augustin Cauchy svilupp\u00f2 una teoria dei limiti rigorosa (ma che si basava solo su una nozione di numero reale piuttosto intuitiva); successivamente, intorno alla met\u00e0 dell'Ottocento, Bernhard Riemann continu\u00f2 in questa direzione formalizzando quello che oggi \u00e8 chiamato l'integrale di Riemann. Per definire questo integrale, si disegna sotto il grafico l'area di piccoli rettangoli e si calcola il limite delle somme delle aree di tali rettangoli. Per alcune funzioni, tuttavia, l'area totale di questi rettangoli non si avvicina a un singolo numero. Funzioni di questo tipo si dice che non posseggono integrale di Riemann.\nLebesgue propose un nuovo metodo di integrazione per risolvere questo problema. Invece di considerare le aree dei rettangoli, che pongono l'attenzione sul dominio della funzione, Lebesgue studi\u00f2 il codominio della funzione. L'idea di Lebesgue fu in primo luogo quella di sviluppare l'integrale per quelle che chiamava funzioni semplici, funzioni misurabili che assumono un numero finito di valori. In seguito lo defin\u00ec per funzioni pi\u00f9 complicate come l'estremo superiore di tutti gli integrali delle funzioni semplici pi\u00f9 piccole della funzione in questione.\nL'integrazione di Lebesgue gode della notevole propriet\u00e0 che ogni funzione integrabile secondo Riemann \u00e8 anche integrabile secondo Lebesgue, e per queste funzioni i due integrali coincidono. Ma ci sono numerose funzioni integrabili secondo Lebesgue che non posseggono l'integrale di Riemann.\nCome complemento degli studi sull'integrazione, Lebesgue defin\u00ec il concetto di misura di Lebesgue che estende l'idea di lunghezza da intervalli a insiemi molto pi\u00f9 generali chiamati insiemi misurabili: pi\u00f9 precisamente, le funzioni semplici sono funzioni che assumono un numero limitato di valori e ciascuno di questi valori \u00e8 assunto in un insieme misurabile del dominio. La tecnica di Lebesgue di trasformare un integrale in una misura \u00e8 facilmente generalizzabile a molte altre situazioni, e conduce al concetto moderno di teoria della misura.\nL'integrale di Lebesgue possiede qualche carenza. L'integrale di Riemann fu generalizzato all'integrale improprio di Riemann per riuscire a misurare funzioni il cui dominio di definizione non era un intervallo chiuso. L'integrale di Lebesgue si pot\u00e9 utilizzare per parecchie di queste funzioni, sempre fornendo lo stesso risultato, ma non per tutte. L'integrale di Henstock \u00e8 un concetto ancor pi\u00f9 semplice (si basa sulla teoria di Riemann piuttosto che su quella di Lebesgue) e comprende sia l'integrazione di Lebesgue sia l'integrazione di Riemann. Tuttavia, l'integrale di Henstock dipende da caratteristiche specifiche della retta reale e questa dipendenza non gli consente di costituire una vera generalizzazione, come accade all'integrale di Lebesgue.\nAltre attivit\u00e0 di Lebesgue.\nOltre alla dissertazione e a numerosi articoli (v. oltre), Lebesgue scrisse due libri, \"Le\u00e7ons sur l'int\u00e9gration et la recherche des fonctions primitives\" (1904) e \"Le\u00e7ons sur les s\u00e9ries trigonom\u00e9triques\" (1906).\nAnche se l'integrale di Lebesgue avrebbe potuto essere ulteriormente generalizzato, Lebesgue stesso non cerc\u00f2 di migliorare questo aspetto ma trascorse il resto della sua vita ad analizzare casi specifici, in particolare problemi di analisi matematica. Egli una volta scrisse: \"R\u00e9duites \u00e0 des th\u00e9ories g\u00e9n\u00e9rales, les math\u00e9matiques seraient une belle forme sans contenu\" (ridotta a teorie generali, la matematica sarebbe una bella forma senza contenuto)."}
{"id": "406054", "revid": "1851848", "url": "https://it.wikipedia.org/wiki?curid=406054", "title": "Ivano Bonetti", "text": "Suo padre Aldo ha giocato nel Brescia prima della seconda guerra mondiale, il fratello Mario e l'altro fratello Dario sono stati calciatori. Nel 1995 \u00e8 stato il primo di una serie di giocatori italiani a militare, nella seconda met\u00e0 degli anni 1990, nel campionato inglese.\nCarriera.\nGiocatore.\nEsordisce nella squadra della sua citt\u00e0, il Brescia, per passare in seguito a e , dove nella stagione 1985-1986 vince scudetto e Coppa Intercontinentale.\nDopo le esperienze con e , con cui vince il suo secondo scudetto, e un breve ritorno al Brescia, nel 1995 firma per il Grimsby Town, diventando primo straniero in squadra: . In un'intervista Ivano Bonetti ha raccontato che i suoi tifosi di Grimsby Town, un villaggio di pescatori, aprirono in tutta la contea un fondo \u201cBonetti\u201d, dove ognuno poteva versare il proprio contributo nel timore che la mancanza dell'ingaggio potesse privarli del loro beniamino.\nSegn\u00f2 il gol vincente contro il West Bromwich, allenato dall'ex manager del Grimsby, Alan Buckley. I rapporti con l'allenatore-giocatore del Grimsby, Brian Laws, sono piuttosto difficili perch\u00e9 l'arrivo dell'italiano ha catalizzato le attenzioni dei tifosi, cos\u00ec l'anno successivo si trasferisce al Tranmere Rovers, e poi dopo una breve esperienza al Crystal Palace torna in italia al Genoa. Dopo un'annata coi genovesi della Sestrese. Il 12 maggio 2000 si trasferisce in Scozia al Dundee.\nAllenatore.\nIl 12 maggio 2000 si trasferisce al Dundee in qualit\u00e0 di allenatore-giocatore portandosi con se il fratello Dario nel ruolo di vice. La prima stagione risulta positiva in cui la squadra arriva al sesto posto nella Scottish Premier League con accesso alla Coppa Intertoto. Il secondo anno alla guida dei \"Dees\" inizia male infatti viene eliminata al primo turno della Coppa Intertoto per mano del FK Sartid e arriva al nono posto in campionato. Il 3 luglio 2002 viene esonerato dopo alcune divergenze con la societ\u00e0.\nDirigente.\nDal 2007 \u00e8 direttore sportivo del Pescina; il 10 novembre 2009 fa nominare suo fratello Dario allenatore del club. Il 15 febbraio 2010 viene esonerato insieme al fratello Dario e tutto il suo staff. Il 7 settembre 2011 viene nominato direttore generale del Sulmona; nel marzo del 2012 viene sollevato dall'incarico. Da agosto 2020 \u00e8 responsabile del Settore Giovanile del Rimini Football Club."}
{"id": "406055", "revid": "767487", "url": "https://it.wikipedia.org/wiki?curid=406055", "title": "Abbi dubbi", "text": "Abbi dubbi \u00e8 l'11\u00ba album in studio del cantautore italiano Edoardo Bennato del 1989.\nSintesi.\nAbbandonata l'idea dei concept album, il cantautore napoletano pone la sua capacit\u00e0 artistica al servizio della nostalgia e, come \u00e8 nei suoi canoni, della denuncia sociale.\nIl degrado del suo territorio, il ricordo dell'infanzia e dei valori persi negli anni. Grande il successo commerciale del disco, grazie soprattutto al singolo apripista \"Viva la mamma\".\nTracce.\nTesti e musiche di Edoardo Bennato, eccetto dove indicato.\nFormazione.\nLa formazione di musicisti che hanno contribuito alla nascita di questo album \u00e8 numerosa, avendo partecipato ognuno a un numero ridotto di canzoni:"}
{"id": "406056", "revid": "287204", "url": "https://it.wikipedia.org/wiki?curid=406056", "title": "Bartels", "text": "Il cognome Bartels \u00e8 portato da varie personalit\u00e0"}
{"id": "406057", "revid": "6066", "url": "https://it.wikipedia.org/wiki?curid=406057", "title": "Papa Zefferino", "text": ""}
{"id": "406060", "revid": "121653251", "url": "https://it.wikipedia.org/wiki?curid=406060", "title": "Omar Milanetto", "text": "Caratteristiche tecniche.\nCentrocampista centrale, nel corso degli anni ha raffinato le doti di regista e di organizzatore di gioco in mezzo al campo. Alcuni lo consideravano un abile tiratore di rigori e calci piazzati.\nCarriera.\nClub.\nGli inizi con Juventus e Fiorenzuola.\nCresce calcisticamente nelle giovanili della Juventus, con cui conquista lo scudetto Primavera e il Torneo di Viareggio nell'annata 1993-1994. L'esordio tra i professionisti avviene nella stagione 1994-1995 in Serie C1 con la maglia del , squadra dell'omonimo paese in provincia di Piacenza. Con la formazione rossonera disputa due campionati, sfiorando la promozione in Serie B ai playoff della stagione 1994-1995.\nMonza e Como.\nNel dicembre 1996 si trasferisce al , con cui ottiene la promozione nella serie cadetta. A fine stagione passa al , sempre in Serie C1, dove rimane per tre stagioni.\nModena e Brescia.\nNel 2000-2001 approda al , con cui ottiene una doppia promozione dalla Serie C1 alla Serie A in due stagioni. In gialloblu affianca e successivamente sostituisce Vito Grieco nel ruolo di regista, guadagnandosi il soprannome di \"Hannibal\" per le sue doti fisiche e completando la maturazione tecnica e tattica.\nCon il Modena disputa due stagioni nella massima divisione, fino alla retrocessione del 2004, quando viene acquistato dal Brescia allenato da Gianni De Biasi che lo aveva avuto al Modena: a fine stagione le \"Rondinelle\" retrocedono, confermando comunque Milanetto per il successivo campionato di Serie B, nel quale realizza 8 reti (suo record personale).\nGenoa e Padova.\nNel 2006 passa al Genoa, in Serie B, con cui centra la promozione nella massima serie. Rimane in forza al \"Grifone\" per cinque stagioni consecutive, ritagliandosi sempre un posto da titolare nel centrocampo rossoblu, fino alla rottura con la tifoseria, avvenuta nella stagione 2010-2011. A seguito delle contestazioni al giocatore derivate da un gesto di stizza avvenuto dopo il goal vittoria nell'ultimo Derby della Lanterna nei confronti della tifoseria genoana e dalle conseguenti pressioni effettuate sulla societ\u00e0, Milanetto decide di lasciare il Genoa ed il 23 luglio 2011 viene annunciato il suo passaggio in forza al Lugano. Tuttavia, il 26 luglio, non ritenendo la B svizzera un palcoscenico abbastanza prestigioso, passa al Padova a titolo definitivo.\nIl 25 agosto segna la sua prima rete con la maglia biancoscudata nella partita d'esordio in serie B in quello che \u00e8 stato il suo stadio per diversi anni, nuovamente contro la , gara finita 2-2. Il suo secondo gol arriva nella gara contro l' vinta per 4 a 2 dopo che i padovani erano andati sotto per 1 a 0.\nIl 6 agosto 2012, dopo aver iniziato la preparazione con il Padova e disputato alcune amichevoli pre-stagionali Milanetto, in accordo con la societ\u00e0, decide di rescindere anticipatamente il proprio contratto.\nDopo il ritiro.\nNell'ottobre 2013 ricopre il ruolo di osservatore per il Genoa. \nCalcioscommesse.\nProcedimento ordinario penale presso Cremona.\nIl 28 maggio 2012 viene arrestato con l'accusa di associazione a delinquere finalizzato alla truffa sportiva, riguardo all'inchiesta sul calcioscommesse. Milanetto aveva un contratto in essere con il Padova fino al 30 giugno 2013 ed era tornato ad allenarsi con i compagni all'inizio di luglio dimagrito di 8 chili dopo la detenzione durata fino al 14 giugno.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva.\nProcedimento ordinario penale presso Genova.\nL'11 settembre 2012 il pm di Genova Mazzeo, data la mancanza di prove, chiede l'archivizione per Criscito, Milanetto, Dainelli e Palacio, indagati per la presunta combine volta a favorire la Sampdoria in lotta per la salvezza nel derby dell'8 maggio 2011.\nProcedimento sportivo.\nIl 10 luglio 2013, nell'ambito del , viene deferito dal procuratore federale Stefano Palazzi per illecito sportivo in riguardo al in relazione alla gara Lazio-Genoa del 14 maggio 2011.\nIl 24 luglio viene respinta la richiesta presentata dal suo avvocato di stralcio in attesa che si svolga il procedimento penale a Cremona; nel contempo Palazzi chiede per Milanetto una squalifica di 3 anni e 6 mesi.\nIl 2 agosto viene assolto in primo grado e il 17 agosto viene assolto anche in secondo grado.\nIl 13 agosto 2015 il procuratore federale Stefano Palazzi firma una sorta di deferimento bis per alcuni degli incolpati per le due partite Lazio-Genoa del 14 maggio 2011 e Lecce-Lazio del 22 maggio dello stesso anno secondo un \"ricorso per revocazione\" in base all'articolo 39 del Codice di Giustizia Sportiva che consente di tornare su situazioni gi\u00e0 giudicate in presenza di elementi nuovi e cio\u00e8 in questo caso l'interrogatorio di Ilievsky del 27 aprile 2015; per Milanetto chiede 3 anni e 6 mesi di squalifica.\nIl 30 settembre seguente la Corte Federale d'Appello della FIGC giudica per\u00f2 inammissibile il ricorso di Palazzi e conferma le sanzioni irrogate dalla Corte di Giustizia Federale il 17 agosto 2013."}
{"id": "406062", "revid": "1216132", "url": "https://it.wikipedia.org/wiki?curid=406062", "title": "Stillicidio", "text": "Lo stillicidio \u00e8 la caduta o lo sgocciolamento dell'acqua per effetto della forza di gravit\u00e0.\nIn ambito scientifico.\nEsso non \u00e8 una vera e propria precipitazione, poich\u00e9 il volume di acqua non \u00e8 intenso e nemmeno ha un flusso costante (come invece avviene per le cascate), ma \u00e8 solitamente costituito da flussi irregolari.\nFenomeni facilmente riscontrabili di stillicidio:\nLo stillicidio pu\u00f2 diventare pericoloso in montagna, nei tratti di strada esposti che costeggiano pareti di roccia: in questi casi, normalmente, le zone oggetto di stillicidio sono presidiate da cartelli che avvertono la possibilit\u00e0 di gocciolamenti dall'alto, proprio a causa dell'irregolarit\u00e0 dei flussi.\nNel linguaggio comune.\nPer estensione, nel linguaggio comune lo stillicidio indica una ripetizione convulsa e inappropriata. Ad esempio: uno stillicidio di dichiarazioni ai giornali da parte di un esponente politico, oppure uno stillicidio di post da parte di un utente del web. Oppure, una continua serie di telefonate a scopo pubblicitario."}
{"id": "406064", "revid": "57342", "url": "https://it.wikipedia.org/wiki?curid=406064", "title": "Immersione subacquea", "text": "L'immersione subacquea \u00e8 un'attivit\u00e0 che, al contrario del nuoto e dello snorkeling, prevede l'immersione completa del corpo umano in un ambiente liquido. La possibilit\u00e0 di esplorare l'ambiente subacqueo origina dalla peculiare caratteristica che l'essere umano condivide con pochi altri mammiferi di essere in grado di trattenere il respiro in acqua (riflesso di immersione).\nLe prime immersioni furono infatti in apnea e legate a necessit\u00e0 alimentari, col tempo, e soprattutto in seguito ad esigenze di natura bellica, sono stati studiati degli strumenti che permettessero all'uomo di prolungare la permanenza sott'acqua; furono quindi messe a punto diverse attrezzature che ebbero come conseguenza la successiva diffusione della pratica dell'attivit\u00e0 subacquea anche oltre l'ambito militare.\nAd oggi l'attivit\u00e0 subacquea conosce una diffusione molto vasta ed \u00e8 talvolta considerata attivit\u00e0 alla portata di chiunque, perfino individui con gravi disabilit\u00e0 motorie. La diffusione dell'attivit\u00e0 non pu\u00f2 per\u00f2 mai prescindere dal rispetto delle norme di sicurezza, dalla conoscenza delle leggi fisiche e scientifiche che la governano e dalla conoscenza delle procedure di emergenza.\nTipologie di immersione.\nVi sono vari tipi di immersione, a seconda dello scopo di questa; in particolare si hanno:\nA seconda del tipo di attrezzatura utilizzata si distinguono inoltre diversi tipi di immersione: \"in apnea\", \"con autorespiratore\" o \"tecnica\".\nImmersione in apnea.\nL'immersione in apnea \u00e8 il modo pi\u00f9 immediato per praticare attivit\u00e0 subacquea: nella sua definizione rozza, consiste semplicemente nel trattenere il respiro mentre ci si immerge.\nTuttavia, l'apnea \u00e8 un tipo di specialit\u00e0 sportiva complessa, che, come molte arti orientali, mira a portare corpo e mente in uno stato di rilassamento superiore, che ha come conseguenza il massimo risparmio di ossigeno ed il minimo affaticamento muscolare.\nIl tempo di permanenza in apnea sott'acqua \u00e8 legato a due fattori fondamentali:\nIl tempo di permanenza in apnea \u00e8 inoltre influenzato da una serie di fattori secondari come la profondit\u00e0, la capacit\u00e0 respiratoria, le condizioni fisiche dell'apneista, la temperatura dell'acqua.\nImmersione con autorespiratore.\nLa forma pi\u00f9 diffusa di immersione con autorespiratore \u00e8 quella effettuata con autorespiratore ad aria (ARA). Il subacqueo si immerge provvisto di una bombola di dimensione variabile (nell'immersione sportiva solitamente 15 o 18 litri) contenente aria compressa a 200 atmosfere (220 per le bombole da 18 litri). \nLa bombola \u00e8 corredata da un'attrezzatura, detto primo stadio, che ha lo scopo di ridurre la pressione dell'aria compressa presente nel contenitore (bombole) alla pressione ambiente e di erogare aria quando richiesta dal subacqueo per la respirazione o per immettere aria nel GAV. La riduzione della pressione pu\u00f2 avvenire in una sola fase (si parla quindi di erogatore \"monostadio\", ormai in disuso) oppure in due fasi (tramite un erogatore \"bistadio\"). Il primo stadio di un erogatore del secondo tipo dispone inoltre di altre uscite: una o pi\u00f9 ad alta pressione, ad una della quale viene agganciato il manometro; solitamente 4 uscite di bassa pressione alle quali \u00e8 connesso il giubbotto ad assetto variabile, il secondo stadio di riserva (o \"octopus\") e altre attrezzature come la muta stagna.\nL'immersione con autorespiratore pu\u00f2 essere effettuata con miscele di gas diversi dall'aria; si parla di autorespiratore ad ossigeno (ARO) (in inglese \"rebreather\") oppure di immersioni fatte con miscele particolari come l'Enriched Air Nitrox (EAN), che permette immersioni pi\u00f9 sicure o pi\u00f9 lunghe ma a profondita massime inferiori, o infine il Trimix, che permette il raggiungimento di profondit\u00e0 pi\u00f9 elevate.\nL'utilizzo di entrambe queste miscele richiede una formazione apposita e si configurano come immersioni tecniche.\nImmersione con erogazione da superficie.\n\u00c8 la tecnica maggiormente impiegata nella subacquea industriale, dove per lo svolgimento delle lavorazioni in immersione \u00e8 richiesta una pi\u00f9 lunga permanenza in acqua a profondit\u00e0 anche rilevanti. In questo caso la respirazione del sommozzatore \u00e8 assicurata da un apposito elmetto (in passato prevaleva l'utilizzo di pesanti scafandri) collegato ad un ombelicale da cui passa l'aria o la miscela gassosa pompata da superficie (tipicamente da un'imbarcazione). Lo stesso ombelicale comprende usualmente anche appositi cavi per le comunicazioni audio/video fra il sommozzatore e la superficie.\nLa fisica e la subacquea.\nAlcune leggi fisiche hanno un interesse particolare per quanto riguarda la subacquea.\nLe particolari condizioni dell'ambiente nel quale viene svolta l'attivit\u00e0 subacquea hanno infatti una serie di conseguenze sull'organismo; a ci\u00f2 si aggiungono gli effetti della temperatura e della pressione sui gas respirati. Alcuni di questi effetti sono comuni ai due tipi di immersione (immersione in apnea e immersione con autorespiratore), altri sono invece peculiari solo del secondo.\nAttrezzatura.\nNello svolgimento dell'attivit\u00e0 subacquea ci si avvale dell'uso di alcune attrezzature, distinguendo tra quelle usate indifferentemente dal tipo di immersione (apnea o con autorespiratore) e attrezzature specifiche di una delle due attivit\u00e0.\nTra queste attrezzature le principali sono:\nPer le immersioni con autorespiratore si utilizzano:\nL'essere umano e il nuovo ambiente.\nCi sono cose talmente evidenti che sfuggono all'attenzione e rischiano di passare quasi inosservate senza suscitare il giusto interesse ed approfondimento. \u00c8 doveroso ricordare che nel momento in cui ci si immerge, il fluido che ci avvolge \u00e8 l'acqua, molto pi\u00f9 denso dell'aria, la nostra abituale miscela di gas che, pi\u00f9 o meno inquinata, \u00e8 parte essenziale della nostra esistenza su questo pianeta.\nSi possono fare delle considerazioni molto semplici, a parte quelle sulle variazioni fisiche e fisiologiche dovute alla pressione cui il nostro organismo \u00e8 sottoposto.\nUdito.\nIn acqua i suoni sono trasmessi a una velocit\u00e0 nettamente superiore a quella dell'ambiente aereo (4 volte pi\u00f9 velocemente), proprio per effetto del maggiore modulo di incompressibilit\u00e0 dell'elemento liquido.\nSe ne deducono due cose:\nTemperatura.\nRispetto all'aria l'acqua ha una maggior capacit\u00e0 di disperdere il calore del corpo umano (circa 25 volte pi\u00f9 velocemente).\nQuesto \u00e8 il motivo per cui ci si deve proteggere con indumenti specifici (mute) anche per immersioni poco profonde ed in acque temperate. Solo nelle acque di alcuni mari tropicali, particolarmente caldi, si pu\u00f2 sfuggire a questa regola ma in ogni caso \u00e8 sempre opportuno indossare indumenti protettivi, per evitare possibili abrasioni o ferite.\nI possibili problemi fisici.\nCompensazione forzata dell'orecchio medio.\nPer effetto della pressione esterna, l'aria respirata dall'erogatore che raggiunge i polmoni tender\u00e0 a raggiungere anche tutte le altre cavit\u00e0 aperte del cranio del nostro organismo, compensandole in modo spontaneo.\nL'unica eccezione \u00e8 l'orecchio medio, che va compensato in modo forzato per aprire le trombe di Eustachio onde evitare problematiche all'apparato uditivo.\nImparare a compensare \u00e8 di importanza fondamentale: non \u00e8 infatti possibile intraprendere alcuna attivit\u00e0 subacquea, neanche molto modesta, senza praticare questa manovra. Infatti se all'interno dell'orecchio medio non si stabilisce una forza pari a quell'esterna la membrana timpanica sarebbe spinta violentemente verso l'interno, con conseguente gravissima rottura.\n\u00c8 opportuno inoltre evidenziare che la compensazione deve essere effettuata nel momento stesso in cui inizia la discesa ed essere ripetuta a giusti intervalli fino al raggiungimento della massima quota, per evitare al timpano anche il pi\u00f9 piccolo stress, senza attendere il sopraggiungere di sensazioni dolorose.\nEsistono tecniche pi\u00f9 o meno complesse per ottenere l'effetto di compensazione; per la subacquea vengono utilizzate le manovre di:\nBarotrauma e Sovradistensione polmonare.\nIl barotrauma \u00e8 una lesione ai tessuti provocata dal mancato equilibrio fra la pressione dell'aria contenuta in una cavit\u00e0 corporea e la pressione dell'ambiente circostante; si ha quando il corpo si muove in modo troppo repentino da (o verso) una condizione in cui la pressione \u00e8 pi\u00f9 elevata.\nI danni originano dal fatto che mentre l'aria \u00e8 comprimibile i tessuti non lo sono, quindi all'aumentare della pressione esterna l'aria contenuta nei tessuti offre una resistenza minore alla pressione mentre al diminuire della pressione esterna l'aria contenuta nel corpo umano tende a espandersi danneggiando, se non sono rispettati i tempi e i modi di espulsione, i tessuti nella quale \u00e8 contenuta.\nLa sovradistensione polmonare si verifica nell'attivit\u00e0 subacquea con autorespiratore durante la risalita, e solitamente negli ultimi 15 metri della stessa. L'aria respirata da un autorespiratore \u00e8 a pressione ambiente, autoregolata proporzionalmente alla profondit\u00e0. Se chiusa all'interno di un contenitore non rigido come il nostro corpo, essa aumenta di volume al diminuire della pressione ambientale e si espande quindi durante la risalita. L'aumento di volume pu\u00f2 essere tale da causare la rottura degli alveoli polmonari provocando il passaggio d'aria nella cavit\u00e0 pleurica con conseguente collasso del polmone (pneumotorace) o pi\u00f9 raramente nel mediastino (pneumomediastino) o, nell'eventualit\u00e0 peggiore, direttamente nel circolo venoso polmonare (embolia gassosa arteriosa o EGA).\nPatologia da decompressione.\nCon patologia da decompressione o PDD si intendono tutte quelle patologie derivanti da una riduzione della pressione ambientale; in particolare si hanno due patologie: il malessere da decompressione e la embolia gassosa arteriosa.\nMalattia da decompressione.\nLa MDD (sigla di malattia da decompressione) deriva dalla formazione di bolle all'interno del circolo ematico o dei tessuti e provocata dalla mancata eliminazione di gas inerti (azoto) in seguito ad un'immersione subacquea oppure all'esposizione a pressioni elevate.\nEmbolia Gassosa Arteriosa.\nL\"'E.G.A.\" (sigla di embolia gassosa arteriosa), \u00e8 una delle patologie pi\u00f9 gravi alle quali pu\u00f2 andare incontro un subacqueo, e si manifesta come presenza di bolle di gas all'interno della circolazione arteriosa.\nVertigine alternobarica.\nLa \"vertigine alternobarica\" \u00e8 di solito causata da una differenza di pressione tra le due cavit\u00e0 dell'orecchio, che porta ad uno squilibrio tra i vestiboli.Si pu\u00f2 verificare sia in discesa che in risalita, e di solito - a meno di traumi pi\u00f9 gravi - \u00e8 un fenomeno di breve durata e si presenta come un forte senso, appunto, di vertigine (o, nei casi pi\u00f9 forti, di ipoacusia, una riduzione della capacit\u00e0 uditiva).Si risolve interrompendo la discesa o, nel caso di risalita, \u00e8 solita scomparire in circa 15 minuti.\nNarcosi da azoto.\nLa \"narcosi da azoto\" (detta anche \"ebbrezza da alti fondali\") si verifica talvolta durante le immersioni subacquee in caso di pressioni ambientali superiori a circa 4 atmosfere (generalmente tra i 30-35 metri di profondit\u00e0) ma \u00e8 soggetta alle condizioni fisiche del soggetto, il quale potrebbe cominciare a sperimentare i primi effetti a profondit\u00e0 superiori. Viene inoltre accentuata dalla velocit\u00e0 di discesa tenuta per raggiungere tale profondit\u00e0. La narcosi da azoto pu\u00f2 causare eccessiva euforia, ansia, mancanza di coordinazione, calo della concentrazione, causando spesso eccessiva sicurezza nel soggetto il quale si spinge a compiere comportamenti che ne potrebbero compromettere la sicurezza. Le principali didattiche, prevedono un corso di abilitazione apposito per profondit\u00e0 dai 30 metri ai 40 metri, durante il quale vengono effettuate delle prove per verificare la suscettibilit\u00e0 del subacqueo a tale fenomeno e farne comprendere i limiti fisici.\nDidattica.\nLa pratica dell'attivit\u00e0 subacquea sportiva e ricreativa in Italia non \u00e8 vincolata ad alcun obbligo di detenzione di brevetto, anche se in alcune regioni sono in discussione delle normative locali per obbligare i subacquei ad immergersi solo tramite diving center locali, e quindi ad essere sottoposti a controlli; \u00e8 per\u00f2 consigliabile frequentare corsi appositi per apprendere la teoria e la tecnica.\nDa un punto di vista della didattica si distinguono i cosiddetti brevetti federali, rilasciati cio\u00e8 da organismi riconosciuti e affiliati alla CMAS (Conf\u00e9d\u00e9ration mondiale des activit\u00e9s subaquatiques) come la FIAS (Federazione Italiana Attivit\u00e0 Subacquee), la FIPSAS (Federazione Italiana Pesca Sportiva ed Attivit\u00e0 Subacquee) oppure ANIS (Associazione nazionale istruttori subacquei), dai cosiddetti brevetti commerciali, rilasciati da svariati organismi internazionali (tra cui, ad esempio, la Professional Association of Diving Instructors (PADI), Scuba Schools International (SSI), la National Association of Scuba Diving Schools (NASDS), la Scuba and Nitrox Safety International (SNSI), la Professional Scuba Schools (PSS), la National Academy of Scuba Educators (NASE).\nPer le attivit\u00e0 professionali della subacquea industriale \u00e8 invece richiesto il conseguimento di idonee qualifiche professionali, correlate alla localizzazione ed alla profondit\u00e0 delle immersioni lavorative da svolgersi (OTS nei porti, \"inshore diver\", \"offshore diver\" ed altofondalista per attivit\u00e0 fuori dai porti ed a quote batimetriche inferiori)."}
{"id": "406068", "revid": "123163080", "url": "https://it.wikipedia.org/wiki?curid=406068", "title": "Libero scambio", "text": "Il libero scambio \u00e8 un sistema di commercio internazionale nel quale merci e servizi possono circolare attraverso i confini nazionali senza barriere doganali, siano di tipo tariffario o non tariffario. \nIn un sistema di libero scambio, quindi, le autorit\u00e0 di governo non discriminano tra le importazioni a vantaggio delle produzioni interne, n\u00e9 sovvenzionano le esportazioni di prodotto interno sul mercato internazionale. In assenza di vincoli doganali, le quantit\u00e0 e i prezzi dei beni e servizi commerciati dipendono esclusivamente dalla domanda e offerta, vale a dire dalle cosiddette \"forze di mercato\". \nPi\u00f9 paesi che adottano tali reciproci accordi formano unarea di libero scambio, all'interno della quale i commerci transfrontalieri possono circolare liberi da barriere doganali, ma ciascun paese rimane libero di applicare dazi, tariffe e quote sulle importazioni dai paesi esterni all'area. Nel caso in cui gli accordi tra i paesi prevedano, oltre al libero scambio, l'unificazione delle barriere alle importazioni da paesi terzi, si parla di unione doganale.\nIn senso stretto, la nozione di libero scambio non comprende la circolazione transfrontaliera di capitali e lavoratori (i cosiddetti fattori di produzione), nel qual caso si avrebbe invece un mercato unico. \nLa teoria economica prevalente suppone che un paese benefici dal libero scambio anche in senso unilaterale: un paese guadagner\u00e0 dal rimuovere tutte le barriere agli scambi transfrontalieri, indipendentemente da quello che fanno gli altri paesi. Malgrado questo postulato teorico, nella realt\u00e0 sono pi\u00f9 spesso siglati accordi di reciprocit\u00e0 bilaterale o multilaterale.\nUn esempio di accordi bilaterali di libero scambio \u00e8 quello tra gli Stati Uniti d'America e la Corea del Sud.\nUn esempio di aree di libero scambio \u00e8 l'accordo nordamericano per il libero scambio.\nTeoria economica e libero scambio.\nLa letteratura riguardante gli effetti del libero scambio sulle economie dei diversi paesi \u00e8 estremamente ricca, sia sul versante teorico che dal lato delle analisi empiriche. Sebbene vi siano categorie che si avvantaggino e altre che si ritrovino svantaggiate dal libero scambio, vi \u00e8 una forte preponderanza tra gli economisti contemporanei a ritenere il libero scambio fonte di ricchezza netta per le varie nazioni coinvolte.\nAdam Smith e i vantaggi assoluti.\nLa prima modellizzazione teorica a difesa del libero scambio \u00e8, in generale, attribuita ad Adam Smith nella sua opera pi\u00f9 nota, La ricchezza delle nazioni (\"An Inquiry into the Nature and Causes of the Wealth of Nations\", 1776), nella quale cerca di contrastare le politiche mercantilistiche affermando che tutti i paesi guadagnerebbero se si specializzassero ciascuno nella produzione dei beni in cui \u00e8 pi\u00f9 efficiente, scambiandosi poi i prodotti finiti tramite il commercio internazionale. Tale principio, basandosi sui vantaggi assoluti, trovava il suo limite nel caso in cui una nazione fosse pi\u00f9 efficiente nella produzione di tutti i beni, nel qual caso non avrebbe alcun interesse nel commerciare con altri paesi.\nDavid Ricardo e i vantaggi comparati.\nLa teoria economica classica ha superato i limiti dell'impostazione di Adam Smith mediante la teoria dei vantaggi comparati, descritta nel 1815 da Robert Torrens nel suo lavoro \"Saggio sul commercio estero del grano\", poco dopo strutturata da David Ricardo nel suo Principi di economia politica e dell'imposta (\"Principles of Political Economy and Taxation\", 1817).\nSecondo questo principio, basato su un esempio che considera due paesi (Inghilterra e Portogallo) e due beni (vino e vestiti) e una risorsa produttiva (forza lavoro). Nel suo esempio, sebbene il Portogallo sia pi\u00f9 efficiente nella produzione di entrambi i beni, Ricardo mostra che i paesi troverebbero comunque vantaggio a specializzarsi nella produzione del solo bene nel quale godono di un vantaggio comparato, scambiando poi questo bene con l'altro tramite il commercio.\nHeckscher-Ohlin e i fattori di produzione.\nLa teoria, oggi nota come Modello di Heckscher-Ohlin (abbreviato H-O), sviluppata nei primi anni Novanta dagli economisti svedesi Eli Heckscher e Bertil Ohlin, \u00e8 un'estensione del lavoro di Ricardo. In tale modello i fattori di produzione sono due: capitale e lavoro, mentre nel lavoro di Ricardo era presente un solo fattore di produzione. Il modello H-O prevede quindi due fattori di produzione (lavoro, capitale), due paesi e due beni, ed \u00e8 per tale ragione talvolta chiamato modello \u201c2x2x2\u201d. \nAssumendo una diversa distribuzione relativa di lavoro e capitale tra i paesi e mantenendo i fattori di produzione non commerciabili tra paesi, il risultato ottenuto da H-O \u00e8 un equilibrio generale dove i paesi esportano il bene che utilizza pi\u00f9 in intensivamente il fattore di produzione relativamente pi\u00f9 abbondante. In tal senso, il commercio di beni tra paesi equivale a uno scambio dei fattori di produzione contenuto nei beni, e garantisce l'ottenimento di una soluzione che massimizza i profitti per i detentori dei fattori di produzione.\nNew Trade Theory.\nCon la teoria New Trade si intende una serie di modelli economici di commercio internazionale nel quale sono introdotte economie di scale crescenti e effetti rete tra le imprese della stessa industria. In tale modo, la teoria tende a spiegare la localizzazione delle imprese dello stesso settore in distretti industriale e a giustificare misure di protezione delle industrie nascenti, nel percorso di specializzazione industriale di un paese, o della nascita di un distretto.\nCuriosit\u00e0.\nNel descrivere l'ingenuit\u00e0 della \"vecchia morale, specialmente quella di Kant\", Nietzsche fa ricorso alla teoria del libero scambio. Come quella, infatti,\" pretende dal singolo quelle azioni che si desiderano da tutti gli uomini... come se ognuno sapesse senz'altro quale maniera d'agire giovi all'umanit\u00e0\", cos\u00ec questa \" presuppone che l'armonia generale debba prodursi da s\u00e9 secondo leggi innate di miglioramento\" (oggi si direbbe forze di mercato)."}
{"id": "406069", "revid": "1543377", "url": "https://it.wikipedia.org/wiki?curid=406069", "title": "Gaspar Sanz", "text": "Biografia.\nLaureato in teologia all'Universit\u00e0 di Salamanca. Secondo alcuni studiosi \u00e8 stato il miglior teorico spagnolo del XVII secolo sulla chitarra. Fu maestro di chitarra di \"Don Juan de Austria\" al quale dedic\u00f2 la sua famosa \"Instrucci\u00f3n de m\u00fasica sobre la guitarra espa\u00f1ola\" (suddivisa in tre libri), il titolo originale era: \nSi pensa sia morto a Madrid nel 1710."}
{"id": "406073", "revid": "2933838", "url": "https://it.wikipedia.org/wiki?curid=406073", "title": "AELS", "text": ""}
{"id": "406074", "revid": "9733", "url": "https://it.wikipedia.org/wiki?curid=406074", "title": "Partido Socialista Obrero Espa\u00f1ol", "text": ""}
{"id": "406075", "revid": "599", "url": "https://it.wikipedia.org/wiki?curid=406075", "title": "Niccol\u00f2 Sabbatini", "text": ""}
{"id": "406076", "revid": "599", "url": "https://it.wikipedia.org/wiki?curid=406076", "title": "Nicola Sabbattini", "text": ""}
{"id": "406079", "revid": "77358", "url": "https://it.wikipedia.org/wiki?curid=406079", "title": "Parti Socialiste", "text": ""}
{"id": "406084", "revid": "339392", "url": "https://it.wikipedia.org/wiki?curid=406084", "title": "Sozialdemokratische Partei", "text": ""}
{"id": "406085", "revid": "123629258", "url": "https://it.wikipedia.org/wiki?curid=406085", "title": "Marcelo Otero", "text": "Carriera.\nClub.\nIn Uruguay.\nHa iniziato la carriera nella seconda serie del campionati uruguaiani, nel Rampla Juniors. Acquistato da una delle pi\u00f9 blasonate squadre uruguaiane, il Pe\u00f1arol Montevideo, in tre stagioni nella massima serie, si mette in mostra con 29 reti in 57 partite.\nVicenza.\nNell'estate 1995 viene acquistato dal , assieme al connazionale Gustavo M\u00e9ndez, e nella stagione 1995-1996, al suo primo anno in Italia si distingue subito come attaccante d'area, segnando 12 reti in 30 presenze e diventando uno dei beniamini della tifoseria vicentina.\nNell'annata 1996-1997, alla seconda stagione con la maglia biancorossa segna 13 reti in 23 presenze, di cui 4 nella prima partita di campionato nella trasferta contro la Fiorentina dell'8 settembre 1996. In questa stagione l'allenatore berico Francesco Guidolin inizia a farlo giocare da esterno destro, sfruttando la sua velocit\u00e0 e il gioco di sponda del centravanti Roberto Murgita.\nNella Coppa Italia 1996-1997, disputa 5 partite su 9, giocando le due semifinali e la finale di andata, conquistando anch'egli il trofeo. Durante la finale di andata al San Paolo contro il Napoli dell'8 maggio 1997, un infortunio lo costringe a non disputare pi\u00f9 le restanti partite della stagione 1996-1997, obbligandolo a saltare l'importante sfida della finale di ritorno al Menti contro i partenopei del 29 maggio 1997.\nLa sua terza stagione con il , in serie A, si apre con il grave infortunio rimediato alla prima giornata contro la Sampdoria, che lo tiene lontano dai campi due mesi e mezzo, con la squadra berica impegnata nel doppio fronte della Coppa delle Coppe. Nonostante questo segna un gol in due presenze, in Europa, e altri 2 gol in 15 presenze in campionato, dove per\u00f2 si rompe il feeling con l'allenatore Guidolin, che spesso gli preferisce Luiso come unica punta.\nAlla sua quarta stagione biancorossa, nonostante il buon contributo di 10 gol in 28 presenze, l'annata del si chiude con un'amara retrocessione.\nSiviglia.\nTrasferitosi nella Liga spagnola, al Siviglia, vive tormentate stagioni, concludendo l'esperienza in Europa nel 2001.\nIl ritorno in Sudamerica.\nRitorna quindi in Sudamerica dove gioca nella Primera Divisi\u00f3n Argentina nel Club Atl\u00e9tico Col\u00f3n. Nel 2003 gioca l'ultima stagione della sua carriera nel Centro Atl\u00e9tico F\u00e9nix.\nNazionale.\nCon la sua nazionale, con cui ha debuttato il 19 ottobre 1994 contro il Per\u00f9, colleziona 24 presenze e 10 gol, facendo la sua ultima apparizione il 15 agosto 2000.\nNel 1995 \u00e8 titolare della Nazionale di calcio uruguaiana, vincitrice della Copa Am\u00e9rica 1995 contro il Brasile, dove si mette nuovamente in mostra con 3 reti, tutte nei momenti decisivi delle partite, nei Quarti di finale e nella Semifinale contro la Colombia."}
{"id": "406087", "revid": "62004", "url": "https://it.wikipedia.org/wiki?curid=406087", "title": "Competizioni ciclistiche", "text": ""}
{"id": "406094", "revid": "9733", "url": "https://it.wikipedia.org/wiki?curid=406094", "title": "Labour Party", "text": ""}
{"id": "406109", "revid": "6923", "url": "https://it.wikipedia.org/wiki?curid=406109", "title": "Marius Stankevi\u010dius", "text": "Caratteristiche tecniche.\nGiocatore.\nTerzino destro abile a giocare su entrambe le fasce, in grado di fornire - grazie alla propria versatilit\u00e0 - pi\u00f9 soluzioni al proprio allenatore. Pur trovando la sua collocazione ideale lungo l'out destro in una difesa a quattro - svolgendo entrambe le fasi di gioco - in caso di necessit\u00e0 poteva adattarsi a centrale in un 3-5-2 o a mediano.\nIn possesso di una discreta agilit\u00e0 nonostante la stazza, si distingueva - oltre che per lo stacco aereo - per la battuta nelle rimesse laterali, in grado di coprire un raggio di circa di 34 metri raggiungendo l'altezza del dischetto dell'area di rigore, dote utilizzata per mettere in pratica vari schemi su palla inattiva.\nCarriera.\nGiocatore.\nClub.\nCresce calcisticamente nell', squadra della cittadina di Panev\u0117\u017eys, Lituania, nella quale disputa quattro stagioni, dal 1998 al 2002.\nIn seguito passa al Brescia allenato da Mazzone. Durante la sua prima stagione in maglia biancoazzurra disputa 2 partite e il suo secondo anno in Italia, iniziato a Brescia, si conclude a Cosenza in prestito. Con i calabresi in serie B colleziona 8 presenze terminando il campionato con una retrocessione in Serie C1. La stagione 2003-2004 vede il suo ritorno a Brescia nella massima categoria con 15 presenze, ed in quella stagione il lituano gioca anche 3 gare nell'Intertoto disputato dalle Rondinelle. Nel 2004-2005 colleziona 33 presenze e 3 gol, con la squadra che retrocede. Rimasto anche in Serie B, \u00e8 titolare per i vari tecnici bresciani (Maran, Zeman, Somma e Cosmi), disputando 71 gare impreziosite da 5 reti. Con le sue 156 apparizioni \u00e8 lo straniero con pi\u00f9 presenze con la maglia del Brescia.\nIl 3 luglio 2008 viene acquistato dalla Sampdoria per 3 milioni di euro. Fa il suo esordio in maglia blucerchiata il 30 agosto 2008 in occasione di Sampdoria-Inter (1-1). Il 16 novembre 2008 ha segnato il suo primo gol in maglia blucerchiata, nell'incontro vinto dalla Sampdoria 3-2 contro il Lecce. Il 18 settembre 2008 fa il suo esordio in Coppa UEFA contro i suoi connazionali del Kaunas nella gara terminata 5-0 per la Sampdoria. Il 26 novembre 2008 \u00e8 stato eletto calciatore lituano dell'anno per la prima volta. Il laterale blucerchiato ha totalizzato 722 punti nella speciale classifica, superando Tomas Danilevi\u010dius (606, vincitore delle edizioni 2006 e 2007) e Deividas \u0160emberas (515). Il 28 gennaio 2009 segna il suo secondo gol in maglia blucerchiata in occasione di Sampdoria-Lazio terminata 3-1. La terza ed ultima rete \u00e8 quella del pareggio all'ultima giornata a Palermo. Il 14 novembre 2009 viene rieletto calciatore lituano dell'anno per la seconda volta totalizzando 1140 punti, superando Deividas \u0160emberas (478) e Tomas Danilevi\u010dius (293).\nIl 6 gennaio 2010 si trasferisce in prestito, al Siviglia. Con il club andaluso il giocatore baltico disputa 16 partite nel campionato nel quale raggiunge il quarto posto e le qualificazioni per i preliminari di Champions League, 2 nella Coppa del Re vinta proprio dai \"nervionenses\" e 2 nella massima competizione europea per club. Al termine della stagione il club decide di non esercitare l'opzione, ragion per cui il giocatore di Kaunas ritorna al club doriano il 1\u00ba giugno. Il 31 agosto 2010, dopo aver giocato la gara di ritorno dei preliminari di Champions con la squadra ligure, si trasferisce in prestito con diritto di riscatto al Valencia, dove ha accumulato 8 presenze e un gol a fine 2010.\nL'11 luglio 2011 viene acquistato a titolo definitivo dalla Lazio, la quale lo preleva dalla Sampdoria per 800.000 euro, dopo una stagione vissuta in prestito al Valencia. Il giocatore sottoscrive un contratto triennale Il 26 maggio 2013 vince la Coppa Italia battendo in finale la Roma per 1-0. Dopo due stagioni conclude l'esperienza con la Lazio con cui ha disputato solo 16 partite ufficiali. Il 6 settembre 2013, dopo due stagioni con la maglia della Lazio, viene ceduto al club turco del Gaziantepspor. L'11 agosto 2014 viene acquistato a titolo definitivo dalla formazione tedesca dell'Hannover 96. L'anno seguente gioca nel Cordoba in Spagna. Il 9 agosto 2016 torna in Italia firmando un contratto biennale con la Robur Siena in Lega Pro. Il 17 luglio 2017 firma un contratto con il in Serie D diventandone anche l\u2019allenatore nel novembre 2018.\nNazionale.\nGioca titolare nella nazionale lituana, per la quale conta pi\u00f9 di 60 presenze ufficiali.\nFa parte della squadra rappresentativa della Padania al Mondiale per nazioni non riconosciute che si tiene a Londra nel mese di giugno 2018. La Padania \u00e8 nel girone C con Terra dei Siculi, Tuvalu e Matabeland\nAllenatore.\nNella stagione 2018-2019 quando \u00e8 ancora militante nella rosa del Crema viene promosso alla carica di giocatore-allenatore. Esordisce da allenatore nella partita contro il Lentigione disputata il 18 novembre.\nNel luglio 2020 assume la carica di allenatore del , militante in Eccellenza, ricoprendo contemporaneamente anche la carica di vice-allenatore della Nazionale lituana. Nel luglio del 2021 risolve consensualmente il contratto con il Lumezzane per diventare commissario tecnico della Lituania Under-21.\nStatistiche.\nStatistiche da allenatore.\n\"Statistiche aggiornate al 5 maggio 2019.\""}
{"id": "406115", "revid": "1305772", "url": "https://it.wikipedia.org/wiki?curid=406115", "title": "Gradi", "text": ""}
{"id": "406128", "revid": "120862490", "url": "https://it.wikipedia.org/wiki?curid=406128", "title": "Lingua hausa", "text": "Lo hausa (\u0647\u064e\u0648\u0652\u0633\u064e in alfabeto ajami) \u00e8 una lingua ciadica appartenente al gruppo delle lingue afro-asiatiche. Con un numero di parlanti madrelingua di 48,6 milioni e altri 26,3 milioni che lo usano correntemente come seconda lingua, al 2021 \u00e8 uno degli idiomi pi\u00f9 parlati in Africa. In totale, si contano 75 milioni di parlanti, ma una stima pi\u00f9 precisa riportata su un articolo del The Herald (\"Hausa Is World\u2019s 11th Most Spoken Language\", 18 ottobre 2019) potrebbe superare abbondantemente i 100 milioni.\n\u00c8 diffuso soprattutto in Nigeria del nord e Niger, ma anche in Benin, Burkina Faso, Camerun, Ciad, Congo, Eritrea, Ghana, Sudan, Senegal e Togo. Lo hausa standard letterario si basa sul dialetto di Kano. Si utilizzano l'alfabeto latino (boko) e quello arabo (ajami).\nAlfabeto boko e pronuncia.\nL'alfabeto hausa si chiama \"boko\". Il boko \u00e8 basato sull'alfabeto latino ed \u00e8 stato confezionato dai colonizzatori britannici e imposto negli anni '30 al posto dell'alfabeto arabo, detto \"ajami\", comparso nel XVII\u00b0 secolo e dotato di alcune modifiche per rappresentare meglio i suoni dell'hausa. Il nome \"\"boko\" deriva o dalla parola inglese \"book\" o da una parola hausa che significa \"frode, inganno\", con un riferimento al fatto che secondo gli hausa l'alfabeto latino era inferiore rispetto a quello ajami, legato alla letteratura coranica. L'ajami si usa ancora nelle scuole islamiche e quando ci si approccia alla letteratura coranica o alla letteratura hausa antica registrata nei manoscritti antichi, anche conoscendo gi\u00e0 l'alfabeto arabo (tale per cui si \"ricicla\" e arricchisce assimilando le modifiche presenti in hausa. Un simile ragionamento pu\u00f2 essere effettuato per tutte le lingue che si scrivono (anche) con l'alfabeto arabo: si pensi all'indonesiano, parsi, swahili e urdu). L'alfabeto hausa ha la limitazione tale per cui l'allungamento vocalico e l'intonazione non vengono segnalate (in altre lingue, l'allungamento vocalico \u00e8 per esempio segnalato con un macron/sbarretta sopra la vocale o scrivendo due volte la vocale come in finlandese; i toni sono marcati solo nei materiali didattico-pedagogici recenti). L'hausa ha dei prestiti dall'arabo che vengono per\u00f2 adattati alla fonetica dell'hausa.\nQuanto ai toni, l'hausa ha tre modi di intonare la vocale: intonazione acuta, intonazione grave, intonazione discendente. L'intonazione acuta non ha segni (altrimenti, si mette l'accento acuto sulla vocale per indicare l'intonazione alta e squillante); l'intonazione grave ha l'accento grave per indicare l'intonazione bassa e cupa; l'intonazione discendente ha l'accento circonflesso per indicare una discesa in picchiata. Pertanto le combinazioni sono: a, e, i, o, u; \u00e0, \u00e8, \u00ec, \u00f2, \u00f9; \u00e2, \u00ea, \u00ee, \u00f4, \u00fb. In altre lingue, i toni sono segnati con simili diacritici sopra e/o sotto la vocale o sono sostituiti con i numeri dopo la sillaba. In hausa, non esistono le consonanti geminate/tensificate, come nell'italiano \"palla\". L'allungamento vocalico di solito non viene segnalato, ma Blench (2011), in una sua ricerca sull'hausa, scrive due volte di fila la vocale se lunga. Se vi si unisce un diacritico tonale, ripete pure il diacritico tonale. Quindi si ottengono le seguenti combinazioni: aa, ee, ii, oo, uu; \u00e0\u00e0, \u00e8\u00e8, \u00ec\u00ec, \u00f2\u00f2, \u00f9\u00f9; \u00e2\u00e2, \u00ea\u00ea, \u00ee\u00ee, \u00f4\u00f4, \u00fb\u00fb. In alternativa, si scrive con la sbarretta/macron sopra una sola vocale e in cima al macron si accavalla il simbolo di andamento tonale. L'allungamento vocalico in particolare pu\u00f2 aiutare a distinguere coppie di parole altrimenti identiche insieme al contesto. L'hausa pu\u00f2 avere prestiti inglesi e arabi, accomodati alla fonetica e ortografia hausa. Per esempio, il suono P /p/ \u00e8 assente ma si pu\u00f2 imitare con F /\u0278/.\nGrammatica.\nLo hausa si differenzia dalla maggior parte delle altre lingue africane, e si avvicina alle lingue semitiche, per la distinzione fra genere maschile e femminile dei sostantivi e aggettivi. Ad esempio: \"dogon yaro\" = ragazzo alto; \"doguwar yarinya\" = ragazza alta.\nIl verbo hausa non viene flesso direttamente; la flessione \u00e8 a carico dei pronomi personali."}
{"id": "406133", "revid": "1318658", "url": "https://it.wikipedia.org/wiki?curid=406133", "title": "Hausa", "text": ""}
{"id": "406142", "revid": "289247", "url": "https://it.wikipedia.org/wiki?curid=406142", "title": "Personaggi Shakespiriani", "text": ""}
{"id": "406188", "revid": "1632387", "url": "https://it.wikipedia.org/wiki?curid=406188", "title": "Piet\u00e0 (arte)", "text": "La piet\u00e0 \u00e8 un tema artistico biblico, che raffigura Maria che sorregge il corpo senza vita del figlio Ges\u00f9 Cristo, dopo la sua passione e deposizione. L'iconografia ha origini tedesche che si riconoscono nel \"Vesperbild\".\nLa piet\u00e0 \u00e8 anche uno dei sette dolori di Maria Addolorata (\"Mater dolorosa\" in latino). \nUn soggetto simile, ma meno diffuso, \u00e8 la \"lamentatio\" o compianto sul Cristo morto, in cui Maria \u00e8 circondata da altri personaggi che piangono la morte di Ges\u00f9.\nEsempi.\nLa piet\u00e0 \u00e8 stato un soggetto molto popolare nelle arti figurative, soprattutto nella pittura e nella scultura, in particolar modo durante il Rinascimento. \nAlcuni celebri esempi sono:"}
{"id": "406189", "revid": "1603714", "url": "https://it.wikipedia.org/wiki?curid=406189", "title": "Piet\u00e0", "text": ""}
{"id": "406195", "revid": "1318658", "url": "https://it.wikipedia.org/wiki?curid=406195", "title": "Zooming User Interface", "text": "La Zooming User Interface (chiamata anche Zoom World) \u00e8 un'interfaccia utente concepita da Jef Raskin di concezione differente rispetto alla classica interfaccia della simulazione di una scrivania. In questa interfaccia viene abbattuto il concetto di sistema operativo, di nome di file, di programma e di organizzazione secondo directory.\nSecondo questo sistema, un utente pu\u00f2 navigare attraverso i contenuti del proprio computer attraverso un sistema di zoom. All'accensione del sistema l'utente si trova di fronte a delle isole che rappresentano le proprie possibilit\u00e0 di scelta su dove reperire i dati di cui ha bisogno: un'isola per la memoria centrale, hard disk o altro (tutte queste isole sono debitamente specificate con un nome), un'isola per il cuore del sistema, un'isola per le periferiche, uno per l'accesso a Internet e cos\u00ec via.\nL'utente pu\u00f2 zoomare sopra i propri dati partendo dalla totalit\u00e0 delle informazioni contenute nel proprio computer e scendere di quota (attraverso zoom in ascesa e in discesa) attraversando i documenti divisi in sezioni, verso la dislocazione del documento; quando l'utente trova le informazioni desiderate pu\u00f2 zoomare fino ad arrivare a leggere tutte le informazioni contenute nel documento: questa procedura equivale alla scelta e all'apertura di un documento con un computer avente un sistema a simulazione di scrivania.\nQuando il livello di dettaglio presente nell'oggetto ridimensionato viene modificato per adattare le informazioni rilevanti alla dimensione corrente, invece di essere una vista proporzionale dell'intero oggetto, si parla di zoom semantico.\nQuando si arriva sopra il documento questo \u00e8 direttamente modificabile attraverso i comandi appositi. Per esempio nel caso di un documento di testo volandoci sopra sarebbero disponibili i comandi un editor di testo per modificarlo, senza il bisogno di lanciare applicazioni.\nSecondo l'autore questo sistema di navigazione dei dati sarebbe pi\u00f9 naturale, e asseconderebbe gli studi della cognetica.\nStoria.\nIvan Sutherland ha presentato il primo programma per lo zoom e la creazione di strutture grafiche con vincoli e istanze, su un CRT nel suo programma Sketchpad nel 1962. \nUn'interfaccia pi\u00f9 generale \u00e8 stata realizzata dall'Architecture Machine Group negli anni '70 al MIT. Il rilevamento delle mani, il touchscreen, il joystick e il controllo vocale sono stati utilizzati per controllare un piano infinito di progetti, documenti, contatti, video e programmi interattivi. Uno degli esempi di questo progetto si chiamava Spatial Dataland. \nUn altro ambiente GUI degli anni '70, che utilizzava l'idea dello zoom era Smalltalk a Xerox Parc, che aveva infiniti \"desktop\" (solo successivamente coniati come tali da Apple Computer), che potevano essere ingranditi da una vista a volo d'uccello dopo che l'utente aveva ha riconosciuto una miniatura della configurazione della finestra per il progetto.\nLo sforzo pi\u00f9 lungo per creare una ZUI \u00e8 stato il progetto Pad ++ avviato da Ken Perlin, Jim Hollan e Ben Bederson alla New York University e proseguito presso l'Universit\u00e0 del New Mexico sotto la direzione di Hollan. Dopo Pad ++, Bederson ha sviluppato Jazz, poi Piccolo, poi Piccolo2D presso l'Universit\u00e0 del Maryland, College Park, che \u00e8 mantenuto in Java e C #. Gli sforzi ZUI pi\u00f9 recenti includono Archy del compianto Jef Raskin, ZVTM sviluppato presso INRIA(che utilizza la tecnica dell'obiettivo Sigma) e la semplice ZUI dell'ambiente di programmazione e del linguaggio Squeak Smalltalk. Il termine stesso ZUI \u00e8 stato coniato da Franklin Servan-Schreiber e Tom Grauman mentre lavoravano insieme ai Sony Research Laboratories. Stavano sviluppando la prima libreria Zooming User Interface basata su Java 1.0, in collaborazione con il Prof. Ben Bederson, Universit\u00e0 del New Mexico e il Prof. Ken Perlin, Universit\u00e0 di New York.\nGeoPhoenix, una startup di Cambridge, MA, associata al MIT Media Lab, fondata da Julian Orbanes, Adriana Guzman, Max Riesenhuber, ha rilasciato il primo Zoomspace commerciale di massa nel 2002-2003 sul palmare Sony CLI\u00c9 PDA, con Ken Miura di Sony.\nNel 2002 Pieter Muller ha esteso il sistema Oberon con un'interfaccia utente ingrandente e lo ha chiamato Active Oberon System. A causa di problemi di copyright \u00e8 stato rinominato inizialmente BlueBottle e successivamente A2. \nNel 2006 Hillcrest Labs ha introdotto il sistema di navigazione televisiva HoME, la prima interfaccia grafica con zoom per la televisione. \nNel 2007 Live Labs di Microsoft ha rilasciato un'interfaccia utente con zoom per la navigazione web chiamata Microsoft Live Labs Deepfish per la piattaforma Windows Mobile 5.\nL'iPhone di Apple (presentato per la prima volta a giugno 2007) utilizza una forma stilizzata di ZUI, in cui la panoramica e lo zoom vengono eseguiti tramite un'interfaccia touch. Uno ZUI pi\u00f9 pienamente realizzato \u00e8 presente in iOS schermata iniziale (a partire da iOS 7), con lo zoom dalla homescreen in cartelle e, infine, alle app. L'app foto rimpicciolisce da una singola foto a momenti, raccolte, anni. E allo stesso modo nell'app Calendario con viste giornaliere, mensili e annuali. Non \u00e8 un'implementazione ZUI completa poich\u00e9 queste operazioni vengono applicate a spazi delimitati (come pagine web o foto) e hanno una gamma limitata di zoom e panoramica.\nFranklin Servan-Schreiber ha fondato Zoomorama, sulla base del lavoro svolto presso i Sony Research Laboratories a met\u00e0 degli anni novanta. Il browser per lo zoom per collage di immagini ad alta risoluzione \u00e8 stato rilasciato in versione Alpha nell'ottobre 2007. Il browser di Zoomorama \u00e8 tutto basato su Adobe Flash (obsoleto dal 31 dicembre 2020). Lo sviluppo di questo progetto \u00e8 stato interrotto nel 2010, ma molti esempi sono ancora disponibili sul sito.\nDal 2008 al 2010 GNOME Shell ha utilizzato un'interfaccia utente di zoom per la gestione degli spazi di lavoro virtuali. Questa ZUI \u00e8 stata infine sostituita da un diverso design basato sullo scorrimento.\nNel 2017 \"bigpictu.re\" offre un blocco note infinito (infinito sia in panoramica che in zoom) come applicazione web basata su una delle prime librerie open source ZUI. \nInoltre l'interfaccia utente di Zircle offre una libreria dell'interfaccia utente open source che utilizza la navigazione zoomabile e forme circolari."}
{"id": "406205", "revid": "1437331", "url": "https://it.wikipedia.org/wiki?curid=406205", "title": "Giovanni Maria Angioy", "text": "Angioy fu protagonista della seconda fase dei moti rivoluzionari sardi contro il dominio coloniale e i privilegi feudali, e oltre che politico, fu anche docente universitario, imprenditore, banchiere e Giudice della Reale Udienza, il supremo organo giurisdizionale del Regno.\nBiografia.\nNato da Pier Francesco, nobile possidente, e Maria Margherita Arras Minutili originaria di Nuoro. In giovane et\u00e0 rimase orfano prima di madre e poi del padre, che da vedovo aveva indossato l'abito talare.\nA Bono si prese cura della sua educazione uno zio materno, don Taddeo Arras. In seguito, sempre a Bono, frequent\u00f2 dai padri Mercedari, nella scuola sita presso la chiesa del convento della Vergine della Mercede, titolo che dopo la chiusura del convento, decretata dal ministro Giovanni Battista Lorenzo Bogino nel 1776, fu cambiato in quello di San Raimondo Nonnato.\nA Sassari prosegu\u00ec gli studi presso i padri gesuiti al Seminario-Convitto Canopoleno e nel 1771 consegu\u00ec la laurea presso la locale universit\u00e0. I parenti lo inviarono a Cagliari per fare la pratica di avvocato sotto la guida dello zio avvocato Salvatore Nieddu de Minutili, ma l'Angioy dopo due mesi abbandon\u00f2 e si dedic\u00f2 agli studi di diritto. Nel 1772, su dispensa dell'allora re di Sardegna, pot\u00e9 intraprendere la sua carriera accademica e l'anno successivo vinse la cattedra d\"'Istituzioni Civili.\" Nel 1789 fu nominato Giudice della Reale Udienza.\nIl 13 giugno del 1781 l'Angioy prese in moglie Anna Belgrano, dalla quale ebbe tre figlie.\nLe idee della Rivoluzione francese.\nSulla facciata del Municipio di Bono si legge: Anche in Sardegna erano giunte le nuove idee che avevano animato la Rivoluzione. Certamente l'Angioy aveva letto le opere degli enciclopedisti, di Voltaire, Montesquieu e di Rousseau. Tra la nascente borghesia sarda circolavano, per lo pi\u00f9 clandestinamente, opuscoli e pamphlet politici francesi o di ispirazione rivoluzionaria. Le idee della Rivoluzione francese influenzarono molto il suo pensiero; Angioy era fermamente convinto della necessit\u00e0 di combattere la tirannide, allora nell'isola espressa dal feudalesimo mantenuto dai Savoia a danno dei sardi.\nI mali del feudalesimo.\nVittorio Amedeo II di Savoia aveva ricevuto la Sardegna in cambio della Sicilia, con il trattato dell'Aia (20 febbraio 1720), divenendo il 17\u00ba re di Sardegna. Ad inaugurare il nuovo Regno invi\u00f2 il suo luogotenente, poi vicer\u00e9, Filippo-Guglielmo Pallavicini, barone di Saint Remy. \nProprio il feudalesimo era il grande male della Sardegna. Basandosi sullo sfruttamento dei sudditi, esso penalizzava infatti l'unica fonte di reddito dell'isola: l'agricoltura. In quel periodo, l'isola era suddivisa in feudi, a parte le sette citt\u00e0 regie (Castelsardo, Sassari, Alghero, Bosa, Oristano, Iglesias e Cagliari, che erano esentate sin dal periodo spagnolo dal pagare i dazi feudali), ed altissime erano le rendite dovute agli arcivescovi di Cagliari e di Oristano, come pure quelle dovute ai maggiori feudatari come il marchese Alagon di Villasor, i marchesi Manca di Villahermosa di Thiesi e di Mores, il barone di Ossi, il Barone di Sorso e tanti altri.\nLe citt\u00e0 in quel periodo erano poco abitate, mentre gran parte della popolazione viveva nelle campagne, dove era vessata dalla durissima imposizione fiscale feudale: agli agricoltori veniva sottratto un quinto di ci\u00f2 che seminavano (diritto di giogo), mentre per i pastori il tributo consisteva nel versare un capo di bestiame ogni dieci (deghino). Per i vassalli le tasse erano innumerevoli: ogni capo famiglia, oltre agli altri tributi, doveva pagare un reale (feu) e versare al feudatario una parte degli animali di corte (galline da corte).\nI moti anti-feudali.\nDopo il rifiuto del Re alle richieste fatte dagli Stamenti - le celebri \u00abcinque domande\u00bb - e cio\u00e8: \nil 28 aprile 1794 (Sa die de sa Sardigna), i sardi si ribellano al governo piemontese. Sono i giorni \"de s'aciapa\" (la caccia ai piemontesi ancora in citt\u00e0). Furono catturati tutti i 514 funzionari continentali, incluso il vicer\u00e9 Vincenzo Balbiano, e furono cacciati via dall'isola. L'esempio fu seguito da altre citt\u00e0 e la rivolta si propag\u00f2 per tutta la Sardegna. L'isola viene provvisoriamente governata dalla Reale Udienza.\nL'anno successivo, precisamente il 6 luglio 1795, ci fu una seconda insurrezione, guidata dal partito dei novatori e dalle milizie cittadine che erano state create dopo la prima sollevazione del 28 aprile 1794. Stavolta, il bersaglio erano i \"normalizzatori\", i membri del \"partito\" conservatore, i pi\u00f9 eminenti dei quali erano il Generale delle Armi Gavino Paliaccio Marchese della Planargia e l'Intendente Generale Gerolamo Pitzolo. Nel corso del tempo, questi ultimi si rivelarono estremamente avversi ad ogni politica che concedesse alla borghesia e alle masse popolari un ruolo nel governo e nell'amministrazione della nazione sarda. Lo scopo dei moti rivoluzionari, secondo il Pitzolo e il partito dei normalizzatori, doveva limitarsi all'ottenimento di un riconoscimento e un ruolo per gli aristocratici e i possidenti sardi, lasciando per\u00f2 immutati gli assetti istituzionali e socio-economici esistenti. Intriso di cultura politica dell'Ancien R\u00e9gime, il Pitzolo era contrario ad ogni concessione democratica o riformatrice. Inoltre, tra l'autunno 1794 e l'estate 1795, il Pitzolo e il Marchese della Planargia lavorarono assiduamente ad un progetto reazionario per instaurare un vero e proprio stato di polizia. Questi personaggi infatti non vedevano altra soluzione per stroncare l'ala democratica degli Stamenti e le riforme che gli Stamenti stavano attuando nell'amministrazione della Sardegna. La determinazione del Pitzolo e del Paliaccio a ricorrere a misure repressive venne anche accentuata dal fatto che il nuovo vicer\u00e9, Vivalda, cerc\u00f2 in ogni modo di assecondare le istanze riformatrici dei novatori. Agli occhi del partito dei \"normalizzatori\" il vicer\u00e9 stava in questo modo minando la stessa autorit\u00e0 reale. La determinazione del Pitzolo e del Paliaccio a ricorrere a mezzi repressivi era anche indotta dalla loro preoccupazione per il fatto che gli Stamenti avevano istituito milizie cittadine che rispondevano direttamente alla volont\u00e0 degli Stamenti, e quindi avevano un ulteriore strumento di azione.\nLe milizie cittadine ebbero la meglio sulle truppe del Generale delle Armi, Marchese della Planargia. Il popolo armato si rec\u00f2 presso l'abitazione del Pitzolo che era difesa da alcuni armati. In seguito a trattative, il Pitzolo acconsent\u00ec ad arrendersi per farsi trasdurre presso il vicer\u00e9 che avrebbe dovuto garantire l'incolumit\u00e0 del Pitzolo e l'istituzione di un processo contro di lui e i suoi associati. Tuttavia il vicer\u00e9, per motivi che non sono stati chiariti, non volle prendere in custodia il Pitzolo il quale, rimasto in mano alla folla cittadina, venne trucidato. Il Generale delle Armi, Gavino Paliaccio Marchese della Planargia, venne arrestato e tenuto in custodia. Tuttavia, quando le lettere che sia lui che il Pitzolo avevano scritto vennero lette pubblicamente rivelando i loro piani di arrestare o eliminare i simpatizzanti del partito riformatore, le milizie cittadine presero il Paliaccio e lo uccisero lasciando il cadavere in balia della folla.\nIl nuovo vicer\u00e9 piemontese Filippo Vivalda di Castellino, richiamato dalla nobilt\u00e0 locale, rientr\u00f2 a Cagliari il 6 settembre, ma le rivolte e i tumulti non si placarono. Approfittando dei disordini, i feudatari logudoresi e la nobilt\u00e0 sassarese chiesero al re maggiore autonomia dal vicer\u00e9 e chiesero anche di staccarsi dal governo viceregio e dipendere direttamente dalla Corona.\nQueste richieste irritarono i cagliaritani, che fomentarono ancora di pi\u00f9 la rivolta e il 28 dicembre 1795 una grande massa di rivoltosi accorsi da tutto il Logudoro manifest\u00f2 a Sassari contro il sistema feudale, intonando il famoso canto di Francesco Ignazio Mannu: \"Procurade 'e moderare, Barones, sa tirannia\". A quella rivolta parteciparono tutte le classi sociali: borghesia, nobilt\u00e0 e popolo, che in quell'occasione si ritrovarono uniti per rivendicare l'autonomia del Regno.\nNel Logudoro i moti antifeudali si svilupparono nel 1795. In questa regione i diritti feudali non erano ben precisati ma pagati mediante barbare estorsioni. Si ribellarono i vassalli dell'Anglona: Sedini, Nulvi, Osilo si rifiutarono di pagare i diritti feudali. Pi\u00f9 tardi i moti si propagarono a Ittiri, Ossi, Tissi, Uri, Thiesi, Pozzomaggiore e Bonorva, e ad Ozieri e Uri i contadini s'impossessarono dei granai dei feudatari mentre ad Ossi il rettore parrocchiale De Quesada si allontan\u00f2 temporaneamente dalla villa. \nA sostegno dei moti cagliaritani, dai quali i nobili e i notabili sassaresi intendevano distinguersi, in molti paesi si strinsero patti d'intesa per non riconoscere pi\u00f9 il feudatario e chiedere il riscatto.\nCos\u00ec avvenne che nei giorni di Natale del 1795 numerosi uomini a piedi e a cavallo circondarono Sassari. Ai primi colpi d'artiglieria il duca dell'Asinara e alcuni feudatari fuggirono e la citt\u00e0 venne occupata dai rivoluzionari; i capi degli assedianti furono Gioachino Mundula e Francesco Cillocco. Fatti prigionieri il governatore Santuccio e l'arcivescovo Della Torre, i rivoltosi si avviarono verso Cagliari.\nLa carica di \"Alternos\".\nAl fine di sedare questi disordini, il 13 febbraio 1796 il vicer\u00e9 Filippo Vivalda e i rappresentanti degli Stamenti decisero di inviare nell'isola Giovanni Maria Angioy, allora magistrato della Reale Udienza. A lui venivano dati i poteri di \"Alternos\": poteva, cio\u00e8, esercitare il potere vicereale (al vicer\u00e9 spettava il plurale maiestatis \"nos\", il suo alter ego in periodo spagnolo veniva chiamato \"alter nos\").\nCon un'esigua scorta, egli part\u00ec da Cagliari inoltrandosi nel cuore della Sardegna. Durante il viaggio, nei vari paesi che attraversava, venne accolto con manifestazioni di simpatia mentre gli venivano esposti tutti i disagi sociali e i bisogni delle popolazioni.\nApparve a tutti come un liberatore e accese negli animi molte speranze. Si rese conto delle reali condizioni dell'Isola, con un'agricoltura arretrata e l'oppressione feudale, con i disagi dei contadini e la profonda miseria dei villaggi.\nOgni paese volle fargli omaggio di una scorta di uomini e quando giunse alle porte di Sassari il suo seguito era imponente. L'accoglienza fu trionfale: accorse tanta folla e anche i canonici della capitale turritana intonarono il \"Te Deum\". Nel grande affresco che Giuseppe Sciuti dipinse alla fine del XIX secolo nel salone delle assemblee del Palazzo della Provincia, si vede Giovanni Maria Angioy che entra a Sassari da trionfatore. Per la gente non era soltanto l\"'Alternos\" cio\u00e8 un \"facente funzione\" viceregia; non era soltanto un alto magistrato, ma era il liberatore.\nDalla parte degli oppressi.\nRidato ordine e tranquillit\u00e0 al Capo di sopra, Giovanni Maria Angioy chiese al vicer\u00e9 il riscatto dei villaggi infeudati, rifiutandosi di procedere alla riscossione dei tributi anche con la forza. Rispose al vicer\u00e9 che non avrebbe mai fatto l'esattore baronale. Si schier\u00f2 apertamente dalla parte degli oppressi, proclamando la distruzione della feudalit\u00e0 e dichiarando apertamente le sue idee, in opposizione ai reazionari e al vicer\u00e9.\nPer circa tre mesi cerc\u00f2 di ricucire il rapporto tra vassalli e feudatari con atti legali, ma ben presto si rese conto che gli mancava il supporto della borghesia cagliaritana ed anche il sostegno del vicer\u00e9.\nIl fallimento della rivolta.\nI suoi compagni di idee e di partito, per\u00f2, lo stavano pian piano abbandonando e la sollevazione popolare che aveva creduto di poter suscitare a Cagliari era svanita nel nulla.\nIn quei mesi il Piemonte veniva invaso dalle truppe di Napoleone e lui aveva avuto dei contatti con agenti francesi per preparare un piano eversivo e cacciare la monarchia. Ma gli eventi presero un'altra piega. Vittorio Amedeo III fu costretto a firmare il trattato di Cherasco e successivamente a Parigi, il 15 maggio 1796, la pace con i francesi. Si ritrov\u00f2 cos\u00ec senza nessun sostegno esterno ed a capo dei rivoltosi.\nIl vicer\u00e9 gli revoc\u00f2 la fiducia insieme ai poteri conferiti e si prepar\u00f2 a combatterlo. Sul suo capo venne messa una taglia di 3.000 Lire sarde mentre i soldati del vicer\u00e9 battevano ogni pista per procedere al suo arresto.\nIl 2 giugno part\u00ec con un esercito antifeudale diretto verso Cagliari; giunse ad Oristano l'8 giugno, ma venne battuto e abbandonato dai suoi.\nSi rifugi\u00f2 dall'amico don Michele Obino a Santu Lussurgiu e nella notte tra il 13 ed il 14 giugno del 1796, inseguito sul lato sinistro dalla cavalleria del cavalier Marcello di Cuglieri e sul fianco destro da 500 uomini del nobile macomerese don Giuseppe Passino e da un reggimento di militi a cavallo provenienti da Padria, l'Angioy riusc\u00ec a divincolarsi dalla stretta morsa degli inseguitori, grazie alle diversioni attuate dai fratelli Miguel e Andrea De Lorenzo, con popolani reduci dallo scontro di Oristano. Ormai abbandonato dai suoi partigiani, fu aiutato dai cavalieri scanesi, che lo travestirono da popolano e nonostante l'invitante taglia pendente sul suo capo e la schiacciante inferiorit\u00e0 numerica lo scortarono tra le impervie giogaie boscose del Montiferru in direzione di Thiesi. La sera del 16 giugno si diresse verso Porto Torres, da dove s'imbarc\u00f2 clandestinamente per Genova. Sperava di recarsi a Torino per ottenere ancora l'abolizione del feudalesimo. Una speranza tradottasi poi in una fuga rocambolesca in Francia.\nL'esilio.\nNel lungo esilio francese egli abbracci\u00f2 pienamente l'ideologia libertaria e repubblicana scaturita dalla rivoluzione dell'89. E appunto in nome della libert\u00e0 politica per la Sardegna, ancora oppressa dal dispotismo, cerc\u00f2 di far accogliere dal direttorio e da Napoleone \"primo console\" un piano militare per liberare l'isola, proclamandovi la repubblica indipendente e mettendola sotto la protezione della Francia. E con tutta probabilit\u00e0 vi sarebbe riuscito, se il corpo d'esercito raccolto in Corsica nel 1800 non fosse stato distolto all'ultimo momento dalla spedizione in Sardegna, perch\u00e9 destinato a sedare un tentativo insurrezionale controrivoluzionario scoppiato nel frattempo nella stessa Corsica. In compenso, la Francia si sarebbe avvantaggiata dei prodotti di cui la Sardegna abbondava: bestiame, formaggio, pellami, grano, metalli; e per di pi\u00f9, avrebbe conseguito una maggior sicurezza strategica nel Mediterraneo occidentale col controllo della base navale di La Maddalena (allora presidiata dalla flotta inglese) e degli approdi delle isole di San Pietro e Sant'Antioco, punti obbligati di riferimento nella navigazione tra Provenza e Nord Africa. G.M. Angioy coltiv\u00f2 ancora per qualche tempo l'idea di sensibilizzare governo e opinione pubblica francese sulle sorti dell'Isola. Nel corso del 1799 redasse le \"M\u00e9moires sur la Sardaigne\", in cui descriveva l'isola e le sue condizioni economiche, sollecitando il sostegno militare della Francia per la sua liberazione come repubblica indipendente.\nOrmai privo di rilevanti appoggi politici in terra sia sarda che francese, Giovanni Maria Angioy moriva a Parigi povero e solo il 22 febbraio del 1808, assistito e sostenuto dalla vedova Dupont. Non \u00e8 noto il luogo di sepoltura, probabilmente una fossa comune."}
{"id": "406208", "revid": "254059", "url": "https://it.wikipedia.org/wiki?curid=406208", "title": "Isabella di Brienne", "text": "Biografia.\nNata verso il 1306, era figlia di Gualtieri V di Brienne, duca d'Atene ecc., che fu ucciso nella battaglia di Halmyros vicino a Tebe nel 1311.\nSuo fratello Gualtieri VI di Brienne fu ucciso senza eredi nella Battaglia di Poitiers nel 1356, cos\u00ec Isabella eredit\u00f2 tutti i titoli e le propriet\u00e0 dei Brienne. \nSuo marito Gualtieri d'Enghien (sposato nel 1320) era morto nel 1345 circa.\nI suoi figli furono:\nRiguardo ai possedimenti in Grecia, va detto che Gualtieri VI di Brienne, fratello di Isabella, ne aveva perduto l'effettivo possesso fin dal 1340. Per cui il nipote Sohier d'Enghien eredit\u00f2 solo il titolo nominale di duca d'Atene oltre ad alcuni diritti su Argo e Nauplia, la cui signoria fu invece data in appannaggio del fratello Guglielmo dal 1356 fino alla morte, nel 1377. La figlia di Guglielmo, Maria d'Enghien, moglie del veneziano Pietro Cornaro, vendette poi i possedimenti alla Repubblica di Venezia nel 1388.\nL'eredit\u00e0 principale di Isabella tocc\u00f2 al suo terzo figlio maschio, Giovanni d'Enghien.\nFigli di Giovanni furono:"}
{"id": "406213", "revid": "1442080", "url": "https://it.wikipedia.org/wiki?curid=406213", "title": "Jolanda di Brienne", "text": "Biografia.\nIl 4 settembre 1210 fu celebrato il matrimonio tra Giovanni di Brienne e Maria del Monferrato i quali vennero poi incoronati re e regina di Gerusalemme, il 3 ottobre 1210, nella cattedrale di Tiro. Nel 1212, Maria del Monferrato diede alla luce una figlia, Isabella (o Yolanda), ma mor\u00ec poco dopo, probabilmente da febbre puerperale. Giovanni conserv\u00f2 la corona, ma solo come reggente per conto di sua figlia che visse la sua infanzia e giovinezza a Gerusalemme: per lei si preparava un matrimonio che garantisse la sicurezza del regno.\nL'unione con Federico II fu soprattutto un accordo diplomatico, fortemente voluto dal papa Onorio III: infatti nel marzo 1223 l'imperatore, che nel 1222 era rimasto vedovo della prima moglie Costanza, incontr\u00f2 a Ferentino il Papa con il quale sottoscrisse un trattato: Jolanda gli avrebbe portato in dote il titolo di regina di Gerusalemme, un titolo meramente onorifico ma molto prestigioso per Federico, che il Pontefice intendeva in tal modo vincolare all'impegno della crociata.\nNell'agosto 1225 Federico invi\u00f2 a Gerusalemme venti galee per accompagnare in Italia la tredicenne Jolanda col padre. Le galee attraccarono al porto di Brindisi in ottobre e gi\u00e0 il 9 novembre 1225 nella cattedrale il vescovo brindisino un\u00ec in matrimonio Federico e Jolanda.\nLe cronache del tempo indulgono sulla descrizione degli esotici festeggiamenti, avvenuti nel Castello di Oria\nFederico, quindi, contraendo il matrimonio con Jolanda, divenne subito reggente di Gerusalemme; alla morte di costei, conserv\u00f2 la reggenza per la minorit\u00e0 del figlio Corrado (1228); poi si autoproclam\u00f2 re (1229) contro la volont\u00e0 del papa. Jolanda mor\u00ec ad Andria infatti appena sedicenne, alcuni giorni dopo (sei o dieci a seconda delle fonti) aver dato alla luce Corrado. Venne sepolta nella cripta sottostante la cattedrale di Andria.\nDiscendenza.\nDall'unione con Federico nacquero:"}
{"id": "406222", "revid": "78273", "url": "https://it.wikipedia.org/wiki?curid=406222", "title": "Guidobaldo dal Monte", "text": ""}
{"id": "406246", "revid": "83531", "url": "https://it.wikipedia.org/wiki?curid=406246", "title": "Joe Adonis", "text": "Biografia.\nEmigrato illegalmente da Montemarano, in provincia di Avellino, giunse negli Stati Uniti nel 1915 e si stabil\u00ec a New York.\nInizi\u00f2 a fare il borseggiatore e negli anni '20 cambi\u00f2 il nome in Joe Adonis, iniziando a lavorare nella banda del gangster Frankie Yale, che operava a Brooklyn; in seguito si leg\u00f2 al gangster Lucky Luciano, di cui divenne amico e con il quale inizi\u00f2 a operare nel campo della prostituzione e del gioco d'azzardo a Manhattan.\nIl 15 aprile del 1931 Luciano organizz\u00f2 l'omicidio di Joe Masseria a Coney Island, al quale partecip\u00f2 anche lo stesso Adonis, insieme a Bugsy Siegel, Vito Genovese e Albert Anastasia.\nAlla fine della guerra castellammarese Luciano cre\u00f2 una nuova \u00abFamiglia\u00bb che sostitu\u00ec quella di Joe Masseria, in cui Adonis venne affiliato, venendo nominato capodecina. Adonis divenne uno dei luogotenenti pi\u00f9 importanti e fidati di Luciano, controllando racket come la prostituzione e il gioco d'azzardo nei territori di Broadway e Midtown a Manhattan. A Brooklyn apr\u00ec un ristorante chiamato \"Joe Italian kitchen\". I soldi guadagnati illegalmente furono reinvestiti in concessionarie di automobili nel New Jersey e nella produzione di sigarette.\nDopo l'esilio di Luciano in Italia, al termine della seconda guerra mondiale, Adonis cur\u00f2 le sue principali attivit\u00e0 criminali in America.\nNel dicembre del 1946 fu uno dei delegati della Havana Conference.\nNel 1953 venne espulso in Italia in seguito alla scoperta che non era un cittadino americano naturalizzato, e si stabil\u00ec in una villa fuori Napoli, da dove continu\u00f2 a mantenere stretti contatti con Luciano. Nel febbraio del 1958 si trasfer\u00ec a Milano, in un appartamento al settimo piano di via Albricci. Li visse da gran signore, frequentando i locali alla moda ed i night clubs, mostrando maniere raffinate e vestendo con eleganza.\nNel 1965, a Milano, il pittore fiorentino Giovanni \"Professore\" Bruzzi conobbe Joe Adonis durante una riunione al Club Morocco di tutti i biscazzieri in Italia, per definire le strategie del gioco d'azzardo clandestino e proprio in quell'occasione, il boss accett\u00f2 di farsi ritrarre dall'artista (ed \u00e8 l'unico ritratto esistente).\nVenne convocato in questura il 1\u00ba giugno 1963 per essere sentito in merito all'imboscata tesa ad Angelo La Barbera che Adonis conosceva e col quale aveva avuto qualche contatto. Indagini condotte tra il 1970 e il 1971 rivelarono come Adonis avesse ancora funzioni di \"capo\" mafioso e che la scelta di Milano come sua residenza fosse stata determinata da precise esigenze strategiche: la direzione del traffico internazionale di preziosi, soprattutto brillanti, con ramificazioni in Francia ed in Svizzera ed il coordinamento del contrabbando di stupefacenti.\nNel maggio 1971 Adonis fu arrestato e mandato in soggiorno obbligato a Serra de' Conti, un piccolo comune in provincia di Ancona: malgrado la rigorosa sorveglianza riusc\u00ec a ricevere un suo uomo di fiducia, che probabilmente continuava a riferirgli degli affari in corso. Intratteneva rapporti con il sindaco e con il parroco del luogo, ostentando signorilit\u00e0 e generosit\u00e0.\nLa passione di Adonis per il mondo musicale non fu mai un mistero. A parte night-club e cantanti, nei primi anni \u201860 gir\u00f2 anche voce su un suo tentativo di scalzare il Festival di Sanremo con una manifestazione in concorrenza.\nL'8 ottobre la Corte di appello di Milano ridusse il soggiorno obbligato a tre anni e autorizz\u00f2 Adonis ad utilizzare il telefono sotto il controllo delle autorit\u00e0 di polizia. Mor\u00ec di attacco cardiaco il successivo 26 novembre, durante un interrogatorio in questura."}
{"id": "406258", "revid": "6066", "url": "https://it.wikipedia.org/wiki?curid=406258", "title": "Papa Ormisida", "text": ""}
{"id": "406264", "revid": "339392", "url": "https://it.wikipedia.org/wiki?curid=406264", "title": "Az Alkmaar", "text": ""}
{"id": "406317", "revid": "14062", "url": "https://it.wikipedia.org/wiki?curid=406317", "title": "Hej Sloveni", "text": ""}
{"id": "406329", "revid": "2730", "url": "https://it.wikipedia.org/wiki?curid=406329", "title": "Sciismo", "text": "LIslam sciita ( \u00abpartito, fazione\u00bb, sottinteso \u00abdi \u02bfAli e dei suoi discendenti\u00bb) \u00e8 il principale ramo minoritario dell'Islam (intorno al 15% all'inizio del XXI secolo). Rappresenta la maggioranza della popolazione in Iran, Iraq, Azerbaigian e Bahrein, mentre in Libano e in Yemen costituisce una forte e significativa minoranza, con quasi un terzo della popolazione di fede musulmana che \u00e8 sciita.\nIn Egitto, in Siria, in Turchia, in Afghanistan, in India, in Qatar, in Kuwait, in Pakistan, nell'Asia Centrale ex-sovietica, nell'Africa islamica a Sud del Sahara, lo Sciismo vanta invece percentuali assai minori (tra il 5% e il 10%), come \u00e8 il caso della stessa Arabia Saudita, col suo scarso 4-5% all'incirca. Anche all'interno dello Sciismo (come nel Sunnismo e nel Kharigismo) ci sono i sufi e coloro che rifiutano l'approccio sufico, considerato troppo libero.\nCaratteristiche.\nGli Sciiti derivano il loro nome dall'espressione araba \"\"sh\u012b\u02bfat \u02bfAl\u012b\" (fazione di \u02bfAl\u012b), sovente abbreviata semplicemente in \"Sh\u012b\u02bfa\"\".\nHanno cominciato il loro lento cammino di differenziazione da quello che, sotto Ahmad ibn Hanbal, diventer\u00e0 il Sunnismo per motivi al contempo politici e spirituali. L'occasione fu offerta dall'assassinio perpetrato dalle forze califfali omayyadi ai danni di al-\u1e24usayn b. \u02bfAl\u012b, figlio di \u02bfAl\u012b b. Ab\u012b \u1e6c\u0101lib, avvenuto nel 680 a Karbal\u0101\u02be, in Iraq. In quell'occasione si pose con forza la questione-cardine dell'Imamato: se cio\u00e8 ammettere che alla suprema carica islamica potesse accedere un qualsiasi credente (come era gi\u00e0 stato il caso di Mu'awiya ibn Abi Sufyan e di suo figlio e successore Yazid ibn Mu'awiya), oppure riservare il posto di Califfo/Imam a un appartenente alla cerchia ristretta dei Compagni del Profeta e - con l'inevitabile trascorrere del tempo - riservarlo a un appartenente al lignaggio di Maometto (\"Ahl al-Bayt\").\nGli Alidi si cominciarono a differenziare dal resto della \"Umma\", dal momento che considerarono \u02bfAl\u012b unica guida (\"im\u0101m\") legittimata a governare l\"'Ahl al-Bayt\", mentre il resto dei Musulmani ritenne che qualsiasi fedele di buona capacit\u00e0 religiosa, non necessariamente discendente del Profeta, anche se preferibilmente appartenente alla sua trib\u00f9 - i Coreisciti -, potesse guidare a pieno titolo la Comunit\u00e0 islamica.\nCol tempo gli Alidi misero per iscritto le loro riflessioni teologiche e politiche, evolvendo verso quello che diventer\u00e0 il vero e proprio Islam sciita. Da quanti si potranno di l\u00ec a poco legittimamente chiamare \"Sunniti\" (la definizione sar\u00e0 data da Ibn \u1e24anbal, col suo auspicio che la \"Umma\" fosse una \"Ahl al-sunna wa l-jam\u0101\u02bfa\", cio\u00e8 \"Gente che si rif\u00e0 alla tradizione [di Maometto] e che non origina secessioni\"), gli Sciiti presero a differenziarsi anche a proposito di alcuni altri istituti giuridici, ammettendo, ad esempio, la legittimit\u00e0 del matrimonio a tempo prefissato, detto \"mut\u02bfa\", sulla scorta di precisi \"\u1e25ad\u012bth\" del Profeta, negando (a differenza dei Sunniti) che Maometto avesse posto fine a una tal pratica preislamica al ritorno dalla conquista di Khaybar.\nSecondo alcuni studiosi sunniti (e, negli ultimi tempi, i Wahhabiti in particolare), una parte dell'Islam sciita penserebbe che dal Corano - raccolto all'epoca del califfo \u02bfUthm\u0101n b. \u02bfAff\u0101n - siano stati espunti alcuni passaggi e una s\u016bra intera (la \"s\u016brat al-wil\u0101ya\", ovvero \"capitolo della luogotenenza\") che attestavano la designazione a succedergli, fatta da Maometto in favore di \u02bfAl\u012b. Questa affermazione \u00e8 respinta dagli attuali Sciiti che ribadiscono invece che nello Sciismo nessuno avrebbe mai affermato l'incompletezza del Testo Sacro islamico.\nNel suo \"U\u1e63\u016bl al-K\u0101f\u012b\", Mu\u1e25ammad b. Ya\u02bfq\u016bb al-Kulayn\u012b al-R\u0101z\u012b, o Kul\u012bn\u012b (vissuto nel X secolo), afferm\u00f2 peraltro sull'autorit\u00e0 di J\u0101bir:\novvero\nAffermazioni non dissimili sono riscontrabili nel \"Tafs\u012br al-Sh\u0101fi\u02bf\u012b min kit\u0101b al-kashsh\u0101f\" di Tabris\u012b (o Tabars\u012b).\nQuanti nell'Islam sciita negano che il Corano sia stato in qualche modo alterato per odio nei confronti della \"Ahl al-Bayt\", si rifanno all'autorit\u00e0 di Ab\u016b Ja\u02bffar Mu\u1e25ammad b. \u02bfAl\u012b Ibn B\u0101bawayh al-Qumm\u012b, detto \"Shaykh \u1e62ad\u016bq\" (Il venerabile grandemente veritiero), che afferm\u00f2:\nTutte queste differenziazioni, non toccando alcun punto della dogmatica islamica (non essendo articolo di fede la completezza o meno del Corano), non legittimano comunque quelle fazioni pi\u00f9 estremiste dell'Islam sunnita wahhabita che parlano dell'Islam sciita come di un'eresia. Tale atteggiamento del tutto recente contraddice la lunga tradizione moderata dell'Islam sunnita che ha sempre considerato lo Sciismo come una variante dell'Islam e che ha costantemente negato per 14 secoli che si possa applicare ai suoi seguaci la definizione di \"kuff\u0101r\".\nL'Islam sciita - minoritario in termini assoluti (circa il 15% dei fedeli musulmani di tutto il mondo) - \u00e8 maggioritario in Iraq, in Libano e in alcune aree del Golfo Persico e, con poche eccezioni, del tutto dominante in Iran, dove lo Sciismo fu forzatamente imposto dalla dinastia dei Safavidi (1501-1722).\nGli Sciiti, per quanto riguarda la Sunna, preferiscono Quattro libri, piuttosto che i Sei libri, preferiti dai Sunniti.\nCome i paesi sunniti, anche quelli sciiti sono iscritti all'Organizzazione della Cooperazione Islamica.\nOrigine dell'Islam sciita.\nIl termine sciismo viene da \"sh\u012b\u02bfat \u02bfAl\u012b\", il partito di \u02bfAl\u012b. La parola \"sh\u012b\u02bfa\" \u00e8 gi\u00e0 riportata diverse volte nel Corano per indicare l'affiliazione alla scuola di pensiero di personaggi, sia positivi che negativi, dei Libri Sacri, come i profeti Abramo e Mos\u00e8 da una parte e il Faraone dall'altra.\nMuhammad al-Shahrastani, nel suo \"al-Milal wa al-Nihal\", una fonte sui diversi gruppi in cui si divide l'Islam, scrive: \nAlla morte di Maometto, nel 632, la questione della sua successione fu all'origine della pi\u00f9 grande divisione all'interno dell'Islam. I discepoli di \u02bfAl\u012b ibn Ab\u012b \u1e6c\u0101lib ritenevano che gli unici legittimati ad esercitare il potere fosse l\"'Ahl al-Bayt\", la \"Gente della Casa\" (la famiglia del Profeta), e che dunque \u02c1Al\u012b, la loro Guida, sulla base delle indicazioni fornite dal Profeta (vedi Ghad\u012br Khumm), fosse l'unico successore legittimo. Essi sostenevano che il ruolo di Imam (guida religiosa) e Califfo (autorit\u00e0 politica) dovessero cumularsi in un'unica persona, ma dovettero riconoscere come primo Califfo Ab\u016b Bakr, eletto dal resto della comunit\u00e0 (\"Umma\").\nLa disputa sembr\u00f2 ricomporsi con l'accesso di \u02bfAl\u012b al Califfato dopo la morte violenta del 3\u00ba Califfo \u02bfUthm\u0101n ibn \u02bfAff\u0101n. Ma il suo potere fu contestato da Mu\u02bf\u0101wiya ibn Ab\u012b Sufy\u0101n, governatore omayyade della Siria, che gli si ribell\u00f2 apertamente. Dopo un lacerante conflitto non conclusivo tra i due, \u02bfAl\u012b fu assassinato nella moschea di Kufa da un seguace del neonato kharigismo.\nI suoi seguaci riposero allora tutte le loro aspettative sui suoi due figli, al-\u1e24asan ibn \u02bfAl\u012b e al-\u1e24usayn ibn \u02bfAl\u012b. \u1e24asan fu indicato da \u02bfAl\u012b come suo successore all'Imamato, ma fu costretto a sciogliere il suo esercito per carenza di fondi e accettare un accordo con Mu\u02bf\u0101wiya, stipulando per\u00f2 con lui un patto secondo il quale, alla morte di questi, il potere sarebbe tornato ad al-\u1e24asan o, in sua mancanza, a suo fratello al-\u1e24usayn.\nMa Mu\u02bf\u0101wiya, contravvenendo al patto, nomin\u00f2 suo figlio Yaz\u012bd per la successione al Califfato. Al-\u1e24asan nel frattempo era morto, forse avvelenato dallo stesso Mu\u02bf\u0101wiya (secondo la versione sciita), ed al-\u1e24usayn, che ne aveva ereditato l'Imamato, rifiut\u00f2 categoricamente di giurare fedelt\u00e0 a Yaz\u012bd, sia per questione di legittimit\u00e0, sia per una pretesa indegnit\u00e0 mostrata dallo stesso. Messo di fronte alla scelta tra la sottomissione o lo scontro, al-\u1e24usayn progett\u00f2 di raggiungere la citt\u00e0 irachena di Kufa, dove gli alidi erano molto forti e gli avevano promesso il loro sostegno.\nMa le truppe califfali intercettarono al-\u1e24usayn a Kerbel\u0101\u02be, sulla strada per Kufa, impedendogli anche l'accesso all'acqua dell'Eufrate. Al-\u1e24usayn, con soli 72 combattenti (gli abitanti di Kufa erano stati nel frattempo duramente repressi e si guardarono bene dall'intervenire in suo soccorso), dovette fronteggiare l'assai maggiore contingente armato califfale spedito dal \"w\u0101l\u012b\" di Kufa e l'esito fu inevitabilmente la morte sua, dei suoi familiari e dei suoi discepoli. La battaglia di Kerbel\u0101\u02be, del 680, segner\u00e0 la definitiva rottura tra gli alidi e il resto della comunit\u00e0 che pi\u00f9 avanti prender\u00e0 il nome di \"Ahl al-Sunna\" (da cui il nome \"sunniti\").\nIl destino tragico di al-\u1e24usayn scosse le coscienze dei musulmani e accrebbe la determinazione a lottare per l'ideale di un potere giusto e rispettoso dei principi fondamentali dell'Islam originario. Il martirio divenne il simbolo della lotta contro l'ingiustizia. Il senso dello sciismo \u00e8 in questo massacro e quindi nel culto dei martiri. Tutti i discendenti di al-\u1e24usayn, ovvero gli Imam dell\"Ahl al-Bayt\", la Famiglia del Profeta, ebbero un destino tragico di prigionia e di avvelenamenti.\nPer gli sciiti, gli Imam sono le guide, i custodi del Libro. La loro legittimit\u00e0 non deriverebbe dalla discendenza carnale dal Profeta, ma dalla loro eredit\u00e0 spirituale; essi ebbero una conoscenza del significato del Corano e ne spiegarono il senso esoterico (\"b\u0101tin\") ai fedeli. Lo studioso Henry Corbin considera lo sciismo la corrente pi\u00f9 esoterica dell'Islam.\nIl dodicesimo Imam di questa catena di successione iniziata con \u02bfAl\u012b e proseguita con al-\u1e24asan e al-\u1e24usayn, sfugg\u00ec alla repressione del califfo di turno occultandosi nell'874. Questo fenomeno sovrannaturale mise dunque termine alle rivendicazioni del potere temporale e diede una dimensione fortemente escatologica e religiosa allo sciismo. Gli sciiti duodecimani, ovvero coloro che riconoscono una successione ininterrotta di dodici Im\u0101m, da quel momento accettarono passivamente l'ordine politico stabilito, nell'attesa della \"parusia\" del loro ultimo Imam che, alla fine dei tempi, torner\u00e0 a manifestarsi e a ristabilire la giustizia in Terra. In questa attesa, nessun potere politico \u00e8 pienamente legittimo.\nLa Rivoluzione Islamica del 1979 in Iran ha in parte modificato questo atteggiamento, stabilendo il potere del giurisperito (\"vel\u0101yat-e faqih\"), in cui spicca la figura della Guida Suprema (\"rahbar\"), coadiuvato da alcune istituzioni di \"Mulla\" che, pur non esente da difetti ed errori, cerca di creare e gestire una societ\u00e0 islamica quanto pi\u00f9 giusta possibile e preparare le condizioni per il ritorno dell'Imam Atteso.\nParticolari dottrinali.\nLo sciismo \u00e8 basato su cinque fondamenti dottrinali: \nI Cinque Pilastri (Professione di fede, Preghiera canonica, Elemosina canonica, Digiuno nel mese di Rama\u1e0d\u0101n e Pellegrinaggio alla Mecca e dintorni) sono ugualmente riconosciuti\u00a0\u2013 il primo coincide d'altronde con il monoteismo\u00a0\u2013 ma considerati e definiti come \"obblighi di fede\".\nMonoteismo.\nL'Islam sciita riconosce, come tutte le altre scuole islamiche, l'Unit\u00e0 Divina e il testo sacro del Corano. Esso considera che il Corano abbia un senso evidente ed uno nascosto, senza comunque che il secondo annulli o pregiudichi il primo, e che il testo sacro vada studiato anche esotericamente. Gli Im\u0101m sono gli incaricati di insegnare ai fedeli pi\u00f9 ricettivi questa gnosi.\nProfezia.\nL'Islam sciita riconosce il profeta Maometto ed attribuisce a lui e agli altri Profeti biblici la qualit\u00e0 dell'infallibilit\u00e0 assoluta (\"\u02bfi\u1e63ma\"), mentre l'Islam sunnita gliela riconosce solo in materia di fede. Per infallibilit\u00e0 assoluta si intende la totale astensione dai peccati, sia maggiori che minori, e dagli errori nel ricevere e trasmettere la Rivelazione.\nIn aggiunta i Profeti hanno il dovere di provare agli uomini la provenienza divina del loro messaggio e per questo compiono miracoli. Il miracolo pi\u00f9 grande dell'ultimo Profeta dell'Islam \u00e8 il Corano stesso la cui conoscenza gli venne trasmessa direttamente nel cuore senza l'intermediazione dei sensi.\nImamato.\n\u00c8 l'articolo di fede che pi\u00f9 caratterizza l'Islam sciita. Dio non volle permettere che gli uomini si perdessero e per questo ha inviato loro i Profeti per guidarli. Ma la morte di Maometto mette fine alla catena profetica iniziata con Adamo e continuata con No\u00e8, Abramo, Mos\u00e8 e Ges\u00f9. Occorreva dunque un garante spirituale della condotta degli uomini che fosse e desse prova della veracit\u00e0 della religione e dirigesse la comunit\u00e0. Questi \u00e8 l'Im\u0101m, la Guida. Egli deve soddisfare un certo numero di condizioni: conoscere la religione, essere giusto ed esente da difetti, in altre parole essere il migliore del suo tempo. Egli viene investito dallo stesso Profeta e quindi dall'Imam che lo ha preceduto.\nContrariamente ai sunniti, dunque, gli sciiti affermano che la comunit\u00e0, dopo la morte del Profeta, doveva essere guidata da \u02bfAl\u012b, suo cugino e genero avendone sposato la figlia F\u0101\u1e6dima \u1e92ahr\u0101\u02be, e dal Profeta nominato primo Im\u0101m. E i discendenti di \u02bfAl\u012b dovevano esserne gli eredi nell'Imamato. Questa rivendicazione in origine possedeva un carattere esclusivamente politico-religioso, ma nel tempo \u00e8 venuta a rappresentare un aspetto fondamentale della teologia sciita. La concezione dell'Imamato da parte degli sciiti, diversamente dal Califfato contemplato dagli altri musulmani, incarna sia l'autorit\u00e0 temporale che quella spirituale, ed \u00e8 considerato la continuazione del ciclo della profezia.\nA questo proposito c'\u00e8 da fare una precisazione riguardo al concetto di Sunna. Si intende per Sunna tutto il \"corpus\" di leggi e consuetudini derivanti da ci\u00f2 che il profeta Maometto disse, fece, omise di dire e di fare, o cui alluse ecc. Contrariamente a quanto si potrebbe pensare, non sono per\u00f2 solo i sunniti a seguire la Sunna, come il nome potrebbe indurre a credere, perch\u00e9 altrettanto fanno gli sciiti. La differenza sta in primo luogo nelle catene di trasmettitori, ovvero nelle fonti di tale Sunna. I sunniti ne privilegiano alcune, gli sciiti talora altre. In secondo luogo, i sunniti considerano \"sunna\" (buona consuetudine) anche le integrazioni apportate dai primi Califfi, e gli sciiti duodecimani fanno altrettanto con le integrazioni apportate dai primi dodici Imam (sette per gli ismailiti). I trasmettitori usati dagli uni sono considerati inaffidabili o addirittura mentitori dagli altri e viceversa.\nSecondo gli sciiti duodecimani, i primi dodici Im\u0101m - investiti in tale ruolo da Dio stesso, dal Profeta o dall'Imam precedente - sono stati rappresentanti infallibili di Dio stesso su questa terra e custodi della Rivelazione. L'infallibilit\u00e0 \u00e8 dovuta al fatto che l'Imam trae la sua autorit\u00e0 da Dio, cos\u00ec da non poter impartire insegnamenti minati dal dubbio dell'errore. Dopo l'occultazione del 12\u00ba Imam, gli uomini sono liberi in rapporto al potere temporale mentre l'insegnamento fluisce sempre dall'Imam per il tramite dei religiosi di pi\u00f9 elevata dottrina e qualit\u00e0 morali, ineffabilmente ispirati da lui. Nello sciismo la prassi religiosa non \u00e8 fissata \"ab eterno\" in tutti i suoi particolari e pertanto l'interpretazione (\"ijtih\u0101d\") resta aperta e problemi nuovi possono essere risolti con nuove soluzioni. Alla fine dei tempi l'Imam nascosto si manifester\u00e0 ripristinando l'autorit\u00e0 legittima e la giustizia fra gli uomini.\nDiverse concezioni dell'Islam sciita concernenti la figura dell'Imam appaiono alla maggioranza sunnita nettamente eterodosse e, fino a tempi non lontani, furono aspramente condannate e ferocemente combattute come eretiche. Vediamone alcune. Sin dalle origini si ebbe un acceso dibattito sulla natura della persona dell'Imam. In ambienti estremisti, kaysaniti e ismailiti, si sostenne la dottrina della divinit\u00e0 dell'Imam concepito come una sorta di \"volto di Dio\" (\"wajh Allah\"), ovvero il volto che Dio mostra al creato, dottrina che si perpetua nell'ismailismo odierno. Tale dottrina \u00e8 in parte mitigata nello Sciismo imamita o duodecimano, maggioritario nell'Iran e Iraq attuali, in cui si tende piuttosto ad accreditare una concezione che si basa sul principio - cui probabilmente non \u00e8 estranea una lontana eco cristologica - della \"doppia natura\" dell'Imam: uomo che conterrebbe una particola di Luce divina. L'Imam - secondo una suggestiva metafisica o teologia della luce, sarebbe una \"irradiazione\" (\"tajalli\") della stessa Luce divina. Gli zayditi, che si continuano nell'attuale Sciismo dello Yemen, hanno invece sempre negato aspetti divini nella figura dell'Imam, riconoscendogli soltanto l'infallibilit\u00e0 (\u00e8 sempre guidato da Dio) e l'impeccabilit\u00e0. La dimensione divina dell'imam \u00e8 anche alla base dell'idea che l'imam \"sorregga il mondo\", ovvero - come si sosteneva in certi ambienti- senza di lui il mondo crollerebbe; consequenziale \u00e8 anche la tendenza a considerare il magistero dell'Imam - in quanto \"manifestazione\" (\"mazhar\") di Dio sulla Terra - superiore a quello dello stesso Profeta, semplice uomo. Infine l'Imam gioca un importante ruolo escatologico. Sin dalle prima riflessione elaborata in ambienti ismailiti e poi ripresa in parte anche nello sciismo imamita, si afferma l'idea che alla fine del mondo l'ultimo Imam della serie - considerato mai realmente morto - torner\u00e0 per instaurare nella veste di Mahdi un regno di giustizia che ripari ai torti subiti dalla comunit\u00e0 sciita, idea che denuncia matrici ebraico-cristiane (cfr. letteratura apocalittica).\nAutorit\u00e0 religiose.\nGli sciiti duodecimani riconoscono come maggiori autorit\u00e0 religiose i \"Marja\u02bf al-taql\u012bd\" che possono essere pi\u00f9 di uno: ciascun fedele deve sceglierne uno (o pi\u00f9 di uno in alcuni casi) e seguirne i verdetti giuridici. Altri titoli delle autorit\u00e0 religiose sciite sono quelli di ayatollah (ossia \"segno di Allah\"), titolo che pu\u00f2 coincidere con quello di \"Marja\u02bf\", e \"\u1e24ojjat al-isl\u0101m\" (trad: prova dell'Islam), di grado inferiore al primo. I religiosi sciiti possono indossare il turbante bianco o nero. Quest'ultimo colore indica i \"sayyid\" ovvero i discendenti del profeta Maometto.\nCulto dei m\u00e0rtiri.\nL'Islam sciita accorda una particolare importanza al culto dei m\u00e0rtiri (\"shuhad\u0101\u02be\"). \u02bfAl\u012b, al-\u1e24asan e soprattutto al-\u1e24usayn sono i pi\u00f9 importanti. Per al-\u1e24usayn si celebrano delle grandiosi manifestazioni di lutto e dolore collettivo per il giorno della sua morte (\u02bfAshur\u0101\u02be), il 10 del mese di \"Mu\u1e25arram\", e quaranta giorni dopo (\"Arba\u02bf\u012bn\").\nGuglielmo di Tiro (XII secolo), paragonava questo culto a quello dei martiri cristiani, ed ancor oggi molte sono le assonanze con le cerimonie cristiane del Venerd\u00ec santo.\nGiustizia di Dio.\nI musulmani sciiti affermano che Dio \u00e8 giusto e che non agisce mai ingiustamente. Di conseguenza ricompensa coloro che credono e compiono buone opere e punisce i malfattori. Per l'affermazione di tale principio l'uomo deve essere libero nella scelta delle proprie azioni ed \u00e8 per questo che gli \u00e8 stato conferito il libero arbitrio. Punto questo di potenziale discussione con quanto sostenuto dal sunnismo, che ritiene Dio unico Creatore, e quindi anche degli atti dell'uomo.\nDivisioni dell'Islam sciita.\nLa corrente sciita oggi maggiormente diffusa \u00e8 quella dei cosiddetti duodecimani (o imamiti o giafariti). Essi sono coloro che credono nell'Imamato dei Dodici Im\u0101m dell\"Ahl al-Bayt\".\nRicordiamo i nomi di questi 12 Im\u0101m:\nVi sono poi i cosiddetti Ismailiti o Settimani perch\u00e9 credono fino ad Ism\u0101\u02bf\u012bl, considerato il settimo Imam dopo Ja\u02bffar al-\u1e62\u0101diq. Sono diffusi nell'Africa orientale, in India e nel mondo occidentale. Gli Ismaeliti a loro volta si dividono in: Nizariti e i D\u0101w\u016bd\u012b Bohor\u0101.\nI Nizariti il cui Imam \u00e8 denominato Aga Khan sono la corrente maggioritaria dell'Ismaelismo odierno.\nGli Zayditi, diffusi nello Yemen, prendono il loro nome da Zayd, ritenuto quinto ed ultimo Im\u0101m dopo \u02bfAl\u012b Zayn al-\u02bf\u0100bid\u012bn.\nGli Alevi, gruppo religioso sincretista diffuso in Turchia orientale, devoti alla figura di \u02bfAl\u012b ibn Ab\u012b \u1e6c\u0101lib, considerati dal resto del mondo islamico non ortodossi, seguono un'interpretazione gnostico-allegorica ( \"b\u0101tin\" ) del Corano piuttosto che una di tipo letteralistico ( \"z\u0101hir\" ). Non impongono il divieto di consumo dell'alcol e hanno una forte devozione per Ges\u00f9 e Maria. Hanno sviluppato un modello di trinit\u00e0 basato su Allah, Maometto e \u02bfAl\u012b. La loro fede \u00e8 inoltre ricca di elementi animisti.\nInfine c'\u00e8 la setta eterodossa degli Alauiti, minoritaria ma al potere in Siria, presente in Libano e fortemente diffusa in Anatolia orientale.\nDiffusione dell'Islam sciita.\nA motivo del suo essere maggioranza assoluta in Iran, l'Islam sciita viene a torto indicato come la variante persiana dell'Islam, ma si tratta di un'affermazione errata. Infatti, oltre al fatto che la culla dell'Islam sciita \u00e8 stato storicamente un paese arabo come l'Iraq, in cui si trovano i suoi maggiori santuari, e che le differenziazioni hanno tutte connotazioni religiose e politiche e nient'affatto etniche, c'\u00e8 da rilevare come esso sia diffuso - sia pure in senso fortemente minoritario - in tutti i luoghi ove vi sono musulmani e come in alcuni paesi arabi esso sia massicciamente presente.\nOltre che in Iran, infatti, dove l'Islam sciita ha la maggioranza assoluta, esso \u00e8 prevalente in Iraq, in Azerbaigian e nel Bahrein; alte percentuali di sciiti si trovano in Libano, nello Yemen (zayditi) e in Kuwait. Forti minoranze sono presenti anche in Arabia Saudita e Siria (alawiti), mentre negli altri paesi arabi gli sciiti sono minoritari.\nFuori dal mondo arabo, altre cospicue minoranze si trovano in Turchia (aleviti), Pakistan e India.\nNel mondo sciita la democrazia \u00e8 a volte coltivata (vedi democrazia islamica, esistente nello sciismo in Iraq ed assieme ad altre confessioni o religioni in Libano, Afghanistan, Pakistan, Turchia e India).\nDal 1969 i paesi sciiti fanno riferimento per la difesa dei valori dell'Islam all'associazione Organizzazione della cooperazione islamica (che alcuni considerano erede del califfato, con califfo il segretario generale), quelli sciiti democratici dal 1999 all'associazione Unione parlamentare degli Stati membri della OIC. I movimenti liberali nell'islam sostengono che il califfato dei Rashidun fosse un precursore della democrazia islamica. Per questo sostengono che il segretario generale dell'Organizzazione della cooperazione islamica debba essere eletto, o almeno il segretario dell'Unione parlamentare degli Stati membri della OIC e che la sua sede sia spostata dall'Iran a uno stato effettivamente democratico come l'Iraq, per esempio.\nLuoghi sacri.\nI luoghi sacri dello sciismo generalmente sono per i primi tre posti gli stessi di sunniti e kharigiti (cio\u00e8 Al-Masjid al-Haram della Mecca, la Moschea del Profeta a Medina e la Spianata delle Moschee a Gerusalemme), poi al quarto posto per alcuni la Moschea dell'Imam 'Ali a Najaf e per altri la Grande Moschea di Kufa. Secondo altri sciiti o Najaf o Kufa sono al terzo posto, prima di Gerusalemme. Secondo altri sciiti \u00e8 sicura in classifica solo la prima (Mecca), poi secondariamente vengono a pari merito le altre citt\u00e0 sante (per la presenza di particolari moschee o santuari). Quindi, solo per elencarne alcune, la Moschea del Profeta a Medina, la Spianata delle Moschee a Gerusalemme, la Moschea dell'Imam 'Ali a Najaf, il santuario di al-\u1e24usayn a Kerbela, il santuario di Ha\u017crat-\u00e9 Ma\u02bfs\u016bmeh a Qom, la moschea al-'Askari a Samarra, la moschea di al-K\u0101\u1e93imiyya a Baghdad e la Grande Moschea di Kufa.\nSecondo altre classificazioni lo sciismo venera dal canto suo anche altri luoghi santi, tra cui il primato va alla Moschea dell'Imam 'Ali a Najaf (Iraq), seguita dalla Moschea di al-Husayn al Cairo (Egitto). Particolare devozione \u00e8 riservata anche al cimitero medinese di al-Baq\u012b\u02bf al-Gharqad, al cimitero meccano della Jannat al-Mu\u02bfall\u0101, ai luoghi d'inumazione delle figlie del Profeta, Zaynab e Ruqayya, al sepolcro dell'Imam \u02bfAl\u012b al-Ri\u1e0d\u0101 (in lingua persiana\u02bfAli Re\u017ca) a Mashhad (Iran), al santuario al-K\u0101\u1e93imiyya (nel distretto al-K\u0101\u1e93imayn) a Baghdad, in Iraq - luogo d'inumazione dell'ottavo Im\u0101m M\u016bs\u0101 al-K\u0101\u1e93im e di suo figlio, il nono Im\u0101m Mu\u1e25ammad al-Jaw\u0101d - o al Santuario di Santuario di Fatema Ma'sume - figlia del 7\u00ba Imam sciita duodecimano M\u016bs\u0101 al-K\u0101\u1e93im - a Qom, in Iran.\nL'antisciismo del jihadismo.\nUna delle caratteristiche del jihadismo \u00e8 la decisa ostilit\u00e0 nei confronti dello sciismo. Etichettato come \"eretico\" esso \u00e8 giudicato meritevole di morte, secondo la peculiare visione oltranzistica di questa forma di pensiero, sorta all'interno di sacche nettamente minoritarie del sunnismo wahhabita.\nSe ci\u00f2 lo differenzia dal pensiero sunnita tradizionale in quasi tutto il mondo islamico, un caso - rimasto finora isolato - \u00e8 quello della Malaysia, il cui governo, nel marzo del 2011, ha dichiarato lo sciismo come una \"setta deviata\", vietandone ogni forma di proselitismo, pur consentendo ai suoi seguaci di praticare privatamente questa forma \"storica\" d'Islam.\nBibliografia.\nTrattazioni generali in italiano o tradotte:\nImportanti trattazioni in lingue europee: \nTraduzioni italiane di autori sciiti iraniani contemporanei:"}
{"id": "406341", "revid": "1318658", "url": "https://it.wikipedia.org/wiki?curid=406341", "title": "Vitello (disambigua)", "text": ""}
{"id": "406347", "revid": "466539", "url": "https://it.wikipedia.org/wiki?curid=406347", "title": "New Haven", "text": "New Haven \u00e8 una citt\u00e0 degli Stati Uniti d'America nello Stato del Connecticut.\n\u00c8 situata nella contea di New Haven sulla costa settentrionale del Long Island Sound.\nNew Haven \u00e8 soprannominata Elm City (Citt\u00e0 degli olmi) per via dei numerosi olmi che storicamente l'hanno abbellita. Sebbene molti alberi di olmo siano morti per via della grafiosi, New Haven \u00e8 ancora una citt\u00e0 con molto verde. New Haven \u00e8 considerata la prima citt\u00e0 degli Stati Uniti ad essere stata costruita con un piano urbanistico (1638). La citt\u00e0 \u00e8 il luogo natale dell'ex Presidente degli Stati Uniti George W. Bush ma \u00e8 meglio conosciuta come la sede della prestigiosa universit\u00e0 Yale.\nStoria.\nPeriodo precoloniale e storia coloniale.\nPrima dell'arrivo degli europei l'area dell'attuale New Haven era abitata dagli indiani Quinnipiack che vivevano di pesca e coltivando il granoturco. L'area venne brevemente visitata dall'esploratore olandese Adriaen Block nel 1614. Gli olandesi iniziarono uno sporadico commercio di pellicce di castoro con gli indiani ma non costruirono un insediamento stabile. Nell'aprile del 1638 cinquecento coloni puritani guidati dal reverendo John Davenport e dal mercante londinese Theophilus Eaton e provenienti dalla colonia della baia di Massachusetts approdarono nell'insenatura di New Haven. Questi coloni speravano di poter stabilire una comunit\u00e0 religiosa migliore di quella che avevano abbandonato in Massachusetts e di sfruttare le opportunit\u00e0 offerte dal porto naturale. Gli indiani Quinnipiacks che a quel tempo subivano gli attacchi degli indiani Pequot si accordarono con i coloni e vendettero la loro terra in cambio di protezione.\nNel 1640, allorquando il governo teocratico ed il piano urbanistico a griglia erano stati realizzati, la citt\u00e0 assunse il nome di New Haven in sostituzione di quello di Quinnipiac. Il nuovo insediamento divenne in breve il centro della colonia di New Haven che a quel tempo era separata da quella del Connecticut che si era formata intorno ad Hartford. La nuova colonia fu colpita dal disastro economico nel 1646 quando fu inviata in Inghilterra la prima nave carica di prodotti della colonia. La nave non raggiunse mai la sua destinazione e la sua scomparsa ostacol\u00f2 lo sviluppo di New Haven proprio mentre si andava rafforzando il potere commerciale di Boston e di New Amsterdam. Nel 1660 i desideri del fondatore John Davenport si realizzarono quando grazie ai fondi elargiti da Edward Hopkins fu fondata la Hopkins School.\nNel 1661, i giudici che in Inghilterra avevano firmato la condanna a morte di Carlo I d'Inghilterra per sfuggire alle persecuzioni di Carlo II d'Inghilterra scapparono a New Haven. I primi ad arrivare furono i colonnelli Edward Whalley e William Goffe a cui John Davenport concesse di nascondersi nelle colline di West Rock a nord-ovest della citt\u00e0. Il giudice John Dixwell raggiunse gli altri regicidi successivamente.\nNew Haven divenne parte della colonia del Connecticut nel 1664, allorquando le due colonie si unirono su pressioni provenienti dall'Inghilterra. New Haven fu dichiarata capitale del Connecticut assieme ad Hartford nel 1701 e mantenne tale status fino al 1873. La cittadina conserv\u00f2 il suo carattere prevalentemente agricolo ma nel 1716 con il trasferimento dell'Universit\u00e0 Yale da Old Saybrook a New Haven divenne un centro culturale.\nNel corso della rivoluzione americana New Haven contava circa abitanti e fu un focolaio di attivit\u00e0 rivoluzionaria al punto che gli inglesi la occuparono militarmente ma non la distrussero come fecero per altre citt\u00e0 del New England cadute in loro possesso. New Haven conserv\u00f2 quindi il suo carattere coloniale.\nStoria post-coloniale.\nNew Haven ebbe riconosciuto lo status di citt\u00e0 nel 1784 e Roger Sherman, uno dei firmatari della costituzione, ne divenne il primo sindaco. La citt\u00e0 deve il suo sviluppo industriale alle invenzioni e alle attivit\u00e0 imprenditoriali di Eli Whitney, che dopo essersi laureato a Yale, si ferm\u00f2 in citt\u00e0 per sviluppare la sgranatrice di cotone da lui inventata e per impiantarvi una fabbrica di pistole. I moderni metodi di lavoro di Whitney furono imitati da altri che svilupparono in citt\u00e0 e nel resto dello Stato delle industrie d'armi. Fu proprio nella fabbrica di Whitney che nel 1836 Samuel Colt svilupp\u00f2 la pistola automatica che da lui prese il nome. Un altro stimolo allo sviluppo economico fu l'apertura del canale \"Farmington\" che dagli inizi del XIX secolo favor\u00ec il trasporto con l'interno dello Stato del Connecticut. L'economia cittadina ebbe un ulteriore impeto con le commesse belliche avute durante la guerra civile e tra la fine dell'Ottocento e fino agli anni venti del secolo scorso la citt\u00e0 accolse un enorme flusso migratorio dall'Europa meridionale (specialmente dall'Italia) che ne raddoppi\u00f2 la popolazione. Ancora oggi circa la met\u00e0 della popolazione dei quartieri di \"East Haven\", \"West Haven\" e \"Hamden\" \u00e8 italo-americana.\nUniversit\u00e0.\nNew Haven \u00e8 un'importante citt\u00e0 universitaria. Nel centro ha sede la prestigiosa Universit\u00e0 Yale che \u00e8 uno dei maggiori datori di lavoro della citt\u00e0. Altre istituzioni universitarie che hanno sede in citt\u00e0 sono la \"Southern Connecticut State University\", l'\"Albertus Magnus College\", l'\"Universit\u00e0 di New Haven\", la \"Quinnipiac University\" ed il \"Gateway Community College\". Inoltre la \"Hopkins School\", una delle scuole superiori pi\u00f9 vecchie del paese essendo stata fondata nel 1660, ha sede a New Haven.\nInfrastrutture e trasporti.\nLa citt\u00e0 \u00e8 servita dal servizio ferroviario suburbano Shore Line East e dalla linea New Haven del servizio ferroviario suburbano Metro-North Railroad.\nAmministrazione.\nGemellaggi.\nNew Haven \u00e8 gemellata con:"}
{"id": "406406", "revid": "36426", "url": "https://it.wikipedia.org/wiki?curid=406406", "title": "Giselle", "text": "Giselle \u00e8 un balletto romantico in due atti del 1841; caposaldo fondamentale del repertorio della danza mondiale, riassume in s\u00e9 tutti gli elementi stilistici, tecnici ed espressivi del balletto classico-romantico.. \n\"Giselle\" nacque dall'idea dello scrittore Th\u00e9ophile Gautier e venne poi musicato, in brevissimo tempo, non appena la stesura del libretto fu terminata, da Adolphe-Charles Adam, celebre compositore di musiche di opere liriche e per balletto. La coreografia fu affidata a Jean Coralli; i passi della prima ballerina furono invece curati da Jules Perrot.\nStoria.\nFu Th\u00e9ophile Gautier, scrittore autorevole e critico d'arte, a ideare il balletto \"Giselle\", sfogliando le pagine del romanzo \"De l'Allemagne\" di Heinrich Heine. L'autore fu profondamente affascinato dalla leggenda delle Villi, spiriti della tradizione slava.\nNel 1841, animato dalla fervente ammirazione per la ballerina Carlotta Grisi, decise di iniziare a scrivere di suo pugno un balletto intitolato \"Les Wilis. Balletto\". In un primo tempo, il timore di attirarsi lo sdegno di quanti, ritenendolo un grande romanziere, avrebbero considerato questa opera troppo effimera e superficiale lo fece vacillare nel suo intento. Successivamente, forse anche grazie ai versi di \"Fant\u00f4mes\", tratti dalla raccolta \"Orientales\" di Victor Hugo, comprese la dignit\u00e0 letteraria del tema che aveva prescelto e sciolse ogni riserva.\nLa sera stessa in cui prese la decisione si rec\u00f2 all'Op\u00e9ra National de Paris dove incontr\u00f2 il drammaturgo Jules-Henri Vernoy de Saint-Georges, cui volle affidare l'incarico della stesura del libretto. Entusiasta della proposta, il drammaturgo complet\u00f2 in pochi giorni una bozza, che per\u00f2 si discostava molto dal pensiero originario di Th\u00e9ophile Gautier. I due autori allora decisero di redigere a quattro mani il libretto definitivo, che fu accolto immediatamente all'Op\u00e9ra National de Paris.\nLa scelta del compositore per musicare il balletto non poteva che ricadere su Adolphe-Charles Adam, musicista di grande fama nella produzione di balletti.\nLe musiche vennero composte in soli otto giorni, in stretta collaborazione con gli autori del libretto. \"Giselle\" ebbe cos\u00ec la sua musica, nuova, accolta benevolmente anche dalla critica del tempo.\nIl coreografo designato dagli autori non fu lo stesso che poi realizz\u00f2, almeno formalmente, le coreografie: all'Op\u00e9ra National de Paris avevano incaricato della coreografia Jean Coralli, mentre gli autori, che avevano fortemente voluto Carlotta Grisi, avevano designato in questo stesso ruolo il compagno della ballerina il famoso Jules Perrot. Si decise dunque che Coralli avrebbe curato le scene nell'insieme, mentre Jules Perrot avrebbe ideato i passi della ballerina; il lavoro di quest'ultimo fu compiuto in segreto e gratuitamente.\nIn seguito, sui manifesti e i volantini, comparve solo il nome di Jean Coralli.\nAll'Op\u00e9ra National de Paris, il 28 giugno del 1841, giorno del suo ventiduesimo compleanno, Carlotta Grisi si esib\u00ec per la prima volta in \"Giselle\", insieme a Lucien Petipa nel ruolo di Albrecht. Il balletto riscosse un successo incredibile, tanto che ancora oggi viene considerato come uno dei pi\u00f9 grandi balletti classici mai rappresentati.\nTra realt\u00e0 e leggenda.\nL'autore del libretto, alla lettura del \"De l'Allemagne\" di Heinrich Heine rimase impressionato dalla suggestivit\u00e0 dei luoghi descritti e soprattutto della Saga delle \"Villi\" (dalla radice slava \"Vila\" che significa \"fata)\", nome con il quale, nella mitologia dei popoli slavi, si designano gli spiriti di giovani fanciulle morte infelici perch\u00e9 tradite o abbandonate prima del matrimonio. Vendicative e spettrali, incapaci di trovare riposo eterno nella morte, ogni notte vagano in cerca dei loro traditori e li costringono, con l'aiuto di rametti di vischio apparentemente magici, a ballare convulsamente fino a provocarne la morte per sfinimento o fino a che, totalmente indeboliti, non vengano gettati in un lago nelle loro vicinanze.\nAlla morte del rispettivo traditore, le Villi si dileguano e con esse svanisce, finalmente placato, il fantasma della fanciulla morta per amore. Nel libro di Heine, inoltre, le Villi provano un irrefrenabile desiderio e amore per la danza, aspetto che contribu\u00ec a fare di questa leggenda la fonte di ispirazione del balletto.\nGrandi interpreti.\nIl ruolo di \"Giselle\" \u00e8 stato interpretato la prima volta da Carlotta Grisi, ballerina di straordinario talento, capace di impersonificare con grande maestria tanto la contadina quanto la Villi. Diversa fu l'interpretazione di Fanny Elssler, che danz\u00f2 in questo ruolo due anni dopo la prima. La ballerina, infatti, anche grazie alle sue specifiche doti coreutiche, spost\u00f2 il centro del balletto non pi\u00f9 sulla fine del secondo atto, durante l'atmosfera magica delle Villi danzanti, ma sulla morte di Giselle, alla fine del primo atto.\nQuesta contrapposizione tra i due talenti sottolinea la difficolt\u00e0 che richiede l'interpretazione del ruolo di Giselle: intensit\u00e0, mimica e capacit\u00e0 drammatiche nel primo atto; tecnicismo e leggerezza nel secondo. Le due ballerine dunque, insieme, hanno saputo ricreare il personaggio nel migliore dei modi.\nI nomi della danza che hanno interpretato questo ruolo sono tra i pi\u00f9 famosi: Tamara Karsavina, Olga Spessivtseva, Galina Ulanova, Alicia Markova, Alicia Alonso, Antoinette Sibley, Margot Fonteyn, Lynn Seymour, Natalia Makarova, Gelsey Kirkland, Ekaterina Maximova, Eva Evdokimova, Natalia Bessmertnova, Vera Colombo, Elisabetta Terabust, Galina Mezenceva, Altynai Asylmuratova, Alessandra Ferri, Viviana Durante, Svetlana Zakharova. \"Giselle\" \u00e8 stato il \"cavallo di battaglia\" di Carla Fracci, da lei interpretata moltissime volte accanto a celebri partner.. \nPer quanto riguarda invece il ruolo di Albrecht, si ricordano i nomi di Lucien Petipa, Rudolf Nureyev, Erik Bruhn, Mikhail Lavrovsky, Mikhail Baryshnikov, Vladimir Viktorovi\u010d Vasil'ev.\n\"Giselle\" oggi.\nA differenza di altri balletti romantici, nel corso del tempo \"Giselle\" non ha subito significative modifiche per quanto concerne la coreografia.\nL'ultima rappresentazione originale all'Op\u00e9ra National de Paris risale al 1868 e fu solo in seguito, con l'arrivo di Marius Petipa, fratello di Lucien Petipa, il primo interprete del balletto, che \"Giselle\" venne adattata alla tradizione della scuola russa. Petipa apport\u00f2 dei tagli soprattutto nelle scene mimate e nella \"variazione\" che la protagonista esegue nel primo atto.\nIl merito del successo del balletto nel Novecento \u00e8 da attribuirsi soprattutto alla produzione dei Balletti russi di Sergej Djagilev.\nGiselle \u00e8 entrata anche nella danza contemporanea con la famosa versione del coreografo Mats Ek, figlio della coreografa svedese Birgit Cullberg. Creato nel 1982 per :Ana Laguna, grande ballerina e sua compagna, \u00e8 ritenuto uno dei capolavori del balletto contemporaneo. Oltre ad Ana Laguna, tra le principali Giselle che hanno interpretato la coreografia di Mats Ek si ricordano Pompea Santoro, Aur\u00e9lie Dupont, Marie-Agn\u00e8s Gillot, Elisabetta Armiato, Sthepanie Hancox.\nLa musica.\nL'importanza attribuita a questo balletto classico \u00e8 dovuta soprattutto alla sua originalit\u00e0 musicale. I balletti rappresentati prima di \"Giselle\" non presentano quasi nessun elemento composto su misura: molti sono orchestrati con brani simili ad altri o addirittura presi in prestito. Le musiche di questo balletto invece sono tessute rispettando l'intenzione e la creativit\u00e0 del coreografo e dell'autore e mostrano ben poche somiglianze dirette con la musica del tempo. Gli unici brevi passaggi non scritti da Adam sono otto battute prese da una canzone di L\u00f6ise Puget e tre battute tratte dall'Euryanthe di Carl Maria von Weber. \"Giselle\" \u00e8 inoltre il primo balletto in cui l'autore introduce il leit motiv specificatamente come elemento di narrazione.\nCi sono sette temi principali nel balletto: quattro di questo appartengono al popolo: i mietitori, i cacciatori, le Villi e Hilarion. Tre di questi sono meno specifici: il tema della danza e due leit motiv d'amore. \nOggigiorno le produzioni di \"Giselle\" sono danzate su musiche considerevolmente lontane dai brani originali di Adam. Le modifiche furono dapprima apportate da Marius Petipa, quando revision\u00f2 il balletto a San Pietroburgo nel 1884, poi nel 1887 e successivamente nel 1899. Attraverso le centinaia di rappresentazioni messe in scena a partire dalla prima parigina, le musiche di Adam hanno subito alterazioni, aggiunte e tagli.\nParte infatti delle musiche che possiamo ascoltare oggi sono state attribuite ad altri compositori, incluso il conduttore del Teatro Imperiale di San Pietroburgo, L\u00e9on Minkus.\nIl soggetto.\nIl balletto \u00e8 composto da due atti: il primo riguarda la vicenda di Giselle che culmina nella sua morte; il secondo atto invece riguarda la leggenda delle Villi e l'amore di Giselle per Albrecht che culmina nella volont\u00e0 di salvargli la vita, anche se egli \u00e8 stato la principale causa della sua morte.\nAtto I.\nIn un villaggio della Renania medievale, durante la vendemmia, appare una giovane contadina, Giselle, che vive in una casetta con sua madre Berthe. La ragazza adora ballare e darebbe la vita per questa sua passione.\nEntra in scena un giovane vestito da popolano, Loys, che abita nei pressi ma che in realt\u00e0 \u00e8, sotto mentite spoglie, il principe di Slesia, Albrecht. Giselle \u00e8 inconsapevole delle sue nobili origini ed appare in un primo momento titubante, mentre accetta poi la corte del giovane, di cui si innamora.\nGiselle e Albrecht, nei panni di Loys, danzano gioiosamente nonostante i continui richiami della madre di lei che l'ammonisce per le sue precarie condizioni di salute. La madre \u00e8 inoltre ossessionata dalla leggenda delle Villi e diffida istintivamente di Loys, temendo di vedere un giorno la figlia trasformata in una Villi. I giovani innamorati affidano il destino del loro amore allo sfogliare i petali di una margherita; l'innocente gioco termina con un presagio negativo.\nWilfred, amico del principe, tenta invano di dissuaderlo dal continuare la relazione con la giovane contadina.\nEntra in scena Hilarion, il guardiacaccia, geloso di Giselle, che nota furtivamente il mantello del giovane sconosciuto e la sua spada con uno stemma. In lontananza, il suono di un corno annuncia una battuta di caccia.\nArriva la corte, impegnata nella battuta, ed entra nel villaggio per trovare ristoro. Tra i vari componenti del seguito c'\u00e8 la promessa sposa di Albrecht, la principessa Bathilde, con suo padre, il Duca di Curlandia. Giselle offre loro del vino e Bathilde, impressionata dal candore, dall'innocenza e dalla dolcezza della giovane contadina, le fa dono del suo medaglione. Hilarion, intanto, si aggira furtivamente, osservando Loys, inquieto e preoccupato. Questo conferma i suoi sospetti. Il rivale in amore, accecato dalla gelosia, smaschera allora il principe davanti a tutti, mostrando la spada con lo stemma. Giselle, perdutamente innamorata, nella disperazione prende la spada di Albrecht per uccidersi, ma poi impazzisce e muore per il dolore tra gli sguardi inorriditi dei presenti e lo strazio della madre.\nAtto II.\nIl secondo atto si svolge in una radura illuminata dalla luna nei pressi della tomba di Giselle.\nHilarion \u00e8 sconvolto dal rimorso per la morte di Giselle e si reca presso la sua tomba. Nelle vicinanze vi sono i suoi amici, che cercano di distoglierlo e portarlo via. A un tratto i giovani percepiscono intorno a loro una presenza irreale e, spaventati, fuggono. Entrano in scena Myrtha, l'implacabile regina delle Villi, e le sue discepole.\nGiselle, evocata dalla sua tomba e accolta da Myrtha e dalle creature soprannaturali, danza con esse.\nHilarion \u00e8 intanto inseguito dalle Villi, che lo costringono a danzare fino alla morte.\nAlbrecht arriva disperato alla ricerca della tomba di Giselle; il fantasma della ragazza appare davanti a lui e gli ricorda il funesto presagio della margherita, il fiore cui avevano affidato il destino del loro amore. Egli implora il suo perdono, ma Myrtha raduna a s\u00e9 tutte le sue discepole costringendo Albrecht a danzare. L'intento \u00e8 quello di punire il giovane per il suo tradimento d'amore e farlo morire per sfinimento. Giselle supplica inutilmente Myrtha di risparmiarlo. Quindi inizia a proteggerlo, sorreggendolo e danzando con lui per tutta la notte.\nAlle prime luci dell'alba le Villi sono costrette a svanire, Albrecht \u00e8 salvo grazie all'amore di Giselle che, non appartenendo pi\u00f9 alle Villi, torna per il riposo eterno nella sua tomba. Ai piedi della sepoltura rimane il giovane principe, solo e affranto dal dolore.\nBibliografia.\nin italiano:\nin inglese:\nin francese:"}
{"id": "406409", "revid": "767487", "url": "https://it.wikipedia.org/wiki?curid=406409", "title": "Endosoma", "text": "L'endosoma \u00e8 un corpo vescicolare, presente nella cellula, il cui compito \u00e8 quello di partecipare all'endocitosi, ovvero al meccanismo cellulare che permette il transito attraverso la membrana di macromolecole e corpuscoli, le cui dimensioni non consentono l'ingresso attraverso i meccanismi del trasporto di membrana. L'interno del comparto endosomico si mantiene acido (pH 5-6) grazie alla pompa protonica alimentata da ATP, presente nella membrana endosomica la quale trasferisce protoni dal citosol al lume. Questo compartimento funge da centrale di smistamento della via endocitica diretta verso l'interno, proprio come il complesso di Golgi \"trans\" per la via secretoria diretta verso l'esterno. \nL'ambiente acido ha un ruolo chiave nello smistamento, inducendo molti recettori a svincolarsi dal loro bagaglio molecolare. Alcuni di questi usciranno per gemmazione come nel caso dei recettori delle LDL (\"low density lipoprotein\"); altri finiranno nei lisosomi per essere degradati; altri ancora subiranno un processo di transcitosi. Le proteine seguiranno il destino dei recettori rimanendoci legate, altre finiranno degradate nei lisosomi, che poi \u00e8 il destino della maggior parte del contenuto endosomico. Resta ancora da capire in che modo le proteine dagli endosomi passino ai lisosomi. Si ipotizza che il passaggio avvenga grazie a vescicole di trasporto o forse che gli endosomi stessi si trasformino gradualmente in lisosomi.\nL'endosoma \"corticale\" (o \"precoce\") \u00e8 una vescicola di 0,4-0,7 \u03bcm, situata nel citoplasma sottostante la membrana plasmatica, con un pH interno pari a 6,0-6,2. L'endosoma col tempo diventa tardivo, con un pH pi\u00f9 basso (5-5.5)."}
{"id": "406437", "revid": "1318658", "url": "https://it.wikipedia.org/wiki?curid=406437", "title": "Arrondissement di Montbrison", "text": "L\"arrondissement\" di Montbrison \u00e8 un \"arrondissement\" dipartimentale della Francia situato nel dipartimento delle Loira, nella regione dell'Alvernia-Rodano-Alpi.\nStoria.\nFu creato nel 1800, sulla base dei preesistenti \"distretti\". Montbrison fu capoluogo del dipartimento fino al 1855.\nComposizione.\nL\"arrondissement\" \u00e8 diviso in 138 comuni raggruppati in 10 cantoni, elencati di seguito:"}
{"id": "406442", "revid": "1982", "url": "https://it.wikipedia.org/wiki?curid=406442", "title": "Gronchi Rosa", "text": ""}
{"id": "406476", "revid": "863736", "url": "https://it.wikipedia.org/wiki?curid=406476", "title": "Romano pontefice", "text": ""}
{"id": "406506", "revid": "767487", "url": "https://it.wikipedia.org/wiki?curid=406506", "title": "Slappy", "text": "Slappy \u00e8 il secondo EP della band punk californiana Green Day, pubblicato nell'estate del 1990 dalla Lookout! Records.Nel 1991 tutti i pezzi sono stati inseriti nell'album \"1,039/Smoothed Out Slappy Hours\".La canzone \"Knowledge\" \u00e8 una cover degli \"Operation Ivy\". \"Paper Lanterns\" \u00e8 diventata famosa perch\u00e9 \u00e8 la canzone con la quale i Green Day hanno chiuso la loro esibizione a Woodstock durante una battaglia di fango."}
{"id": "406517", "revid": "39558", "url": "https://it.wikipedia.org/wiki?curid=406517", "title": "Soluzione finale del problema ebraico", "text": ""}
{"id": "406525", "revid": "110157", "url": "https://it.wikipedia.org/wiki?curid=406525", "title": "Tesoro dei Granduchi", "text": "Il Tesoro dei Granduchi (fino al 2015 chiamato Museo degli Argenti) fa parte del complesso di Palazzo Pitti a Firenze. Istituito nella seconda met\u00e0 dell'Ottocento, \u00e8 ospitato nell'ala laterale settentrionale del corpo di fabbrica principale del palazzo, entro il quale si estende in 14 sale al piano terra (appartamenti estivi ai quali si accede dal cortile del Buontalenti) e in 13 sale al soprastante piano mezzanino. Il museo viene chiamato anche Tesoro dei Medici, sebbene alcuni pezzi datino all'epoca successiva degli Asburgo-Lorena, e contiene una vasta collezione di pezzi inestimabili di oreficeria, argenteria, cristalli, opere in avorio e in pietre dure. Custodisce anche una preziosa raccolta di cammei e intagli appartenuta ai Medici, oggi confluita in parte al Museo archeologico nazionale di Napoli e al Museo archeologico nazionale di Firenze in seguito a complesse vicende storiche e dinastiche.\nNel 2013 il circuito museale del giardino di Boboli, che comprende anche il Tesoro dei Granduchi, la Galleria del Costume, il Museo delle porcellane e il giardino Bardini, \u00e8 stato il sesto sito italiano statale pi\u00f9 visitato, con 710.523 visitatori e un introito lordo totale di 2.722.872 Euro. Nel 2016 il circuito museale ha fatto registrare 881.463 visitatori..\nCon la riforma Franceschini del 2015, il museo, con tutto il complesso di palazzo Pitti, \u00e8 entrato nell'orbita della Galleria degli Uffizi, diretto con speciale autonomia da Eike Schmidt. In questa occasione \u00e8 stato cambiato il nome da \"Museo degli Argenti\" a \"Tesoro dei Granduchi\".\nPercorso espositivo.\nAppartamenti estivi.\nLa sala II al pian terreno contiene le opere pi\u00f9 antiche facenti parte delle collezioni di Lorenzo il Magnifico, come la collezione dei vasi antichi (romani, sassanidi e veneziani), spesso con delicate incrostazioni argentee aggiunte nel XV secolo. Tra i pezzi pi\u00f9 pregiati di questa sezione un calice bizantino, una doppia coppa in ametista, e un'opera in porfido raffigurante una \"Venere e Amore\" del pesciatino Pier Maria Serbaldi detto \"il Tagliacarne\". La sala seguente ospita un rilievo ligneo di Grinling Gibbons, mentre la sala IV \u00e8 coperta dagli affreschi di Giovanni da San Giovanni, eseguiti dal 1634 e completati da Cecco Bravo, Francesco Furini e Ottavio Vannini nel 1642.\nLa sala V era un'antica piccola cappella con splendide oreficerie per il culto. Le sale da VI a XII, prospicienti a piazza Pitti, erano gli appartamenti estivi del granduca e presentano ancora i preziosi affreschi di Angelo Michele Colonna e Agostino Mitelli, dipinti tra il 1634 e il 1641 nelle sale dalla VI alla VIII. Tra i pezzi pi\u00f9 pregiati di queste sale figurano: opere in ebano e pietre dure intarsiate, come lo \"Stipo d'Alemania\", proveniente da Augusta come dono dell'Arciduca del Tirolo, e un inginocchiatoio analogo; uno stipo e un reliquiario di santi domenicani di Giovan Battista Foggini; vasi in avorio tornito di fattura tedesca e uno di Giovanni Antonio Maggiore da Milano, che \u00e8 il pezzo pi\u00f9 antico conosciuto in questa specialit\u00e0 artistica (1582); un tavolo e uno stipo capolavori di ebanisteria olandese; una bussola magnetica donata dallo zar Pietro il Grande a Cosimo III; vasi e coppe in pietre dure e cristallo di rocca dalle fogge bizzarre e insolite.\nAl piano terra si trova l'eccezionale raccolta di porcellane orientali, di oltre 1.000 esemplari, per lo pi\u00f9 di provenienza medicea, recentemente arricchitasi della collezione Scalabrino: ben 127 pezzi del XVII e XVIII secolo, tutti di qualit\u00e0 rarissima nel panorama europeo.\nIl mezzanino.\nL'esposizione prosegue nel mezzanino, dove sono collocate le collezioni dei cammei, dei gioielli, dei ninnoli, delle argenterie per uso liturgico e da tavola, dei manufatti esotici.\n\u00c8 qui disposta anche la collezione di manufatti aurei e d'argento provenienti dalla Germania e portati dal granduca Ferdinando III dopo il periodo di esilio terminato nel 1815, causato dall'occupazione francese.\nNelle due sale che ospitavano le porcellane sono state realizzate nuove vetrine e risistemati i gioielli, integrati da nuove acquisizioni mediante donazioni e comodati, prevalentemente manufatti contemporanei. \u00c8 stata infine dedicata una saletta, l'ultima stanza di quelle che si affacciano sul cortile interno dell'Ammannati, alla collezione di miniature Barocchi, di oltre 120 pezzi."}
{"id": "406543", "revid": "110444599", "url": "https://it.wikipedia.org/wiki?curid=406543", "title": "Muttaburrasaurus langdoni", "text": "Il muttaburrasauro (\"Muttaburrasaurus langdoni\") era un dinosauro erbivoro vissuto alla fine del Cretaceo inferiore (Aptiano - Albiano, circa 110 - 105 milioni di anni fa) in Australia orientale.\nDinosauri australiani.\nFino a oggi in Australia sono stati ritrovati pochi fossili di dinosauro, tuttavia gli esperti ritengono che anche in questa parte del mondo vissero numerosi grandi rettili. Il veloce \"Leaellynasaura\" e il \"Minmi\" dalla spessa corazza abitavano la parte sudorientale dell'Australia, pressappoco nello stesso periodo in cui il muttaburrasauro ne popolava la parte nordorientale. Numerose impronte fossili, forse attribuibili a \"Muttaburrasaurus\", sono state inoltre rinvenute nella regione meridionale del Queensland.\nUna scoperta importante.\nI resti del muttaburrasauro vennero scoperti per la prima volta nel 1963, vicino alla stazione di Rosebury Downs, nei pressi della citt\u00e0 di Muttaburra, nel Queensland (Australia). Lo scopritore fu un fattore locale, il signor Langdon, che si accorse che sul terreno dove stavano pascolando le sue mucche erano sparse grandi ossa. Per anni, probabilmente, i resti dello scheletro del muttaburrasauro erano stati sparsi per la pianura a causa dell'attivit\u00e0 delle mucche, e alcuni pastori locali avevano raccolto le parti pi\u00f9 grosse per farsene dei \"souvenir\". Dopo che fu comunicata l'importanza della scoperta, per\u00f2, la maggior parte dei resti venne restituita. La descrizione scientifica dell'animale, ad opera di Molnar e Bartholomai, venne pubblicata solo nel 1981.\nFra tutti i resti fossili di dinosauro rinvenuti in Australia, lo scheletro del muttaburrasuro \u00e8 quello meglio conservato. Gli esperti ritengono che questo dinosauro australiano sia imparentato con gli ornitopodi iguanodonti come l'\"Iguanodon\" o il \"Camptosaurus\". Si tratterebbe quindi di una scoperta importante, poich\u00e9 dimostra che questo gruppo di dinosauri abitava sia le regioni settentrionali sia quelle meridionali della Terra.\nCome una torre di avvistamento.\nAlto pi\u00f9 di due uomini adulti e lungo come un elefante, il muttaburrasauro si aggirava per le pianure dell'Australia, durante il Cretaceo, alla ricerca di macchie di vegetazione dove nutrirsi. Questo dinosauro erbivoro era dotato di una buona vista e, se si rizzava sulle zampe posteriori, poteva avvistare eventuali pericoli fin da lontano, cos\u00ec da avere tutto il tempo per mettersi in salvo con la fuga. Normalmente il muttaburrasauro si muoveva stando ritto sulle robuste zampe posteriori e tenendo la coda all'infuori e alta sopra la terra. Quando per\u00f2 trovava delle macchie di vegetazione con felci ed equiseti rigogliosi, questo dinosauro si metteva a quattro zampe per poter brucare con maggior comodit\u00e0. Come il suo parente e quasi contemporaneo \"Iguanodon\", anche il muttaburrasauro aveva una testa larga e piatta; essa per\u00f2 aveva un profilo del tutto caratteristico.\nUn profilo inconfondibile.\nIl muttaburrasauro aveva un rigonfiamento tondeggiante posto sul muso, simile a quello osservato in alcuni adrosauri come il \"Kritosaurus\". Questa caratteristica dava al dinosauro australiano un profilo inconfondibile. La funzione di questa struttura, probabilmente cava, non \u00e8 nota. Forse in vita era ricoperta da pelle vivacemente colorata, che permetteva un riconoscimento intraspecifico molto facile a livello visivo; un'altra possibilit\u00e0 \u00e8 che l'animale fosse in grado di produrre particolari suoni rigonfiando ulteriormente il naso, come nei successivi adrosauri, .\nPollici-aculei?\nI resti del muttaburrasauro non comprendono una \"mano\" completa; gli esperti ritenevano, fino a poco tempo fa, che questo dinosauro avesse, come l'\"Iguanodon\", pollici dotati di unghioni aguzzi e diritti che servivano per difendersi dai predatori. L\"'Iguanodon\" li utilizzava per strappare i ramoscelli o per difendersi, e si riteneva che anche il muttaburrasauro potesse fare cos\u00ec. Di recente, per\u00f2, ci si \u00e8 accorti che i due dinosauri non sono strettamente imparentati, e quindi non \u00e8 affatto certo che il muttaburrasauro possedesse il pollice-aculeo. Un elemento incompleto, appiattito, era stato interpretato come un possibile resto di questa struttura difensiva, ma ora l'attribuzione \u00e8 in dubbio.\nUna dentatura particolare.\nIl muttaburrasauro aveva un becco privo di denti con cui strappava e incideva le piante di cui si nutriva. I denti erano ubicati nella parte laterale della bocca, in una posizione pi\u00f9 adatta a sminuzzare i bocconi che non a triturarli, come facevano invece i denti dell\"'Iguanodon\". Probabilmente il dinosauro australiano si nutriva di due tipi diversi di vegetazione, per i quali erano necessari due modi differenti di masticazione. Tra l'altro, i muscoli per la masticazione potrebbero essere stati particolarmente potenti: la sezione posteriore del cranio, dove i muscoli dovevano ancorarsi, \u00e8 molto pi\u00f9 profonda di quella della maggior parte degli altri ornitopodi. Fatto insolito per un dinosauro, sembra che il muttaburrasauro rimpiazzasse i suoi denti tutti insieme, invece che uno alla volta secondo necessit\u00e0. In questo modo la fila di denti formava una superficie che serviva pi\u00f9 che altro per tagliare, piuttosto che per triturare. Per questo motivo, \u00e8 stato suggerito perfino che il muttaburrasauro fosse, almeno in parte, carnivoro.\nForse questi adattamenti servivano a mangiare un tipo di vegetazione particolarmente dura, rispetto a quella di cui si cibavano gli altri dinosauri erbivori. Le cicadacee, piante particolarmente dure e resistenti, erano in effetti molto comuni nell'Australia del Cretaceo. Se cos\u00ec fosse, il muttaburrasauro potrebbe non essere stato in competizione con gli erbivori della sua epoca. Oltre a ci\u00f2, in mancanza del famoso \"sperone\", per difendersi dai carnivori o da un muttaburrasauro rivale, potrebbe aver utilizzato la sua grande taglia e un morso eccezionalmente potente e \"trinciante\".\nUna seconda specie?\nNel 1987 un secondo teschio di muttaburrasauro venne ritrovato presso la stazione di Dunluce, tra Hughenden e Richmond, nel Queensland centrale. Il cranio era piuttosto danneggiato, ma \u00e8 subito apparso pi\u00f9 completo dell'originale. Data la leggera differenza d'et\u00e0 (un milione di anni circa) e i suoi caratteri pi\u00f9 primitivi rispetto al teschio originale, questo reperto \u00e8 stato classificato come \"Muttaburrasaurus sp\"., il che significa che appartiene sicuramente allo stesso genere ma potrebbe essere una seconda specie. Oltre ai due ritrovamenti descritti, sono stati trovati altri resti del muttaburrasauro in giro per l'Australia, principalmente frammenti nei pressi di Iona (vicino a Hughenden), e denti a Lightning Ridge, nel Nuovo Galles del Sud; ci\u00f2 dimostrerebbe che questo dinosauro era uno dei pi\u00f9 diffusi del continente.\nClassificazione.\nFin dal momento della sua scoperta, avvenuta nel 1981, si \u00e8 capito subito che il muttaburrasauro era un dinosauro ornitopode imparentato con \"Iguanodon\". Qualche tempo dopo, per\u00f2, ci si rese conto che le parentele tra i due animali non erano poi cos\u00ec strette: la forma australiana sembrerebbe essere infatti ben pi\u00f9 primitiva e, pur essendo superficialmente simile agli evoluti iguanodontidi, potrebbe essere stato un animale affine a \"Tenontosaurus\", posto alla base del gruppo degli iguanodonti.\nGli iguanodonti in generale sembrerebbero essere stati i primi dinosauri dotati di un apparato masticatorio efficiente. I loro discendenti, gli adrosauri, svilupparono ulteriormente questo sistema. Anche se \"Muttaburrasaurus\", con il suo stranissimo apparato di masticazione, non sembra essere stato n\u00e9 un iguanodontide n\u00e9 un adrosauro, potrebbe aver rappresentato una linea di ornitopodi che si origin\u00f2 da quella principale svariati milioni di anni prima della comparsa di una forma primitiva come \"Tenontosaurus\".\nIl muttaburrasauro potrebbe essere anche stato imparentato in qualche modo con i driosauridi, visto che alcuni esemplari di questa famiglia sono stati ritrovati nel Gondwana (\"Dryosaurus\" \"lettowvorbecki\", \"Elrhazosaurus\" e \"Kangnasaurus\" in Africa, driosauridi senza nome in Nuova Zelanda e Antartide). Alcuni ricercatori, addirittura, ipotizzano una parentela con il piccolo ipsilofodontide australiano \"Atlascopcosaurus\".\nBibliografia.\nBartholomai, A. and R.E.Molnar 1981 Muttaburrasaurus: a new Iguanodontid (Ornithischia:Ornithopoda) dinosaur from the Lower Cretaceous of Queensland. Memoirs of the Queensland Museum 20(2):319-349\nMolnar, R.E. 1995 Possible convergence in the jaw mechanisms of ceratopians and Muttaburrasaurus. In A.Sun and Y.Wang (eds) Sixth Symposium on Mesozoic Terrestrial Ecosystems and Biota, short papers. China Ocean Press, Beijing. pp.\u00a0115\u2013117.\nMolnar, R.E. 1996a Observations on the Australian ornithopod dinosaur, Muttaburrasaurus. Memoirs of the Queensland Museum 39(3):639-652"}
{"id": "406548", "revid": "287204", "url": "https://it.wikipedia.org/wiki?curid=406548", "title": "Ecole Normale Superieure", "text": ""}
{"id": "406559", "revid": "1791", "url": "https://it.wikipedia.org/wiki?curid=406559", "title": "Lebesgue", "text": ""}
{"id": "406564", "revid": "339392", "url": "https://it.wikipedia.org/wiki?curid=406564", "title": "Romano Pontefice", "text": ""}
{"id": "406583", "revid": "14214", "url": "https://it.wikipedia.org/wiki?curid=406583", "title": "Sturm und drang", "text": ""}
{"id": "406586", "revid": "2112973", "url": "https://it.wikipedia.org/wiki?curid=406586", "title": "Pace di Venezia", "text": "La pace di Venezia, anche detta tregua di Venezia, fu un trattato di pace siglato nel 1177.\nIl 29 maggio 1176 a Legnano le truppe imperiali comandate da Federico I Barbarossa si scontrarono con le truppe della Lega Lombarda, capitanate da Guido da Landriano (secondo la leggenda, da Alberto da Giussano). Le truppe imperiali subirono una sconfitta decisiva e l'imperatore fu costretto a trattare la pace. Grazie alla sua accortezza politica, Venezia non si intromise nelle lotte tra Papato ed Impero, per cui venne scelta come sede ideale per le trattative. Il fatto di essersi alleata con gli imperiali nel 1174 in occasione dell'assedio di Ancona, evidentemente non fu ritenuto dal papa segno di schieramento definitivo con l'Impero, ma solo dovuto a motivi contingenti, ossia la rivalit\u00e0 commerciale con la citt\u00e0 marinara.\nSotto il patrocinio del doge Sebastiano Ziani, nel maggio 1177, s'incontrarono Federico I Barbarossa, il papa Alessandro III, accompagnato dal cardinale Boso Breakspear, Romualdo Guarna, in rappresentanza del re di Sicilia Guglielmo II e i rappresentanti dei comuni confederati nella Lega Lombarda.\nIl 24 marzo 1177, scortato dalle galere del re di Sicilia, accompagnato da cardinali e prelati, Alessandro III era sbarcato a S. Nicol\u00f2 di Lido. Nel palazzo del patriarca a S. Silvestro ebbero luogo i negoziati preliminari con i plenipotenziari imperiali. L'imperatore si era fermato a Chioggia e, a accordo raggiunto, gli venne impartita l'assoluzione da tre cardinali, dopo l'abiura dello scisma. Dopo essersi traferito anch'egli presso il centro monastico di S. Nicol\u00f2, Federico fu accompagnato il 24 luglio dal doge e dal clero cittadino a piazza San Marco su una galea riccamente addobbata. Nel tragitto verso la basilica, Federico era circondato dal doge, che portava in mano una rosa d'oro, dal patriarca e dal clero veneziano recante candele accese, croci e corone. Nell'atrio sedeva il papa vestito dei paramenti pontificali. Federico si inginocchi\u00f2 a baciargli il piede, il papa lo rialz\u00f2, lo abbracci\u00f2 e scambi\u00f2 con lui il bacio di pace. Il giorno dopo, a coronamento di tutta una serie di cerimonie, l'imperatore tenne la briglia e la staffa al papa che saliva a cavallo.\nL'imperatore revoc\u00f2 quanto aveva fatto contro la Chiesa e tolse l'appoggio all'antipapa. A seguito di queste decisioni papa Alessandro III lo assolse dalla scomunica, Ancona vide sancita la sua indipendenza \"de facto\" dal papa, e anche se la disputa con i Comuni non fu risolta, si arriv\u00f2 comunque a una tregua di sei anni.\nLa tregua da un lato garant\u00ec all'Imperatore la possibilit\u00e0 di concentrarsi contro i ribelli in Germania, dall'altro colloc\u00f2 la Repubblica di Venezia accanto alle altre due superpotenze di allora, il Sacro Romano Impero e il Papato. Essa ottenne la riconferma dei patti tradizionali e una larga garanzia imperiale per l'incolumit\u00e0 dei suoi cittadini e dei loro beni in tutti i territori dell'impero.\nInoltre, non meno importante, grazie a questo avvenimento il Regno di Sicilia fu riconosciuto per la prima volta dal 1130 dall'imperatore come regno legittimo e potenza euro-mediterranea . \nLa pace di Venezia \u00e8 rappresentata nella citt\u00e0 lagunare in una tela posta nella celebre sala del Maggior Consiglio del Palazzo Ducale, di cui \u00e8 autore Girolamo Gambarato. Venezia evidentemente, ponendo tale episodio nel proprio cuore politico, intendeva esaltare il proprio ruolo internazionale di mediatrice tra papato e impero. Curiosamente, in tale opera d'arte il papa, l'imperatore e il doge sono rappresentati ad Ancona."}
{"id": "406587", "revid": "32698", "url": "https://it.wikipedia.org/wiki?curid=406587", "title": "Legge del coseno", "text": ""}
{"id": "406595", "revid": "287204", "url": "https://it.wikipedia.org/wiki?curid=406595", "title": "Concerto per violino e orchestra n. 4 (Mozart)", "text": "La composizione del concerto per violino e orchestra n. 4 K 218 fu terminata da W. A. Mozart nell'ottobre 1775. Costituisce il quarto di cinque concerti per lo stesso strumento (K 207, K 211, K 216, K 219), attribuibili con certezza al compositore.\nIl concerto si rif\u00e0 alla scuola italiana (Boccherini, Vivaldi, Tartini, Corelli, Geminiani, Nardini) a cui il compositore aggiunge il suo inconfondibile estro melodico. In particolare si pensa che Mozart si sia ispirato a un Concerto di Boccherini, scritto nella stessa tonalit\u00e0 e presumibilmente del 1768, che avrebbe apprezzato moltissimo dopo averlo ascoltato in Italia.\nI tratti pi\u00f9 personali di questa sua capacit\u00e0 melodica sono presenti nell\"Andante cantabile\". Il \"Rond\u00f2\" conclusivo, ricco di cambiamenti di ritmo e tempo, \u00e8 un movimento dagli interessanti effetti umoristici."}
{"id": "406600", "revid": "33689", "url": "https://it.wikipedia.org/wiki?curid=406600", "title": "Monte Taburno", "text": ""}
{"id": "406610", "revid": "1543377", "url": "https://it.wikipedia.org/wiki?curid=406610", "title": "Aulo Plauzio", "text": "Biografia.\nCarriera politica e militare.\nSi sa poco sugli inizi della sua carriera. Da un'iscrizione si viene a sapere che fu coinvolto nella soppressione di una rivolta di schiavi in \"Apulia\", prima del 14, insieme a Marco Elio Celere. Fu console suffetto nella seconda met\u00e0 del 29 e forse fu governatore della provincia della Pannonia. Nei primi anni del regno di Claudio sappiamo da un'inscrizione che supervisionava la costruzione di una strada tra Trieste e Fiume.\nClaudio gli affid\u00f2 il compito di condurre l'invasione della Britannia nel 43, in supporto di Verica, re degli Atrebati e alleato di Roma, che era stato deposto dai Catuvellauni. Al comando di quattro legioni (la IX \"Hispana\", la II \"Augusta\", la XIV \"Gemina\" e la XX \"Valeria Victrix\"), oltre a circa 20.000 ausiliari (compresi Traci e Batavi). La II \"Augusta\" era sotto il comando del futuro imperatore Tito Flavio Vespasiano. Gli altri comandanti erano: il fratello di Vespasiano, Tito Flavio Sabino e Gneo Osidio Geta (di cui parla Cassio Dione). Gneo Senzio Saturnino, che \u00e8 menzionato da Eutropio, potrebbe, in realt\u00e0, avere soltanto accompagnato solo successivamente Claudio.\nSulle coste settentrionali della Gallia Plauzio fece fronte ad un ammutinamento delle sue truppe, riluttanti ad attraversare l'Oceano e ad andare a combattere ai limiti del mondo conosciuto. Rientrato l'allarme, l'invasione ebbe inizio (i Romani potrebbero essere approdati a Richborough, nel Kent). I Britanni, guidati da Togodumno e Carataco dei Catuvellauni, erano riluttanti ad affrontare in campo aperto i Romani, ma preferivano, invece, darsi alla guerriglia. Tuttavia, Plauzio sconfisse prima Carataco e poi Togodumno sui fiumi Medway e Tamigi. Togodumno mor\u00ec poco dopo, mentre Carataco, che era sopravvissuto, continu\u00f2 ad essere una spina nel fianco per gli invasori (fino al 51, quando, sconfitto da Publio Ostorio Scapula, si rifugi\u00f2 presso i Briganti, ma venne fatto prigioniero dalla loro regina, Cartimandua, alleata di Roma).\nRaggiunto il Tamigi, Plauzio, ricevuti rinforzi, marci\u00f2 sulla capitale catuvellauna, Camulodunum (Colchester). Su questo territorio venne creata una provincia, mentre alleanze vennero strette con i popoli vicini. Plauzio divenne governatore, carica che mantenne fino al 47, quando fu sostituito da Publio Ostorio Scapula. Rientrato a Roma, a Plauzio fu tributata un'ovatio.\nParentele.\nPlauzio era probabilmente un lontano parente della prima moglie di Claudio, Plauzia Urgulanilla. Quinto Plauzio, console nel 36, era probabilmente suo fratello pi\u00f9 giovane. Sua sorella spos\u00f2 Publio Petronio: loro figlio (forse adottivo), Publio Petronio Turpiliano, fu poi console e governatore di Britannia.\nValendosi della sua patria potest\u00e0 nel 57 Aulo Plauzio sottopose la moglie Pomponia Grecina a giudizio perch\u00e9 accusata di essere seguace di un \u00abculto estraneo\u00bb.\nAulo Plauzio nella cultura di massa.\nLe figure storiche di Aulo Plauzio e Pomponia Grecina hanno ispirato gli omonimi personaggi nel romanzo \"Quo vadis?\" di Henryk Sienkiewicz.\nInoltre, a partire dal 2018, Plauzio appare come protagonista-antagonista nella serie televisiva targata Amazon Prime-Sky Original \"Britannia\", dove \u00e8 interpretato dall'attore britannico David Morrissey."}
{"id": "406617", "revid": "125820946", "url": "https://it.wikipedia.org/wiki?curid=406617", "title": "Club Sportivo Pallacanestro Trapani", "text": "Il Club Sportivo Pallacanestro Trapani \u00e8 la principale societ\u00e0 di pallacanestro maschile di Trapani. Fondata nel 1997 come \"Basket Trapani\" societ\u00e0 sorta dalle ceneri della prima \"Pallacanestro Trapani\" da cui ha ripreso la denominazione nel 2011. Attualmente milita in Serie A2.\nLa squadra gioca le proprie partite casalinghe al PalaIlio. I colori sociali sono il granata ed il bianco, mentre il simbolo della squadra \u00e8 un pallone da basket graficizzato con una T sovrapposta.\nStoria.\nLe origini.\nLe organizzazioni giovanili sportive trapanesi della F.G.C. (Fasci giovanili di combattimento dal 1930 al 1937) e della G.I.L. (Giovent\u00f9 italiana del littorio dal 1937 al 1943) diedero un primo contributo allo sviluppo del basket cittadino negli anni '30 strutturando ed organizzando le prime squadre che parteciparono ai campionati regionali durante il regime fascista.\nLa prima testimonianza di una partita di \"palla al cesto\" a Trapani \u00e8 del 1934, quando la locale squadra dei Fasci giovanili di combattimento affront\u00f2 quella di Castellammare del Golfo. Nel giugno dello stesso anno si disput\u00f2 il campionato regionale dove la formazione trapanese affront\u00f2 i pari et\u00e0 di Catania ed Agrigento.\nL'anno successivo il F.G.C. Trapani prese parte al \"Torneo di Palermo\" (forse una sorta di embrione di Seconda Divisione) a cui parteciparono altre formazioni di citt\u00e0 siciliane come Catania, Enna, Caltanissetta, Agrigento, Siracusa, Messina e Palermo.\nNel 1937 i Fasci Giovanili di Combattimento confluiscono nella Giovent\u00f9 italiana del littorio che nel 1938 organizza il 15\u00ba girone Sicilia della Prima Divisione GIL a cui la formazione trapanese partecipa insieme a quelle delle citt\u00e0 di Catania, Agrigento, Enna e Caltanissetta.\nAgli inizi degli anni '40 i giovani atleti della GIL confluiscono nel G.U.F. trapanese (Gruppo universitario fascista) che garegger\u00e0 nel Girone IV della Serie B del 1941-1942 insieme al G.U.F. Palermo e G.U.F. Messina. In quelle formazioni nel tempo si distinsero atleti spesso impegnati anche in altri sport (versatilit\u00e0 abbastanza comune a quel tempo) come Umberto Saura (15 novembre 1915 - 12 gennaio 2000) attivo nell'atletica leggera come saltatore con l'asta che come calciatore giocando nella , insieme ad Alberto Corso e Gaetano Sabato (calcio ed atletica leggera), Antonino Ferlito, Rocco Cernigliaro e Paolo Calafiore (atletica leggera).\nQueste basi sportive ed organizzative verranno consolidate per iniziativa di alcuni giovani atleti della GIL o del GUF che si trasformeranno anche in tecnici e dirigenti: Bartolomeo Sorrentino, i fratelli Alberto e Pino Cardella ed Osvaldo La Cavera.\nIl dopoguerra fu caratterizzato da formazioni che basavano la propria attivit\u00e0 sull'associazionismo o per iniziativa di enti pubblici o autonomi che promuovevano attivit\u00e0 e campionati sportivi. La Libertas Trapani \u00e8 gi\u00e0 attiva negli anni '40 e partecipante ai campionati regionali per l'ammissione in serie A del 1945-46. La formazione rappresentava una emanazione locale del Centro Nazionale Sportivo Libertas nato nel dopoguerra per la promozione e la diffusione della cultura sportiva.\nLa Corda Fratres Trapani, emanazione locale del Corda Fratres (Federazione internazionale degli studenti), rinasce nel dopoguerra partecipando a diversi tornei locali e regionali. Successivamente confluir\u00e0 per volont\u00e0 di Girolamo \"Mommo\" Marchello nella Associazione Pallacanestro Trapani, attiva fino al 1953, anno in cui si unir\u00e0 all'Enal Trapani.\nSullo stessa impronta della Libertas nacque il Gruppo Sportivo Enal Trapani, in seguito Virtus Enal Trapani (o Dopolavoro Virtus Trapani), anch'essa rappresentazione locale dell'Ente nazionale assistenza lavoratori che con la presidenza del prof. Renzo Venza e Pio Cavasino, la direzione sportiva di Leonardo Scalabrino, furono attivi negli anni '50 e '60. La Virtus Enal arriv\u00f2 a disputare campionati di serie C ed uno di serie B, quello del 1964-65, promozione ottenuta sconfiggendo la Concordia Agrigento per 60 a 37 nelle finali del torneo di promozione svoltesi proprio ad Agrigento. Tra le sue fila militarono giovani promesse della pallacanestro locale come Salvatore Castelli, Dino Magaddino, Aldo Guarnotta ed altri valenti giocatori e dirigenti che riuscirono, in seguito, a dare continuit\u00e0 e qualit\u00e0 alla attivit\u00e0 sportiva della pallacanestro a Trapani giocando sia nella Associazione Sportiva Pallacanestro Rosmini (rivale della Virtus Enal ed all'ora astro nascente del basket locale) che nella sua successiva emanazione, la Cestistica Trapani.\nAnni sessanta: la Rosmini.\nSul finire degli anni '50 la parrocchia dei Padri rosminiani Don Mario Tomasi e Don Oreste Radaelli diviene il punto di riferimento dei giovani trapanesi ed ericini attraverso le attivit\u00e0 sportive come il calcio e la pallacanestro. Proprio quest'ultimo sport un\u00ec un gruppo di ragazzi che allenati da Ettore Daidone riuscirono a rimanere imbattuti per circa due anni su tutti i campi dell'Italia meridionale, vincendo tre campionati consecutivamente e raggiungendo la \"Serie A\" (il 2\u00ba livello del sistema piramidale della pallacanestro italiana dal 1955 al 1965).\nNella stagione 1958-59 la ASP Rosmini Trapani si piazz\u00f2 alle spalle della Virtus Enal che s'impose nel campionato di Promozione, riuscendo a precedere il CUS Palermo. Quel campionato fece da prologo ai successivi che portarono inaspettatamente la formazione giallo-verde ai vertici della pallacanestro nazionale.\nNel 1962-63 la ASP Rosmini Trapani partecip\u00f2 al campionato di Serie B raggiungendo il girone finale per la promozione, dove battendo 65 a 52 il Salerno si garantivano il passaggio in \"Serie A-Seconda Serie\" con una squadra formata da elementi locali come Roald e Giuseppe Vento, Nino Fodale, Ignazio Voi, Roberto Naso, Giovanni Crimi, Franco Gallo, Aldo Guarnotta, Giuseppe Ruffino e Carlo Lungaro (futuro presidente della Enichem Priolo di basket femminile).\nPur fra tanti problemi finanziari l'esordio in Serie A-Seconda Serie 1963-64 la formazione trapanese raggiunse il nono posto (penultimo) a pari merito con la Pall. Catanzaro, (ultimo il Foggia) ma il ricorso dei calabresi per la partita giocata a Bari, vedr\u00e0 svanire la possibilit\u00e0 dello spareggio salvezza sancendone la retrocessione e lo sfaldamento dell'associazione che si scioglie non avendo alle spalle una base societaria che potesse garantire un degno proseguimento in campionato ed alcuni giocatori migrarono in altre formazioni come la U.S. Palermo o la Cestistica Trapani.\nNel dicembre del 1964, infatti, nacque la Cestistica Trapani con presidente l'avv. Francesco Calamia (politico trapanese pi\u00f9 volte Sindaco di Trapani) che eredit\u00f2 il titolo sportivo e i giocatori della Rosmini (alcuni di questi anche fondatori della squadra) disputando campionati di serie B e C. Negli anni successivi le squadre trapanesi ebbero degli ottimi risultati a livello giovanile e parteciparono costantemente, soprattutto all'inizio degli anni settanta, alle finali nazionali.\nAnni settanta: l'Edera.\nNel novembre del 1965 la Cestistica cambi\u00f2 denominazione in Cestistica Edera Trapani ad opera dell'On. Antonio Montanti (politico trapanese del Partito Repubblicano, da qui il nome della squadra), con la presidenza di Giovanni Denaro e del vicepresidente Giuseppe Vento, partecipando a campionati di \"serie C\" ed in due occasioni alla Coppa Italia nazionale; negli anni sessanta e settanta la Coppa Italia si disputava superando le qualificazioni interregionali divise in gironi tra squadre che dalla serie maggiore arrivava alla serie D.\nNel torneo del 1970-71 l'Edera (militante in serie D), dopo aver superato i turni preliminari del \"Girone Meridionale\" (per rinuncia del U.S. Palermo al primo turno, dell'Etna Catania al secondo turno) incontr\u00f2 la Libertas Brindisi (allora in serie B) nei quarti di finale, venendo sconfitta di un sol punto.\nL'anno successivo, Coppa Italia 1972 la formazione trapanese si fermo' al primo turno perdendo contro la Splugen Reyer Venezia (allora formazione di vertice della Serie A). L'Edera continu\u00f2 la propria attivit\u00e0 tra alterne vicende quasi sempre in serie C (con un'unica restrocessione in Serie D nel 1974) con giocatori come Liberale Hernandez, Paolo Mollura ed Andrea Magaddino futuri protagonisti della Pallacanestro Trapani e del Basket Trapani.\nNel mentre Giuseppe Vento continu\u00f2 ad essere l'anima del basket trapanese anche da dirigente, tentando di far risorgere e vivacizzare la societ\u00e0 da troppo tempo a livelli nazionali di scarso spessore sportivo ed agonistico, ebbe modo di avvicinare alla pallacanestro Vincenzo Garraffa.\nGarraffa, primario di radiologia nonch\u00e9 campione italiano di regolarit\u00e0 di automobilismo e futuro senatore della Repubblica, con l\"Edera\" (come fu per la Rosmini e la Cestistica) getter\u00e0 le basi per la costruzione di una nuova societ\u00e0, la \"Pallacanestro Trapani\", soprattutto dopo la cocente retrocessione in serie C2 nel 1981.\nAnni ottanta e novanta: La Pallacanestro Trapani (1980-1997).\nI primi anni.\nNel 1980 l'Edera Trapani cambia denominazione in Pallacanestro Trapani ed i colori sociali passano dal verde al granata. Nel 1981 Vincenzo Garraffa ne diventa presidente affiancato da Salvatore Mazzara, Giovanni Crimi, Roald Vento ed Elio Ippaso. Appena retrocessa in C2 la societ\u00e0 viene ristrutturata sia dal punto di vista tecnico che organizzativo.\nNel biennio 1981-1983, ingaggiando giocatori come il toscano Francesco Mannella, Luigi \"Gigi\" Ranieri o Amedeo Mazza ed un allenatore non locale, il coach abruzzese Emilio Trivelli \"detto \"Mimmo\"\", la nuova societ\u00e0 riusc\u00ec a centrare due promozioni consecutive: la prima in Serie C1 guadagnata con una giornata d'anticipo battendo l'Orlandina, e la seconda promozione in Serie B, pi\u00f9 sofferta, battendo nella finale dei play-off la Virtus Ragusa per 2 a 1 (135-130 la prima vittoria, al termine di tre supplementari e con gli ultimi minuti giocati in quattro contro cinque, 93-81 la seconda, con 24 punti di Campolattano).\nIn serie B, e poi Serie B1, la societ\u00e0 granata trascorse sei stagioni: nel campionato 1983-84, il primo in B, raggiunge un ragguardevole settimo posto sorretta da Angelo Destasio e Giuseppe Padua (oltre ai confermati Mannella e Ranieri).\nL'anno successivo, il 1984-85 vide andar via l'allenatore delle promozioni Mimmo Trivelli e l'arrivo di Bruno Boero con GM Massimo Cosmelli, concluse in seconda posizione a pari merito con la Sutor Montegranaro, ma esclusa ai playoff a causa degli scontri diretti sfavorevoli.\nNel campionato 1985-86 la formazione granata raggiunse ancora la seconda posizione in coabitazione con la Facar Pescara, ma anche questa volta per gli scontri diretti sfavorevoli non raggiunse i play-off promozione, ma \u00e8 ammessa in Serie B1.\nLa B d'eccellenza.\nLa \"Serie B d'Eccellenza\" nel campionato 1986-87 \u00e8 a girone unico nazionale, e la Pallacanestro Trapani, allenata da Stefano Michelini, evita all'ultima giornata gli spareggi salvezza battendo la Stamura Ancona (con uno strepitoso Angelo Destasio) raggiungendo faticosamente la nona posizione.\nL'anno successivo, il 1987-88, fu una stagione travagliata culminata con lo spareggio per la permanenza in B1: la 13\u00aa posizione finale le impone un ultimo incontro con l'Esperia Cagliari disputato l'8 maggio al PalaMaggi\u00f2 di Caserta: terminer\u00e0 88-72 ed il Trapani pot\u00e9 conservare un posto in serie cadetta.\nL'arrivo a Trapani nel 1988 del nuovo coach Gianfranco Benvenuti e del general manager Valentino Renzi (attuale presidente della Legabasket) permise quel salto di qualit\u00e0 tecnico-manageriale che la societ\u00e0 cercava: l'annata 1988-89 fu un campionato d'assestamento con un ottimo 5\u00ba posto utile per amalgamare una formazione con nuovi innesti come Davide Lot o Antonio Guzzone.\nLa serie A.\nNella stagione della B1 1989-1990, arriva il cecchino Giuseppe Cass\u00ec e la \"Vini Racine\", dopo aver terminato la regular-season al secondo posto alle spalle della Mens Sana Siena, riusc\u00ec nell'impresa pianificata da anni dal presidente Vincenzo Garraffa: batt\u00e9 nei play-off la Sangiorgese, 86-77 in garauno a Trapani per i granata; a Porto San Giorgio la partita sub\u00ec uno stop: Mario Piazza fu colpito da un accendino scagliato dal pubblico, e la partita (sul campo) terminer\u00e0 84 a 81 per i marchigiani. La giustizia sportiva decreter\u00e0 il 2-0 a tavolino per la Pallacanestro Trapani che raggiunger\u00e0 la promozione in Serie A2.\nLa \"Birra Messina Pallacanestro Trapani\" al primo campionato di A2 nel 1990/1991 puntava alla salvezza, raggiunta con l'ottava posizione nella stagione regolare che le permise addirittura l'accesso ai play-off per la promozione in Serie A1.\nSi ritrov\u00f2 cos\u00ec a disputare il \"girone Giallo\" che termin\u00f2 inaspettatamente con tre formazioni a pari punteggio: la Filanto Forl\u00ec, la Kleenex Pistoia e lo stesso Trapani che, per la classifica avulsa (considerando solo gli scontri diretti), venne promosso nella massima serie, per la prima volta nella sua storia.\nIl \"doppio salto\" dalla B1 alla A1 si concretizz\u00f2 con l'apporto di un allenatore dalla grande tempra come il \"livornese\" Gianfranco \"\"Cacco\" Benvenuti (che biss\u00f2 l'esperienza reggina) ed un nucleo ben rodato di giocatori tra i quali ricordiamo Francesco \"Ciccio\" Mannella, Claudio \"Bibo\"\" Castellazzi, Mario Piazza, Giuseppe Cass\u00ec e Davide Lot, e l'innesto in A2 di due americani dal grande valore tecnico ed atletico come l'ala forte Reggie Johnson, che aveva vinto un titolo NBA, e il pivot Bobby Lee Hurt.\nPer tutto lo sport siciliano la presenza in A1 della \"Pallacanestro Trapani\" rappresent\u00f2 un traguardo storico.\nIn Serie A1 Giancarlo Sacco rilev\u00f2 Gianfranco Benvenuti, che aveva lasciato per motivi di salute, con la conferma della formazione dell'anno precedente, e l'arrivo di Stefano Tosi e di due nuovi giocatori americani Wendell Alexis e John Shasky. Al termine della \"regular season\" la formazione trapanese raggiunse un'insperata 14\u00aa posizione, battendo nell'ultima giornata (e all'ultimo tiro, quello di Tosi) la Scavolini Pesaro, evitando cos\u00ec il penultimo posto in classifica e la retrocessione diretta in A2. Retrocessione che comunque fu solo rinviata: al termine di un deludente girone di play-out la Pallacanestro Trapani termin\u00f2 la propria esperienza nella massima serie.\nIl Trapani rimase in Serie A2 per altre quattro stagioni sponsorizzata dal \"Tonno Auriga\".\nNel 1992-93, allenata da Riccardo Sales giunse al 10\u00ba posto.\nNel 1993-94 il Trapani agguant\u00f2 l'11\u00ba posto con il ritorno in panchina di Giancarlo Sacco subentrato a \"Ninni Gebbia\". Il presidente Garraffa, intanto aveva lasciato e la societ\u00e0 fu guidata dai soci rimasti.\nNel 1994-95 con l'avvicendamento di ben tre allenatori raggiunse il 14\u00ba posto.\nCrisi finanziaria e fallimento.\nL'anno successivo la crisi finanziaria societaria si acu\u00ec (risultando poi irreversibile) determinando un campionato sottotono con il raggiungimento di un poco lusinghiero 14\u00ba ed ultimo posto (con conseguente retrocessione diretta in Serie B1) nella stagione 1995-96.\nNel 1997, dopo un anonimo campionato in \"B1\", la Pallacanestro Trapani non riusc\u00ec ad iscriversi al campionato successivo decretando, da parte del Consiglio Federale, la revoca dell'affiliazione alla Lega. Questo fu l'ultimo atto sportivo e di seguito arriv\u00f2 il fallimento societario e la fine dell'attivit\u00e0 agonistica, che ebbe molte concause: la presunta marginalit\u00e0 geografico-sportiva, il grande sforzo economico che la societ\u00e0 dovette addossarsi nel costruire il PalaGranata (tre miliardi di lire ed, allora, unico impianto sportivo del meridione realizzato da privati), il mancato arrivo dei contributi pubblici promessi (della Regione Siciliana soprattutto), scelte tecnico-dirigenziali errate e la mancanza di un grande sponsor.\nVicenda giudiziaria Garraffa-Dell'Utri.\nAlla sponsorizzazione della \"Birra Messina\" (Dreher-Heineken) \u00e8 legata la querelle che port\u00f2 Vincenzo Garraffa a denunciare Marcello Dell'Utri per le presunte minacce del boss mafioso Vincenzo Virga avvenute nel 1992: \u00abMi manda Dell'Utri\u00bb. Il processo si concluse nel maggio 2011 (dopo la condanna in appello di Dell'Utri a due anni di reclusione per tentata estorsione aggravata) con l'assoluzione in Cassazione. Il 14 aprile 2009 i giudici della quarta Corte d'Appello di Milano hanno derubricato il reato da tentata estorsione a minaccia (la cosiddetta \u00abdesistenza volontaria\u00bb -articolo 56 comma 3 cp-), dichiarando quindi il \u00ab\"non doversi procedere\"\u00bb nei confronti di Dell'Utri e anche del boss mafioso Vincenzo Virga, \"prosciogliendoli per prescrizione\".\nLa ripartenza come Associazione Basket Trapani (1997-2011).\nNel 1997 su iniziativa di Alberto Montericcio, Andrea Magaddino e Filippo Mucaria nasce lAssociazione Basket Trapani, acquistando il titolo in Serie C2 dell'Amatori Trapani. L'anno successivo rileva il titolo della Vis Nova Caltanissetta militando in Serie B2 nel campionato 1999 ed arrivando al secondo posto (alle spalle della Premiata Montegranaro nonch\u00e9 finalista vincente proprio con la squadra granata) allenata da Giacomo Genovese, storico vice-allenatore della Pallacanestro Trapani. Questo buon risultato diede al Basket Trapani la possibilit\u00e0 di essere ripescata in Serie B d'Eccellenza.\nIl primo anno d'Eccellenza, nel 1999, vide l'alternanza alla guida della squadra con Genovese che cedette il posto al canturino Gianni Lambruschi per gli scarsi risultati durante il campionato, culminati nella salvezza ai play-out con Ozzano. L'anno successivo vide sciogliersi la \"triade\" fondatrice della societ\u00e0 con il solo Magaddino rimasto alla guida del Basket Trapani che in quell'annata sportiva, sponsorizzata Banca Sant'Angelo, non and\u00f2 oltre un deludente 13\u00ba posto ed un ennesimo cambio di allenatore tra Gianni Lambruschi e Marco Morganti. Nel 2001, con il nuovo coach Gianni Montemurro, raggiunse il sesto posto nella stagione regolare accedendo per la prima volta ai play-off, venendo per\u00f2 sconfitta dal New Wash Montichiari al primo turno.\nPer il campionato 2002-03 la societ\u00e0 granata fu impegnata in una onerosa campagna acquisti allestendo un roster di tutto riguardo con l'inserimento di Augusto Binelli (bandiera della Virtus Bologna), Giampaolo Zamberlan ed al promettente Mattia Soloperto. Allenata dal riminese Massimo Bernardi il Basket Trapani raggiunse i play-off superando Imola e Montegranaro ma venendo battuta in finale dal Banco di Sardegna Sassari per 2-1. L'anno successivo si smalt\u00ec la delusione con la conferma dell'asse Virgilio-Zamberlan-Binelli e nel 2003-04, il Basket Trapani, allenata dal nuovo coach abruzzese Tony Trullo, dopo un campionato di vertice perse addirittura due finali consecutive: la prima con l'Univer Vernici Castelletto Ticino e la seconda con la Tris Rieti entrambe per 2 a 1.\nLa Legadue.\nGli ottimi risultati delle stagioni precedenti, le tre finali promozione consecutive, e la radiazione della Banca Popolare Ragusa crearono i presupposti nel 2004 al ripescaggio in Legadue.\nLa societ\u00e0 per il salto di serie chiam\u00f2 a s\u00e9 un tecnico giovane e promettente, il grossetano Luca Banchi, e nel 2004-05 raggiunse il decimo posto sfiorando anche i play-off, esprimendo a sprazzi un gioco spettacolare grazie al trio Darby-Clack-Owens.\nNel 2005 si punta nuovamente su un giovane tecnico Luigi Gresta quale capo allenatore ma che per motivi extracestistici lo porterano a concludere la sua esperienza siciliana dopo neanche un mese di lavoro. Al suo posto venne scelto Giancarlo Sacco, vecchia conoscenza del basket locale, che non riusc\u00ec a raddrizzare la china ed il Trapani retrocesse al termine di una stagione 2005-06 disastrosa, racimolando otto punti, due allenatori e alternando ben ventidue giocatori.\nIl ritorno in B d'Eccellenza.\nNella stagione sportiva 2006-07 il presidente Andrea Magaddino decise di rimanere al timone della societ\u00e0 nonostante la precedente catastrofica stagione e, per rilanciare le sorti della sua societ\u00e0 var\u00f2 un \"programma triennale\" per la promozione in Legadue che comprendeva: un nuovo direttore sportivo di fama nazionale, il trapanese Giuseppe Barbara, alla prima esperienza da non allenatore dopo essere gi\u00e0 stato coach della squadra granata nella lunga agonia della Pallacanestro Trapani ed un nuovo e giovane allenatore, l'avellinese Gianluca Tucci molto esperto di campionati della B d'Eccellenza. Al termine della stagione 2007 il Basket Trapani si posizion\u00f2 al terzo nella stagione regolare ed eliminato ai quarti di finale dei playoff dal Fulgor Basket Fidenza per 2 a 1.\nL'anno successivo, il 2007/2008 sempre con la guida tecnica guida di Gianluca Tucci, il Basket Trapani si classific\u00f2 al secondo posto al termine della regular season conquistando il diritto a disputare i playoff: nella finalissima con la New Basket Brindisi guidata dall'allenatore siciliano Giovanni Perdichizzi, la squadra granata vince al PalaIlio gara 1 per 79 a 76 ma perdendo al PalaPentassuglia in gara 2 per 79 a 74, di fatto fallendo la promozione in Legadue per una differenza canestri negativa di due punti.\nNella stagione 2008/2009, dopo un campionato altalenante segnato dall'avicendamento in panchina tra Marco Calvani e Marcello Perazzetti, la squadra si classifica al quinto posto accedendo ai playoff. Nei quarti di finale verr\u00e0 sconfitta dalla Robur Basket Osimo per 2 a 1. Al termine della stagione il presidente \"Andrea Magaddino\" ufficializza la vendita del titolo sportivo e della societ\u00e0 ritenendo chiuso il suo lungo ciclo alla guida del Basket Trapani, decisione maturata sia per la crisi economica che di risultati sportivi.\nIl 16 giugno 2009, dopo dodici anni, la propriet\u00e0 societaria passa da Andrea Magaddino ad Alessandro Massinelli, imprenditore di Ribera, che per la stagione 2009-10 rivoluziona la formazione sotto la guida del GM \"Francesco Lima\" e del nuovo allenatore \"Giovanni Benedetto\". La prima stagione del Trapani Basket targato Massinelli termina con un inaspettato quinto posto che permette l'accesso ai play-off. Con una formazione limitata nei cambi (durante la stagione abbandonano la squadra Cristiano Masper e Fabio Marcante) la formazione di Benedetto raggiunge i quarti di finale venendo sconfitta dalla Liomatic Perugia per 2 a 1.\nPromozione e mancata iscrizione.\nLa conferma di Giovanni Benedetto come allenatore porta ad un radicale cambiamento del quintetto base per la stagione 2010-11 della Serie A Dilettanti: l'acquisto del trio Francesco Guarino-Ariel Svoboda-Luca Bisconti (l'anno precedente protagonisti della promozione a Barcellona) da innestare con i protagonisti della stagione precedente Marco Evangelisti e Walter Santarossa. Il campionato fu segnato dalle difficolt\u00e0 economiche della societ\u00e0 (stipendi non pagati) che comunque non disunirono la squadra: \"Il 18 dicembre con i sei senior ci chiudiamo dentro una stanza e decidiamo di andare avanti. Nonostante tutto, nonostante le difficolt\u00e0. Con passione. Se qualcuno se ne fosse voluto andare, quello sarebbe stato il momento. Non se ne \u00e8 andato nessuno. Avevamo fatto una scelta. Con tutte le conseguenze del caso\" ricorda Benedetto in una intervista.\nCon una formazione limitata nei cambi (le difficolt\u00e0 economiche non permisero un rinforzamento del roster) il campionato termina con la prima posizione nel Girone B e la qualificazione ai play-off dove Trapani supera una coriacea Sant'Antimo per 3 a 2 nelle semifinali raggiungendo la Leonessa Brescia in finale e venendo sconfitta per 3-0. Successivamente si riscatta guadagnando la Legadue in gara-3 nella serie finale contro Ostuni.\nPer l'iscrizione alla nuova lega si verificarono dei colpi di scena: l'Assemblea di Legadue del presidente Bonamico respinse l'iscrizione della societ\u00e0 granata, bocciatura confermata dall'Alta Corte di Giustizia del Coni per i parametri di bilancio non corretti rilevati dalla \"Comtec\", organo di controllo federale. Il tutto infarcito dal relativo ricorso al TAR e dall'azionariato popolare (promosso dal gruppo organizzato di tifosi dei \"trapanesi granata\") intenti a salvare le sorti societarie sia da punto di vista economico che di quello sportivo.\nRidenominazione in Pallacanestro Trapani S.C. (2011-2013).\nLa querelle estiva si conclude con il cambio di propriet\u00e0 della societ\u00e0 acquistata dall'imprenditore di origine trapanese \"Pietro Basciano\" (con aziende in Emilia-Romagna), la decisione della FIP di retrocedere di tre categorie la societ\u00e0 con la relativa iscrizione alla Divisione Nazionale C (ex C Dilettanti).\nBasciano rinuncia al ricorso al Tar e cambia la denominazione societaria in \"Pallacanestro Trapani Sporting Club\". La nuova societ\u00e0, guidata da Flavio Priulla (assistant coach a Trapani dal 2001), raggiunge subito il suo primo traguardo stagionale vincendo la Coppa Italia DNC battendo il Cento 67-59\ncon MVP della finale Ariel Svoboda ed il campionato regolare DNC girone I senza alcuna sconfitta, unica in Italia. Successivamente vince i playoff sconfingendo in finale la Pol. Acireale (l'ottava finale della sua breve storia) conquistando la promozione in Divisione Nazionale B.\nPer la quarta serie nazionale la societ\u00e0 trapanese allestisce un roster di tutto rilievo con l'acquisto di Luca Ianes e Nelson Rizzitiello nel tentativo di vincere subito il campionato e raggiungere quella che verr\u00e0 denominata LegaDue Silver (ex Divisione Nazionale A). Il terzo posto al termine del campionato e l'eliminazione in semifinale di play-off ad opera del Roseto ne fanno una stagione al di sotto delle aspettative e non priva di delusioni sportive. Nella conferenza stampa di fine campionato il presidente Pietro Basciano annuncia che \"Stiamo lavorando per non disputare un altro campionato di Dnb. Ci sono stati offerti quattro titoli, due di Divisione Nazionale A Gold e due di Legadue Silver\" e la relativa possibilit\u00e0 di accedere al secondo o terzo campionato nazionale.\nIl ritorno in Legadue e cambio denominazione in C.S. Pallacanestro Trapani (2013-oggi).\nDopo alterne vicende, il 2 luglio 2013 la Pallacanestro Trapani scambia il proprio titolo sportivo con lo Scafati Basket passando dalla DNB alla nuova DNA Gold (ex legaDue). In seguito al salto di categoria, la societ\u00e0 decide di ingaggiare come nuovo allenatore Lino Lardo che guider\u00e0 la formazione granata ad una tranquilla salvezza, sfiorando l'accesso ai play-off. L'anno successivo si inaugura con l'ingresso in societ\u00e0 del General Manager Julio Trovato proveniente da Torino ed una sostanziale conferma della formazione dell'anno precedente (Renzi-Baldassarre-Ferrero-Bossi) non riuscendo comunque a raggiungere i play-off e rendendo abbondantemente al di sotto delle aspettative.\nIl biennio non soddisfacente da un punto di vista dei risultati (nel 2013-2014 \u00e8 11\u00aa in Divisione Nazionale A Gold e nel 2014-2015 10\u00aa in Serie A2 Gold) determina il cambio d'allenatore con l'arrivo di Ugo Ducarello (gi\u00e0 assistant coach di Perdichizzi, Pozzecco e Sacchetti) che succede a Lardo per la stagione agonistica 2015-2016 di Serie A2 che si conclude con l'eliminazione negli ottavi di finale di play-off disputati contro Brescia.\nNella successiva stagione la squadra si qualifica all'ottavo posto nel girone Ovest della serie A2 accedendo ai play-off e venendo eliminata negli ottavi per 3 a 0 da Treviso. L'anno successivo risulter\u00e0 abbastanza altalenante: a cinque vittorie consecutive che proiettano la squadra al secondo posto (con l'ingresso in Coppa Italia), ne seguono altrettante sconfitte che determineranno l'esonero di Ugo Ducarello dall'incarico di capo allenatore, sostituito dal suo secondo Daniele Parente. Al sesto posto finale segue la qualificazione ai play-off venendo eliminata negli ottavi per 3 a 1 nuovamente da Treviso. La successiva conferma dell'allenatore ed il cambio radicale dell'organico condurr\u00e0 la formazione al nono posto ai successivi play-off, venendo eliminata negli ottavi per 3 a 2 da Treviso.\nLa pandemia di COVID-19 determina la sospensione del campionato 2019-2020 con la formazione granata al sesto posto, campionato che non verr\u00e0 riavviato e definitivamente annullato, pandemia che condizioner\u00e0 anche il campionato successivo 2020-2021 (assenza di pubblico e calendario modificato) concluso con il 13\u00ba posto finale (tra stagione regolare e fase ad orologio) e l'eliminazione ai quarti di finale di play-off contro Udine.\nColori e simboli.\nColori.\nLe divise della Pallacanestro Trapani sono granata con bordi color bianco per le trasferte, mentre per le partite casalinghe i colori s'invertono.\nIl colore granata rappresenta quasi sempre le principali societ\u00e0 sportive della citt\u00e0 di Trapani e deriva dalla \"Blasonatura rosso granata\" dello stemma cittadino. Nello specifico del basket il granata fu scelto dalla prima \"Pallacanestro Trapani\" (1981-1997), dal \"Basket Trapani\" (1997-2011) e dall'attuale societ\u00e0. Precedentemente le squadre principali del trapanese scelsero come coloro sociale il verde: la \"Rosmini Trapani\" (1957-1964) e l\"Edera Trapani\" (1969-1981) prima che si trasformasse in Pallacanestro Trapani.\nDi seguito una selezione delle divise storiche del basket trapanese:\n(*) \nSimboli ufficiali.\nStemma.\nLa prima \"Pallacanestro Trapani\" scelse come logo l'integrazione grafica delle cinque torri, simbolo della citt\u00e0, che s'incastonano all'interno di un pallone di basket color granata, con sottostante il nome della societ\u00e0.\nSuccessivamente, con la fondazione del \"Basket Trapani\" nel 1997, la gestione di Andrea Magaddino scelse come simbolo societario un delfino che, trattenendo un pallone di basket, saltava all'interno di un anello (quello del canestro), con sfondo grafico un triangolo di colore granata dove campeggia il nome della societ\u00e0 in due differenti caratteri calligrafici. La gestione Massinelli richiese a Mino Poma, grafico trapanese e dirigente della stessa societ\u00e0, un restyling radicale del logo con la scelta della torre (ripreso dallo stemma cittadino) come simbolo principale che campeggia all'interno di un pallone da basket di colore granata, mantenendo inalterati i caratteri calligrafici della dicitura societaria.\nAttualmente il logo della societ\u00e0 \u00e8 composto da una T di colore azzurro che campeggia al centro di un pallone da basket graficamente scomposto a simboleggiare le cinque torri della citt\u00e0 (in alto) ed una falce stilizzata in basso. Il layout del logo \u00e8 completato dalla dicitura societaria posta in basso e a destra con due differenti propriet\u00e0 di testo (grassetto e normale). Alla sinistra del nome societario verr\u00e0 posto quello dello sponsor.\nI colori usati sono quelli tradizionali del granata e dell'azzurro presenti nello stemma cittadino. Il nuovo logo \u00e8 stato realizzato nel 2011 per volere della nuova propriet\u00e0 in coincidenza del cambio di denominazione sociale da \"Basket Trapani\" a \"Pallacanestro Trapani\".\nMascotte.\nDalla sponsorizzazione del \"Tonno Auriga\" della ditta trapanese \"Nino Castiglione\" nasce Aurighetto, la Mascotte ufficiale della Pallacanestro Trapani il cui nome omaggia appunto la ditta. \u00c8 un tonno azzurro con il tipico cappello da marinaio bianco con indosso la divisa della squadra.\nSponsor.\nNegli anni la \"denominazione\" commerciale della Pallacanestro Trapani (lo sponsor) fu legata prevalentemente ad aziende siciliane o legate alla Sicilia. Dalla mazarese \"Pasta Poiatti\" all\"Olio Caruso\", il \"Vini Racine\", la \"Birra Messina\" ed il \"Tonno Auriga\". Nell'anno di presenza in A1 la Pallacanestro Trapani non trov\u00f2 uno sponsor ed il presidente Vincenzo Garraffa decise allora per un'autosponsorizzazione antimafia e simbolica con lo slogan \u201c\"L'Altra Sicilia\"\u201d. Le gestione Magaddino conferm\u00f2 la vocazione per istituti bancari locali, mentre l'attuale presidente Basciano lega la denominazione della squadra alla societ\u00e0 \"Lighthouse Group\" di cui \u00e8 amministratore delegato.\nImpianti di gioco.\nL'impianto di gioco della Pallacanestro Trapani \u00e8 il palazzetto dello sport, di propriet\u00e0 comunale, denominato PalaIlio, realizzato nel 1997, con una capienza di 4575 spettatori.\nImpianti precedenti.\nGli impianti che hanno ospitato in passato le partite di basket delle formazioni trapanesi sono:\nFormazioni e giocatori del passato.\nIl giocatore pi\u00f9 famoso della \"Pallacanestro Trapani\" \u00e8 stato Reggie Johnson, unico nella storia della formazione siciliana ad aver vinto l'anello NBA con la squadra dei Philadelphia 76ers. Francesco Mannella, playmaker toscano e capitano in \"A\", ha militato per undici stagioni ed in quattro categorie (dalla serie C1 alla serie A1).\nNumeri ritirati.\nLa Pallacanestro Trapani ha ritirato 2 numeri di maglia nel corso della loro storia.\nPresidenti ed allenatori.\nPresidenti.\nLa recente storia del Basket/Pallacanestro Trapani ha visto la presenza e l'alternanza di pi\u00f9 presidenti espressione anche dell'imprenditoria locale.\nAlberto Montericcio, Medico ed imprenditore trapanese, cofondatore nel 1997 del \"Basket Trapani\" con Filippo Mucaria ed Andrea Magaddino. Con le dimissioni di Mucaria dalla societ\u00e0 nel 2000, Montericcio cede la totalit\u00e0 della gestione ad Andrea Magaddino.\nAndrea Magaddino, Avvocato civilista trapanese, ex giocatore di basket dell'Edera Trapani, fonda nel 1997 con due imprenditori locali, Alberto Montericcio e Filippo Mucaria l\"Associazione Basket Trapani\" acquistando il titolo in Serie C2 dell'Amatori Trapani. Successivamente rimane solo alla guida della societ\u00e0 raggiungendo con la sua gestione lusinghieri traguardi come le cinque finali promozioni di B d'Ecc./A dil. ed il ripescaggio in LegA2.\nAlessandro Massinelli imprenditore di Ribera (AG), gi\u00e0 con esperienze dirigenziali nella Ares Ribera, Ares Palermo e Verga Palermo, il 16 giugno 2009 acquista la propriet\u00e0 societaria del Basket Trapani. La gestione Massinelli risulter\u00e0 tribolata e venata da colpi di scena ed exploit: problemi economici causaurono malumori all'interno della squadra che comunque riusc\u00ec a centrare la promozione in LegA2. Promozione successivamente revocata dal consiglio federale della FIP che causo' l'iscrizione d'ufficio della squadra nel campionato di Divisione Nazionale C, retrocedendola di tre categorie.\nPietro Basciano, imprenditore trapanese (con aziende in Emilia-Romagna), acquisisce la societ\u00e0 nell'agosto 2011 rinunciando al ricorso al TAR avviato dai Massinelli contro la FIP ed incominciando un nuovo corso ripartendo dalla Divisione Nazionale C. Cambia la denominazione societaria in \"Pallacanestro Trapani Sporting Club\" e dopo due anni di gestione riesce a condurla nel secondo campionato nazionale, la DNA Gold, scambiando il proprio titolo sportivo con lo Scafati Basket.\nAllenatori.\nL'allenatore pi\u00f9 conosciuto \u00e8 stato Riccardo Sales allenatore della nazionale di pallacanestro sia maschile che femminile, ma il pi\u00f9 amato \u00e8 stato certamente Gianfranco Benvenuti, l'allenatore della promozione prima in A2 e successivamente in A1.\nRivalit\u00e0 sportive.\nNella storia recente della pallacanestro a Trapani la rivalit\u00e0 pi\u00f9 accesa riguarda il \"duopolio\" siciliano con la Virtus Ragusa prevalentemente negli anni ottanta e novanta."}
{"id": "406621", "revid": "729019", "url": "https://it.wikipedia.org/wiki?curid=406621", "title": "Padiglione auricolare", "text": "Il padiglione auricolare \u00e8 la parte visibile dell'orecchio esterno, si trova simmetricamente ai lati della testa, posteriormente all'articolazione temporo-mandibolare e anteriormente al processo mastoideo. Ha una forma ovalare e raggiunge le dimensioni definitive intorno ai sette anni ed \u00e8 suscettibile a molte differenze individuali per forma, dimensioni e modalit\u00e0 di impianto sulla testa. Presenta un asse maggiore verticale leggermente inclinato in basso e in avanti e con una lunghezza media di 60\u201365\u00a0mm e un asse minore lungo circa 30\u201335\u00a0mm. Possiede una struttura cartilaginea che gli dona notevole elasticit\u00e0 ed \u00e8 ricoperto dalla cute.\nInsieme al condotto uditivo esterno svolge la funzione di raccogliere le onde sonore e convogliarle verso il timpano.\nViene comunemente chiamato orecchio o orecchia, ma anatomicamente parlando per orecchio si intende l'intero organo deputato alla ricezione delle onde sonore e non solo la parte esterna.\nVascolarizzazione e innervazione.\nIl padiglione auricolare \u00e8 irrorato dall'arteria auricolare posteriore ad eccezione della parte anteriore della faccia laterale che \u00e8 servita dall'arteria temporale superficiale, entrambi rami della carotide esterna.\nLe vene confluiscono nelle vene temporale superficiale e auricolari posteriori che si gettano nella vena giugulare esterna.\nI vasi linfatici formano una rete che fa capo a tre gruppi linfonodali: \nLa parte ascendente dell'elice e il trago sono innervati dal \"nervo auricolotemporale\" (ramo del trigemino). La cute della conca \u00e8 innervata da fibre dei nervi vago, glossofaringeo e facciale. La faccia mediale e la restante parte della faccia laterale sono innervate dal \"nervo grande auricolare\" (ramo del plesso cervicale).\nDi questi, solo il nervo facciale porta anche fibre motorie per i muscoli estrinseci ed intrinseci, gli altri nervi garantiscono innervazione sensitiva.\nStruttura.\nIl padiglione auricolare presenta uno scheletro cartilagineo rivestito da cute, muscoli e legamenti.\nLa sua superficie esterna non \u00e8 piatta, ma ha una forma ovale irregolare, in quanto la lamina cartilaginea che ha la funzione di sostegno forma delle sporgenze e depressioni, che si ripercuotono sia sulla \"faccia laterale\" che \"mediale\". Quest'ultima \u00e8 la meno visibile, \u00e8 libera posteriormente, mentre anteriormente \u00e8 fissata sulla testa dalla quale \u00e8 separata dal \"solco cefaloauricolare\".\nLa cute aderisce alla cartilagine pi\u00f9 fortemente nella faccia laterale, mentre medialmente \u00e8 pi\u00f9 lassa. In adulti e anziani i peli a livello del trago si fanno pi\u00f9 lunghi e rigidi e vengono chiamati \"tragi\". Le ghiandole sebacee sono presente su tutta la superficie, mentre quelle sudoripare sono praticamente assenti.\nCartilagine.\nSulla faccia laterale sono maggiormente visibili le irregolarit\u00e0 che contraddistinguono i padiglioni auricolari. In continuazione con il condotto uditivo esterno \u00e8 presente la \"conca\", una depressione suddivisa in due parti (\"cymba concheae\" in alto e \"cavit\u00e0 della conca\" in basso) dalla radice dell'\"elice\", il rilievo pi\u00f9 periferico che forma il contorno della met\u00e0 superiore del padiglione per continuare in basso con la \"coda dell'elice\" e arrivare fino al \"lobulo\". Il lobulo \u00e8 una piega cutanea ricca di tessuto adiposo e priva di supporto cartilagineo. Sul bordo dell'elice \u00e8 presente un piccolo rilievo, il tubercolo di Darwin che pu\u00f2 essere pi\u00f9 o meno accentuato.\nAltro rilievo presente \u00e8 l'\"antelice\", posto in posizione centrale, \u00e8 separato dall'elice tramite il \"solco dell'elice\" ed origina in alto da due rami che delimitano la \"fossa triangolare\".\nSotto la radice dell'elice \u00e8 presente una lamina triangolare che copre in parte l'apertura del meato acustico, il trago, separato dall'\"antitrago\" tramite l'incisura intertragica.\nMuscoli.\nI muscoli si dividono in \"estrinseci\" ed \"intrinseci\".Nell'uomo sono piuttosto rudimentali a differenza di altri animali che li usano per orientare il padiglione verso la sorgente sonora.\nMuscoli intrinseci\nMuscoli estrinseci\nLegamenti.\nI legamenti si dividono in \"estrinseci\", (\"legamento anteriore\" e \"posteriore\") che collegano la cartilagine all'osso temporale, ed \"intrinseci\" che sono tesi fra i vari rilievi cartilaginei e mantengono la forma del padiglione.\nDerivazione embriologica.\nIl padiglione auricolare si rende evidente intorno alla VI settimana di gestazione nel feto umano e si sviluppa da sei protuberanze tondeggianti, denominati \"tubercoli di Hiss\", derivanti dal primo e dal secondo arco faringeo. Queste tubercoli evolveranno nelle sottostrutture del padiglione auricolare e gradualmente si spostano verso l'alto e all'indietro per la loro posizione definitiva sulla testa.\nDai primi tre tubercoli derivanti dal I arco faringeo, si formano: il trago, la radice dell'elice, e l'elice. Essi sono innervati dal punto di vista sensitivo attraverso il nervo trigemino, a sua volta originante del primo arco branchiale. \nDagli altri tubercoli derivati dal II arco faringeo si formano: l'antielice, l'antitrago ed il lobulo. Queste porzioni sono innervati dal plesso cervicale e da una piccola porzione del nervo facciale. Per quest'ultimo motivo si spiega perch\u00e9 le vescicole che insorgono nelle infezioni da herpes del nervo facciale (sindrome di Ramsay Hunt tipo II) si localizzino proprio su queste strutture del padiglione auricolare.\nFunzione.\nNei mammiferi il padiglione, data la sua mobilit\u00e0, ha il ruolo importante nella recezione dei suoni, orientandosi a seconda della provenienza di questi. Nell'uomo, avendo perso tale mobilit\u00e0, esso si riduce a una lamina cartilaginea di pochi millimetri di spessore, rivestita da un sottile strato cutaneo che riveste le due facce del padiglione.\nNell'uomo come negli animali il padiglione permette di captare il suono in modo stereoscopico, ovvero da qualsiasi parte provenga, dandoci cos\u00ec la possibilit\u00e0 di capirne la direzione di provenienza.\nPatologie congenite.\nLe anomalie gravi dell'orecchio esterno sono rare, ma possono essere comuni quelle meno gravi. Piccole anomalie del padiglione possono essere riscontrate come caratteristiche familiari.\nAlcune anomalie possono servire come indicazione di altre anomalie congenite: forma anomala e posizione bassa del padiglione possono indicare una trisomia 18 o una malformazione dovuta ad ingestione di farmaci teratogeni da parte della madre.\nAppendici auricolari.\nLa presenza di tubercoli auricolari accessori pu\u00f2 portare ad appendici formate da cute e occasionalmente cartilagine. Possono essere sia unilaterali che bilaterali.\nAssenza del padiglione.\nLa mancanza dei tubercoli auricolari porta, invece, all'anotia, cio\u00e8 la mancanza dei padiglioni auricolari.\nMicrotia.\nUn ridotto sviluppo dei tubercoli auricolari porta a microtia, cio\u00e8 un padiglioni piccoli o rudimentali.\nSeni preauricolari.\nI seni preauricolari sono tubi o fossette con piccole aperture esterne situati nella parte anteriore del padiglione auricolare. La base embriologica di tali strutture non \u00e8 nota, ma sono associati a sordit\u00e0 e malformazioni renali. La causa pi\u00f9 probabile \u00e8 una mancata chiusura della parte dorsale del primo solco faringeo."}
{"id": "406625", "revid": "120719176", "url": "https://it.wikipedia.org/wiki?curid=406625", "title": "Algoritmi di moltiplicazione", "text": "Per algoritmi di moltiplicazione si intende la serie di passaggi elementari che deve compiere una generica CPU per eseguire l'operazione di moltiplicazione senza ricorrere ad una banale addizione ripetuta.\nInteri senza segno.\nPer eseguire l'operazione di moltiplicazione le ALU dei microprocessori utilizzano alcuni algoritmi che consentono con una serie di addizioni e shift di calcolare una moltiplicazione.\nPrima di tutto un po' di definizioni:\nPrimo Algoritmo.\nSiano \nSia Moltiplicatore0 il bit meno significativo del Moltiplicatore allora un possibile algoritmo \u00e8 il seguente:\n for (i=0;i&lt;32;i++){\n if (Moltiplicatore0 == 1)\n Prodotto += Moltiplicando;\n Shifta il Moltiplicando a sx di 1 bit;\n Shifta il Moltiplicatore a dx di 1 bit; \nSecondo Algoritmo.\n\u00c8 possibile elaborare un miglioramento di questo algoritmo.\nDato che met\u00e0 dei bit del Moltiplicando rimangono sempre a 0, solo met\u00e0 del registro (a 64 bit) contiene bit utili. Perch\u00e9 allora, invece di scalare il Moltiplicando a sx non scaliamo il prodotto a dx?\nIn questo modo il Moltiplicando rimane fisso ed \u00e8 sufficiente un registro a 32 bit.\nEcco un'implementazione dell'algoritmo:\nSia il Moltiplicatore un registro a 32 bit inizializzato con il valore del moltiplicatore, Prodotto un registro a 64 bit inizializzato a 0, e il Moltiplicando un registro a 32 bit inizializzato con il valore del moltiplicando.\n for (i=0;i&lt;32;i++){\n if (Moltiplicatore0 == 1)\n 32 bit pi\u00f9 a sx del Prodotto += Moltiplicando;\n Shifta il Prodotto a dx di 1 bit;\n Shifta il Moltiplicatore a dx di 1 bit;\nTerzo Algoritmo.\n\u00c8 possibile eseguire un ulteriore miglioramento dell'algoritmo.\nSi nota che il registro Prodotto spreca uno spazio corrispondente alla dimensione del moltiplicatore: a mano a mano che lo spazio sprecato del prodotto scompare, scompaiono anche i bit del moltiplicatore.\nPer questo motivo questa ultima versione dell'algoritmo combina la met\u00e0 pi\u00f9 a destra del prodotto con il moltiplicatore.\nIl bit da controllare ora \u00e8 il bit meno significativo di Prodotto ovvero Prodotto0.\nEcco una possibile implementazione:\nInizializziamo il registro Prodotto nel seguente modo: nei 32 bit pi\u00f9 a destra mettiamo il valore del moltiplicatore, nei 32 bit pi\u00f9 a sinistra mettiamo tutti 0.\nInizializziamo Moltiplicando con il valore del moltiplicando.\n for (i=0;i&lt;32;i++){\n if (Prodotto0 == 1)\n 32 bit pi\u00f9 a sx del Prodotto += Moltiplicando;\n Shifta il Prodotto a dx di 1 bit;\nInteri con segno.\nIl metodo pi\u00f9 semplice per gestire una moltiplicazione con segno \u00e8 trasformare il moltiplicatore e il moltiplicando in interi senza segno e ricordare i segni, l'algoritmo dovrebbe poi effettuare 31 iterazioni (1 in meno per via del segno). Alla fine il numero verr\u00e0 scritto positivo o negativo a seconda dei segni dei fattori.\nMetodo alternativo di moltiplicazione.\nL'algoritmo classico di moltiplicazione ha complessit\u00e0 formula_1:\ninfatti si eseguono n2 operazioni di moltiplicazione tra singole cifre e una somma di n prodotti parziali,\nciascuno di 2n cifre al pi\u00f9. \nVediamo ora un algoritmo pi\u00f9 veloce, esso fu proposto per la prima volta nell'ambito del calcolo elettronico da Anatolij Alekseevi\u010d Karatsuba e pertanto \u00e8 anche noto come algoritmo di Karatsuba. \nSiano dati due numeri naturali formula_2 e formula_2 scritti con una notazione posizionale moltiplicativa con l'ausilio di formula_4 cifre e formula_5 simboli. Supponiamo per semplicit\u00e0 che n sia una potenza di 2 e che, ma \u00e8 solo una scelta colta a rendere pi\u00f9 comprensibile l'essempio sotto e non un attributo necessario, la base della notazione posizionale sia 10. \nChiamiamo formula_6 e formula_7 rispettivamente le prime e ultime n/2 cifre di A e con e formula_8 e formula_9 le prime e ultime n/2 cifre di B, cio\u00e8:\nformula_10\nformula_11\nDa cui:\nformula_12\nPoich\u00e9:\nformula_13\nAbbiamo:\nformula_14\nQuindi abbiamo ridotto la moltiplicazione fra A e B a tre moltiplicazioni fra numeri di n/2 cifre pi\u00f9\nalcune addizioni, sottrazioni e traslazioni (per moltiplicare per formula_15 e formula_16). La relazione di ricorrenza per il tempo di esecuzione dell'algoritmo \u00e8 la seguente:\n formula_17\n formula_18\nche implica che formula_19 ha complessit\u00e0 formula_20, cio\u00e8 circa formula_21, che \u00e8 un risultato migliore di formula_1.\nEsistono anche algoritmi ancora pi\u00f9 efficienti per la moltiplicazione."}
{"id": "406661", "revid": "26786", "url": "https://it.wikipedia.org/wiki?curid=406661", "title": "Val Belluna", "text": ""}
{"id": "406680", "revid": "339392", "url": "https://it.wikipedia.org/wiki?curid=406680", "title": "FP\u00d6", "text": ""}
{"id": "406780", "revid": "121049998", "url": "https://it.wikipedia.org/wiki?curid=406780", "title": "Gilbert Vernam", "text": "Vernam propose la costruzione di una telescrivente a cifre in cui una chiave determinata precedentemente, fornita attraverso un nastro perforato, viene combinata carattere per carattere con un messaggio di riferimento per costruire il corrispondente testo cifrato. Per decifrare il testo cifrato, deve essere utilizzata ancora la chiave combinandola carattere per carattere, in modo da riottenere il testo di riferimento.\nIl brevetto di Vernam.\nVernam specific\u00f2 la combinazione delle funzioni nel brevetto US|1310719, pubblicato il 22 luglio 1919; si tratta dell'operatore logico XOR, applicato agli impulsi individuali, cio\u00e8 ai bits, usati per codificare nel codice della telescrivente di Baudot. Vernam non us\u00f2 il termine \"XOR\" nel suo brevetto, ma implement\u00f2 quell'operatore in un rel\u00e8 logico. Nell'esempio fornito da Vernam, il testo di riferimento \u00e8 \"A\", codificato secondo il codice Baudot come \"++---\", e il carattere chiave \u00e8 \"B\", codificato mediante la sequenza \"+--++\". Il testo cifrato risultante sar\u00e0 \"-+-++\", che codifica una \"G\".\nCombinando la \"G\" con il carattere chiave \"B\" nella stazione ricevente si ottiene \"++---\", che rappresenta il testo di riferimento originale \"A\". \nOne Time Pad.\nPoco dopo, Joseph Mauborgne, che a quel tempo era un capitano del Corpo dei trasmettitori dell'esercito statunitense, propose, in aggiunta, che il nastro contenesse informazioni casuali (random). Quando Vernam e Mauborgne combinarono le due idee, implementarono il One Time Pad (OTP), anche se nessuno degli inventori in quel tempo us\u00f2 questo nome. Questo fu brevettato a met\u00e0 degli anni '20. Claude Shannon, anche lui in attivit\u00e0 presso i laboratori Bell, dimostr\u00f2 che One Time Pad \u00e8 inviolabile (questo lavoro fu fatto nel periodo 1940-1945, ma venne pubblicato per la prima volta nel \"Bell Labs Technical Journal\" del 1948/1949). Esso \u00e8 il primo e unico metodo di cifratura per cui esista una dimostrazione dell'inviolabilit\u00e0.\nIl cifrario di Vernam.\nNella terminologia moderna, un cifrario di Vernam \u00e8 un cifrario a flusso in cui il testo di riferimento viene trattato con l'operatore XOR con un flusso (sequenza) di segnali casuali o pseudocasuali della stessa lunghezza per generare il testo di riferimento da trasmettere. Si realizza la codifica One Time Pad se il flusso di segnali \u00e8 veramente casuale e se viene usato una volta sola.\nSostituire dati pseudocasuali forniti da un generatore di numeri pseudo casuali crittograficamente sicuro \u00e8 il modo pi\u00f9 comune ed efficace per costruire un cifrario a flusso. L'RC4 \u00e8 un esempio di cifrario di Vernam largamente usato in Internet.\nAltri brevetti.\nAltri brevetti crittografici perfezionati da Vernam includono:"}
{"id": "406815", "revid": "71155", "url": "https://it.wikipedia.org/wiki?curid=406815", "title": "Savino Pezzotta", "text": "Biografia.\nDopo le scuole elementari va a lavorare, come tanti ragazzi della sua et\u00e0, in una piccola azienda metalmeccanica del suo paese (Scanzorosciate). Il 4 aprile 1959 \u00e8 assunto come operaio tessile alla Reggiani Spa di Bergamo, azienda che opera nel settore del finissaggio, dove resta fino al 1974. A seguito di una serrata operata dall'azienda per contrastare lo sciopero nazionale per il rinnovo del CCNL, e per creare un'alternativa al sindacato giallo messo in campo dall'azienda (Lista Indipendenti Reggiani), nel 1963 si iscrive alla CISL.\nSuccessivamente viene eletto nella Commissione Interna e poi nel 1969 nel Consiglio di fabbrica. Entra nel direttivo provinciale della FILTA-CISL (Federazione Italiana Lavoratori Tessili Abbigliamento), nel 1972 entra nella Segretaria Provinciale. Si batte per l'unit\u00e0 sindacale ed \u00e8 tra i promotori della FULTA di Bergamo (Federazione Unitaria Lavoratori Tessili Abbigliamento). Il primo maggio del 1974 viene chiamato a fare l'operatore sindacale nella zona di Grumello del Monte (zona a forte presenza di aziende bottoniere e dell'abbigliamento), poi sar\u00e0 impegnato nella zona di Zingonia e Treviglio.\nViene eletto segretario Provinciale dei tessili e successivamente segretario generale della Unione Provinciale Cisl. Nel corso della sua attivit\u00e0 sindacale nella FILTA, si appassiona alla cooperazione e partecipa alla costituzione di cooperative di produzione-lavoro nell'ambito del settore. Da cattolico impegnato, a 14 anni si iscrive alla DC e nel 1972 aderisce all'esperienza politica di un gruppo di cattolici progressisti di sinistra che, rompendo il collateralismo con la DC, danno vita al Movimento Politico dei Lavoratori.\nPer questo movimento partecipa alle elezioni politiche del 1972 candidandosi alla Camera nel collegio di Brescia-Bergamo. Raccoglie 117 preferenze (di cui la met\u00e0 circa a Scanzorosciate, suo comune di nascita e residenza) senza essere eletto. Con lo scioglimento del piccolo partito si dedica esclusivamente all'attivit\u00e0 sindacale. Dopo vari incarichi sindacali, circoscritti alla citt\u00e0 di Bergamo, nel 1993 diventa segretario regionale della CISL in Lombardia, incarico che lascia nel dicembre del 1998. La grande passione per il sindacato e l'impegno nel sociale, lo portano in quegli anni a ricoprire a l'incarico di Presidente della Comunit\u00e0 dei Sindacati delle Regioni delle Alpi Centrali (ARGE-ALP).\nNel dicembre del 1998, entra a far parte della Segreteria Confederale della Cisl di cui \u00e8 segretario Sergio D'Antoni, dove in seguito assume le funzioni di Vicario. Consigliere CNEL dall'ottobre 1999, il 4 dicembre 2000, viene eletto Segretario Generale della Cisl, incarico che gli venne riconfermato, con il pi\u00f9 ampio consenso di voti, dal Primo Consiglio Generale della Cisl, sia dopo il XIV Congresso del giugno 2001 che dopo il XV Congresso del luglio 2005. \u00c8 stato vicepresidente della CISL Internazionale e membro del Comitato Esecutivo della CES.\n\u00c8 promotore dell'accordo \"Patto per l'Italia\", attuato con l'obiettivo di rinnovare la contrattazione e la gestione del mercato del lavoro e di vivere positivamente e senza legami politici l'autonomia sindacale di cui \u00e8 forte e intransigente assertore. Vive con sofferenza la rottura con la Cgil di Cofferati. Una divisione che sorge da una differente visione del ruolo del sindacato. Coltiva l'amicizia con Marco Biagi e dopo il suo assassinio ad opera delle Nuove Brigate Rosse, \u00e8 l'unico sindacalista che partecipa al suo funerale. A fronte del governo Berlusconi che non mantiene gli impegni assunti nell'accordo sottoscritto, d\u00e0 avvio a una fase di mobilitazione e recupera l'unit\u00e0 d'azione con la CGIL di Guglielmo Epifani.\nAl sorgere di questioni interne, relative ai tempi della successione, mantenendo fede alla convinzione che l'unit\u00e0 del sindacato sia sempre un bene e volendo evitare la rottura nella Cisl, si dimette dall'incarico nel 2006, poco prima delle consultazioni politiche del 9 e 10 aprile, per \"rimarcare l'autonomia del sindacato di fronte alle elezioni\", come affermato in una nota. \u00c8 stato presidente della Fondazione Ezio Tarantelli e presidente della Fondazione per il Sud, e dal 2006 al 2014 Presidente del CIR (Consiglio Italiano per i Rifugiati).\n\u00c8 stato tra i promotori di \"Retiinopera\" e portavoce della manifestazione \"Family Day\". Il papa Benedetto XVI lo ha nominato componente del Pontificio Consiglio Giustizia e Pace. E stato presidente del Consiglio Italiano Rifugiati per sei anni. Ha partecipato come relatore alle settimane sociali dei cattolici italiani. Il 9 ottobre 2007 ha lanciato l\"'Associazione Officina 2007 in movimento per una buona politica\". L'8 febbraio 2008 partecipa alla costituzione del movimento politico della Rosa per l'Italia, di cui diventa presidente. \u00c8 stato fautore dell'accordo elettorale con l'Unione dei democratici Cristiani e di Centro (UDC) che ha dato vita all'Unione di Centro, con la quale si candida alle elezioni politiche del 2008 ed \u00e8 eletto deputato.\n\u00c8 tra i promotori della Costituente di centro. Il 5 febbraio 2010 \u00e8 stato candidato per l'Unione di Centro a Presidente della Regione Lombardia. Il 17 gennaio 2013 ha lasciato l'Unione di Centro ed ha aderito al Gruppo misto della Camera. Non ha accettato le proposte a ricandidarsi ritenendo esaurita la sua esperienza politico-istituzionale. Continua ad interessarsi delle questioni sociali, di pace e di cooperazione internazionale attraverso l'associazione \"Educatori senza Frontiere\" fondata da don Antonio Mazzi."}
{"id": "406822", "revid": "110157", "url": "https://it.wikipedia.org/wiki?curid=406822", "title": "Lilienthal", "text": "Lilienthal \u00e8 un comune tedesco situato nella parte nord-occidentale del Land della Bassa Sassonia nel circondario di Osterholz.\nStoria.\nIl nome di Lilienthal \u00e8 famoso per aver ospitato nel XIX secolo un famoso osservatorio astronomico, fondato da Johann Hieronymus Schr\u00f6ter. Lavorarono qui, tra gli altri, Friedrich Wilhelm Bessel e Karl Ludwig Harding, che qui scopr\u00ec l'asteroide 3 Giunone. L'osservatorio fu dismesso nel 1850."}
{"id": "406853", "revid": "919135", "url": "https://it.wikipedia.org/wiki?curid=406853", "title": "Rappresentazione dei numeri complessi", "text": "I numeri complessi hanno differenti rappresentazioni, tutte equivalenti. Essendo il campo dei numeri complessi formula_1 isomorfo a formula_2, ogni numero complesso \u00e8 rappresentabile come un vettore nel piano complesso. Si tratta di scegliere il sistema di coordinate.\nRappresentazione cartesiana.\nLa rappresentazione cartesiana (o rettangolare) \u00e8 quella pi\u00f9 vicina alla definizione dei numeri complessi:\ncon formula_4 e formula_5 l'unit\u00e0 immaginaria.\nQuesta non \u00e8 altro che una generica combinazione lineare di elementi della base di formula_2, formula_7 e formula_8 con coefficienti reali \"a\", \"b\".\nRappresentazione polare.\nUsare la rappresentazione polare dei numeri complessi significa usare le coordinate polari formula_9\ndove formula_11 \u00e8 il \"modulo\" (positivo o nullo) del numero complesso, mentre formula_12 \u00e8 la \"fase\" o \"argomento\". Dato un numero complesso espresso in coordinate cartesiane formula_13 il modulo si ottiene banalmente come:\nUn rappresentante dell'argomento nell'intervallo formula_15 pu\u00f2 essere ottenuto a partire dalla funzione trigonometrica arcotangente come:\nCi\u00f2 si rende necessario per ovviare al fatto che l'arcotangente fornisce valori ristretti a mezzo angolo giro (convenzionalmente nell'intervallo formula_17 ), il che comporterebbe la perdita dell'informazione relativa al semipiano entro cui si colloca il numero complesso dato.\nIn generale, data la periodicit\u00e0 delle funzioni trigonometriche, non sussiste una corrispondenza biunivoca tra numeri complessi e rappresentazioni polari. \u00c8 facilmente dimostrabile l'identit\u00e0 tra tutti i numeri espressi nella forma formula_18, in virt\u00f9 della quale lo spazio delle rappresentazioni polari risulta partizionato in classi di equivalenza: queste sono in corrispondenza biunivoca con i numeri complessi, eccezion fatta per lo 0, per il quale non \u00e8 possibile individuare una rappresentazione univoca (ogni rappresentazione polare con formula_19 e formula_12 qualsiasi \u00e8 una rappresentazione dello 0).\nRappresentazione esponenziale.\nUsando la formula di Eulero o equivalentemente la definizione di esponenziale complesso, dalla rappresentazione polare discende direttamente la cosiddetta \"rappresentazione esponenziale\":\nQuesta \u00e8 la notazione che viene pi\u00f9 frequentemente utilizzata nelle applicazioni in cui modulo e fase abbiano un significato preminente rispetto a parte reale ed immaginaria (ad esempio per la descrizione dei fasori), e preferita alla rappresentazione polare per la maggior compattezza e per la maggior praticit\u00e0 nello svolgimento di operazioni di moltiplicazione (e conseguentemente di elevamento a potenza).\nRappresentazione matriciale dei numeri complessi.\nLe rappresentazioni alternative del campo dei numeri complessi possono dare una migliore comprensione della loro natura. Una rappresentazione particolarmente elegante interpreta ogni numero complesso come una matrice 2\u00d72 di numeri reali che dilata/contrae e ruota i punti del piano. La matrice ha la forma\ncon \"a\" e \"b\" numeri reali. La somma ed il prodotto di due tali matrici \u00e8 ancora di questa forma. Ogni matrice non nulla di questa forma \u00e8 invertibile ed il relativo inverso \u00e8 ancora di questa forma. Di conseguenza, le matrici di questa forma sono un campo. Di fatto, questo \u00e8 esattamente il campo dei numeri complessi. Ciascuna di queste matrici pu\u00f2 essere scritta come:\nquesta rappresentazione implica che il numero reale 1 va rappresentato con la matrice identit\u00e0\nmentre l'unit\u00e0 immaginaria \"i\" si rappresenta con la matrice\nche rappresenta una rotazione in senso antiorario di 90 gradi. Si noti che il quadrato di questa matrice \u00e8 effettivamente uguale alla matrice\nformula_26\nche rappresenta il numero reale -1.\nIl valore assoluto di un numero complesso espresso come matrice \u00e8 uguale alla radice quadrata del determinante di quella matrice. Se la matrice \u00e8 considerata come la trasformazione di un punto nel piano, allora la trasformazione ruota i punti con un angolo uguale al coefficiente direzionale del numero complesso e scala il punto di un fattore uguale al valore assoluto del numero complesso. Il coniugato del numero complesso \"z\" corrisponde alla trasformazione che\ncontrae/dilata i punti del piano del medesimo fattore di scala che \n\"z\" (il valore assoluto) e li ruota dello stesso angolo che l'argomento di \"z\", ma nel senso opposto; quest'operazione corrisponde alla trasposta della tabella che rappresenta \"z\".\nUna notazione analoga si ha per il corpo dei quaternioni."}
{"id": "406859", "revid": "21079", "url": "https://it.wikipedia.org/wiki?curid=406859", "title": "Operatore di proiezione", "text": ""}
{"id": "406895", "revid": "287204", "url": "https://it.wikipedia.org/wiki?curid=406895", "title": "Corona circolare", "text": "In matematica, e pi\u00f9 precisamente nella geometria piana, una corona circolare o anello \u00e8 un insieme di punti del piano compresi tra due cerchi concentrici.\nPropriet\u00e0.\nArea.\nL'area di una corona circolare delimitata da due circonferenze di raggio rispettivamente \"R\" e \"r\" \u00e8 data da:\n\u00c8 interessante notare come l'area si pu\u00f2 anche ottenere moltiplicando \u03c0 per il quadrato della met\u00e0 del segmento di lunghezza maggiore che pu\u00f2 essere inscritto nella corona stessa.\nTopologia.\nUna corona circolare \u00e8 topologicamente equivalente ad un cilindro formula_2. L'oggetto topologico \u00e8 generalmente chiamato anello o nastro.\nDescrizione con i numeri complessi.\nUsando la notazione del piano complesso, si pu\u00f2 identificare una corona circolare centrata in un punto formula_3 come il luogo dei punti formula_4 tali che:\nIn analisi complessa, le corone circolari sono il tipo di insiemi su cui \u00e8 naturale studiare le serie di Laurent."}
{"id": "406896", "revid": "287204", "url": "https://it.wikipedia.org/wiki?curid=406896", "title": "Dorak Quinn", "text": ""}
{"id": "406902", "revid": "253269", "url": "https://it.wikipedia.org/wiki?curid=406902", "title": "Denzel Washington", "text": "Ritenuto uno dei massimi interpreti nel mondo del cinema, ha ricevuto molti riconoscimenti per il suo lavoro cinematografico fin dagli anni ottanta, incluse le sue interpretazioni di personaggi storici come l'attivista anti-apartheid sudafricano Steve Biko in \"Grido di libert\u00e0\" (1987), l'attivista per i diritti umani Malcolm X nel film omonimo (1992), il pugile Rubin \"Hurricane\" Carter in \"Hurricane - Il grido dell'innocenza\" (1999), l'allenatore di football Herman Boone in \"Il sapore della vittoria\" (2000), il poeta ed educatore Melvin B. Tolson in \"The Great Debaters - Il potere della parola\" (2007) ed il signore della droga Frank Lucas in \"American Gangster\" (2007). \u00c8 stato un frequente collaboratore di registi come Spike Lee, Antoine Fuqua e Tony Scott. \nHa ricevuto tre Golden Globe, un Tony Award e due premi Oscar: uno come miglior attore non protagonista per il film di guerra \"Glory - Uomini di gloria\" (1989) e uno come miglior attore per il suo ruolo di poliziotto corrotto nel poliziesco \"Training Day\" (2001). Nel 2016 Washington ha ricevuto il Golden Globe alla carriera ai 73esimi Golden Globe Awards. Nel 2019 ha ricevuto il prestigioso premio alla carriera dall'American Film Institute.\nNel 2002 Washington ha debuttato alla regia con il film biografico \"Antwone Fisher\". Il suo secondo lungometraggio \u00e8 stato \"The Great Debaters - Il potere della parola\", distribuito nel 2007. Il terzo lavoro da regista, \"Barriere\", con s\u00e9 stesso nel ruolo di protagonista e con Viola Davis, \u00e8 stato distribuito nel 2016 ed \u00e8 stato nominato all'Oscar al miglior film. Nel 2022 ha ricevuto la sua decima candidatura al Premio Oscar nella sezione miglior attore protagonista per la sua interpretazione nel film \"Macbeth\" di Joel Coen.\nBiografia.\nDopo il divorzio dei genitori, avvenuto quando aveva undici anni, venne mandato a studiare in collegio. Si laure\u00f2 in teatro (\"major\") e giornalismo (\"minor\") alla Fordham University di New York dove, durante una produzione teatrale scolastica, si appassion\u00f2 alla recitazione, passione che lo port\u00f2 a iscriversi all'American Conservatory Theater di San Francisco.\nI primi lavori.\nWashington debutt\u00f2 come attore nel 1977 con il film televisivo \"Wilma\", mentre il suo debutto come attore cinematografico avvenne nel 1981 con \"Il pollo si mangia con le mani\". Una grande svolta nella sua carriera avvenne l'anno seguente, quando interpret\u00f2 il dottor Philip Chandler nella serie televisiva \"A cuore aperto\", trasmessa dal 1982 al 1988. Fu uno dei pochi attori afroamericani ad apparire per tutta la serie. Successivamente, Washington apparve in vari film per la televisione e per il cinema come \"Storia di un soldato\" (1984) e \"Power - Potere\" (1986).\nNel 1987 interpret\u00f2 la parte dell'attivista politico sudafricano Stephen Biko in \"Grido di libert\u00e0\" di Richard Attenborough, per il quale ricevette una nomination all'Oscar al miglior attore non protagonista. Nel 1990 vinse l'Oscar come miglior attore non protagonista (primo attore nero a vincere la statuetta 26 anni dopo Sidney Poitier) per l'interpretazione di un soldato afroamericano ed ex schiavo in \"Glory - Uomini di gloria\". Nello stesso anno apparve nel film \"Jamaica Cop\" e nel ruolo di Reuben James in \"Dio salvi la regina\", dove interpret\u00f2 un soldato britannico che, nonostante la sua pluridecorata carriera militare, era tornato a vivere in una societ\u00e0 afflitta dal razzismo.\nGli anni novanta.\nNel 1991, Washington interpret\u00f2 Bleek Giliam nel film di Spike Lee \"Mo' Better Blues\". L'anno seguente recit\u00f2 la parte di Demetrius Williams nella commedia romantica \"Mississippi Masala\". Successivamente Washington torn\u00f2 a lavorare con Spike Lee per interpretare uno dei suoi ruoli pi\u00f9 acclamati dalla critica in \"Malcolm X\". L'interpretazione dell'attivista per i diritti degli afroamericani gli valse una \"nomination\" all'Oscar al miglior attore, venendo sconfitto da Al Pacino. L'anno seguente interpret\u00f2 l'avvocato di un giovane uomo gay affetto da AIDS in \"Philadelphia\".\nDurante la prima met\u00e0 degli anni novanta Washington recit\u00f2 in numerosi \"thriller\" di successo come \"Il rapporto Pelican\" e \"Allarme rosso\", cos\u00ec come nella commedia \"Molto rumore per nulla\". Nel 1996 prese parte a \"Il coraggio della verit\u00e0\" accanto a Meg Ryan, nel ruolo di un ufficiale statunitense chiamato ad investigare sulle cause della morte del capitano Karen Walden, avvenuta durante la guerra del Golfo, dovendo stabilire anche se ci fossero i requisiti per assegnarle una medaglia al valore postuma, la prima ad una donna nella storia dell'esercito degli Stati Uniti. Nello stesso anno fu protagonista, insieme a Whitney Houston, del film drammatico \"Uno sguardo dal cielo\".\nNel 1998 ottenne il ruolo di protagonista nel film \"He Got Game\" di Spike Lee, nel quale interpret\u00f2 un padre che, rilasciato in libert\u00e0 condizionata dopo sei anni di prigione, cerca di convincere il figlio adolescente (Ray Allen) a firmare con il \"college\" locale. Il film segn\u00f2 la terza collaborazione tra Spike Lee e Denzel Washington. Del 1998 \u00e8 anche il film \"Attacco al potere\" ( The Siege ) con Bruce Willis e regia di Edward Zwick sul terrorismo islamico a New York.\nNel 1999 Washington prese parte al film \"Il collezionista di ossa\", e successivamente fu protagonista del film \"Hurricane - Il grido dell'innocenza\", basato sulla vera storia del pugile Rubin Carter, per il quale ricevette un orso d'argento al Festival di Berlino e un Golden Globe come miglior attore protagonista. Per la stessa interpretazione ottenne una candidatura all'Oscar al miglior attore, che tuttavia venne aggiudicato a Kevin Spacey per \"American Beauty\".\nGli anni duemila.\nIl 2000 per Denzel Washington si apr\u00ec con \"Il sapore della vittoria\", film che raccontava la gloriosa stagione di una squadra di football negli anni in cui la societ\u00e0 americana era macchiata da un grande odio razzista.\nNel 2002 arriv\u00f2 per l'attore il riconoscimento pi\u00f9 ambito, l'Oscar al miglior attore, ottenuto grazie all'interpretazione di Alonzo Harris in \"Training Day\" del regista americano Antoine Fuqua. Dopo aver smesso i panni di John Quincy Archibald nel film \"John Q\", Washington si mise per la prima volta dietro la macchina da presa: \u00e8 infatti del 2002 il suo primo film da regista, oltre che attore, \"Antwone Fisher\". La carriera dell'attore prosegu\u00ec con film come \"Man on Fire - Il fuoco della vendetta\", \"Inside Man\", \"D\u00e9j\u00e0 vu - Corsa contro il tempo\", \"American Gangster\" e \"The Great Debaters - Il potere della parola\", secondo film da regista per Washington.\nGli anni duemiladieci.\nDopo aver girato per Tony Scott nel 2009 \"Pelham 123 - Ostaggi in metropolitana\", \"remake\" de \"Il colpo della metropolitana - Un ostaggio al minuto\" del 1974 e quarto film con Scott, l'attore nel 2010 veste i panni del guerriero cieco Eli nel post apocalittico \"Codice Genesi\". Nello stesso anno \u00e8 protagonista assieme a Chris Pine in \"Unstoppable - Fuori controllo\", che segna la sua ultima collaborazione con Scott, deceduto due anni pi\u00f9 tardi.\nIl 2012 vede il ritorno sul grande schermo dell'attore dopo un anno di pausa con i film \"Safe House - Nessuno \u00e8 al sicuro\" e \"Flight\". Per quest'ultimo riceve la sua sesta nomination agli Oscar e l'ottava ai Golden Globe. Nel 2013 \u00e8 in coppia con Mark Wahlberg nell'adattamento fumettistico di \"Cani sciolti\" per la regia di Baltasar Korm\u00e1kur. Nel febbraio 2013 Washington annunci\u00f2 che sarebbe tornato dietro alla macchina da presa, dopo i successi da regista di \"Antwone Fisher\" e \"The Great Debaters - Il potere della parola\", per dirigere l'adattamento della \"pi\u00e8ce\" \"Fences\". La pellicola, uscita nelle sale nel dicembre 2016, \u00e8 tratta dall'omonimo dramma teatrale di August Wilson del 1987.\nNei primi mesi del 2014 \u00e8 sul set di \"The Equalizer - Il vendicatore\", adattamento cinematografico della serie televisiva degli anni ottanta \"Un giustiziere a New York\", dove ritrova alla regia Antoine Fuqua, che lo diresse gi\u00e0 in \"Training Day\". Torna a collaborare con Fuqua anche nel \"western\" \"I magnifici 7\" (2016), rifacimento de \"I magnifici sette\" di John Sturges del 1960. Tra il 2016 e il 2017 ha recitato nei film \"Barriere\" (di cui \u00e8 stato pure regista) ed \"End of Justice - Nessuno \u00e8 innocente\", venendo candidato per entrambi all'Oscar, nel primo film come miglior film e come migliore attore protagonista, nel secondo film invece \u00e8 solo come migliore attore protagonista.\nNel 2018 torna nuovamente a essere diretto da Antoine Fuqua, e in questo caso per il primo sequel della sua carriera (oltre che di Fuqua), ovvero \"The Equalizer 2\".\nVita privata.\nDenzel Washington \u00e8 sposato dal 1983 con Paulette Pearson, conosciuta sul set di \"Wilma\", con la quale ha quattro figli: John David (28 luglio 1984), Katia (27 novembre 1986), e i gemelli Malcolm e Olivia (10 aprile 1991).\nWashington \u00e8 un devoto cristiano e in passato ha considerato la possibilit\u00e0 di diventare pastore. Nel 1999 ha dichiarato: \"Una parte di me ancora dice che forse dovrei diventare pastore, forse ho solo trovato un compromesso. Ho avuto l'opportunit\u00e0 di interpretare grandi uomini e, grazie alle loro parole, di predicare. Ho preso il talento che mi \u00e8 stato dato come una cosa seria, e voglio usarlo per fare cose buone\". Nel 1995 don\u00f2 2.5 milioni di dollari per finanziare la costruzione della \"New West Angeles Church of God in Christ Facility\" a Los Angeles. Washington ha dichiarato di leggere la Bibbia quotidianamente.\nDoppiatori italiani.\nNelle versioni in italiano dei suoi film, Denzel Washington \u00e8 stato doppiato da:"}
{"id": "406910", "revid": "1833487", "url": "https://it.wikipedia.org/wiki?curid=406910", "title": "S\u00e3o Tom\u00e9", "text": "S\u00e3o Tom\u00e9 \u00e8 la capitale dello stato africano di S\u00e3o Tom\u00e9 e Pr\u00edncipe e con i suoi 80.099 abitanti \u00e8 la citt\u00e0 pi\u00f9 popolosa dello stato nonch\u00e9 capoluogo del distretto di \u00c1gua Grande. \u00c8 una delle pi\u00f9 antiche capitali africane d'origine coloniale ed \u00e8 caratterizzata da decadenti edifici coloniali portoghesi e da parchi e giardini.\nGeografia.\nLa citt\u00e0 si affaccia sulla baia Ana Chaves, nella parte nord-orientale dell'isola omonima.\nStoria.\nS\u00e3o Tom\u00e9 fu fondata dal portoghese \u00c1lvaro Caminha nel 1493. Inizialmente la colonia, sorta per la produzione di canna da zucchero, fu popolata da duemila bambini ebrei provenienti dal Portogallo e da migliaia di schiavi provenienti dal continente africano. Per proteggere l'insediamento dagli attacchi nemici, i portoghesi costruirono nel 1566 un forte intitolato a San Sebastiano. Il 9 luglio 1595 la citt\u00e0 fu conquistata da un gruppo di schiavi guidati da Rei Amador. Quattro anni dopo S\u00e3o Tom\u00e9 fu occupata per due giorni dagli olandesi. Nel 1641 la citt\u00e0 fu nuovamente conquistata dagli olandesi che ne mantennero il possesso per un anno. Dal 1975 \u00e8 la capitale di S\u00e3o Tom\u00e9 e Pr\u00edncipe indipendente.\nSociet\u00e0.\nReligione.\nLa citt\u00e0 \u00e8 sede della diocesi di S\u00e3o Tom\u00e9 e Pr\u00edncipe, istituita il 3 novembre 1534 ed immediatamente soggetta alla Santa Sede.\nInfrastrutture e trasporti.\nAeroporti.\nL'aeroporto di S\u00e3o Tom\u00e9, situato a 5 km a nord della citt\u00e0 lungo la costa, \u00e8 l'unico scalo aereo internazionale del piccolo paese africano. Vi decollano voli regolari per i vicini paesi africani e per l'Europa.\nPorti.\nIl porto di S\u00e3o Tom\u00e9 \u00e8 situato nell'estremit\u00e0 est della baia di Ana Chaves ed \u00e8 il principale del paese. Offre un servizio traghetti con l'isola di Pr\u00edncipe oltre a collegamenti marittimi con il Gabon ed il Camerun."}
{"id": "406912", "revid": "2149270", "url": "https://it.wikipedia.org/wiki?curid=406912", "title": "Terra di Arnhem", "text": "La Terra di Arnhem \u00e8 un territorio di 97.000\u00a0km\u00b2 sito nel nord-est del Territorio del Nord, in Australia. Prende nome dal vascello olandese che la raggiunse per prima nel XVIII secolo; a sua volta il vascello portava il nome dell'omonima citt\u00e0 olandese, che significa \u201ccasa delle aquile\u201d.\nRimasto sotto il governo diretto della capitale, Darwin, \u00e8 oggi amministrato dal \"Northern Land Council\" su mandato della locale comunit\u00e0 aborigena.\nSi estende da Port Roper, sul Golfo di Carpentaria fino al fiume East Alligator, dove si congiunge con il Parco nazionale Kakadu. I suoi principali centri abitati sono Jabiru, sul confine del parco nazionale Kakadu, e Maningrida, sulle foci del fiume Liverpool. Il nome le venne dato da Matthew Flinders ed \u00e8 quello della nave olandese Arnhem che ne esplor\u00f2 le coste nel 1623.\nAll'estremit\u00e0 nord-orientale della Terra di Arnhem si trova anche la penisola di Gove, sito minerario di estrazione della bauxite dotato di una propria raffineria dell'alluminio. Il suo centro amministrativo \u00e8 Nhulunbuy, il quarto centro abitato del Territorio del Nord per popolazione.\nDegne di nota nella regione sono le pitture rupestri aborigene: di cui alcune di esse registrano l'arrivo dei primi europei - a volte con un dettaglio tale da consentire di riconoscere il modello dei fucili che gli europei avevano con s\u00e9 (dei fucili Martini-Henry). In un sito distante alcune centinaia di chilometri dalla capitale del Territorio del Nord, Darwin, si trova la raffigurazione di un'intera banchina del molo di Darwin, navi ed edifici inclusi; gli stessi coloni europei vi sono raffigurati ed una figura, dipinta con una pistola ed un codino lungo la schiena, rappresenta uno dei lavoratori cinesi deportati a Darwin nel tardo XIX secolo."}
{"id": "406917", "revid": "122471635", "url": "https://it.wikipedia.org/wiki?curid=406917", "title": "Jacques Philippe Marie Binet", "text": "Binet \u00e8 entrato alla \u00c9cole polytechnique come studente nel 1804; appena laureato, nel 1806, lavor\u00f2 per il dipartimento Ponts et Chauss\u00e9es ma l'anno successivo torn\u00f2 alla \u00c9cole polytechnique come ripetitore di geometria descrittiva. Successivamente fu professore di Meccanica, poi ispettore agli studi.\nNel 1823, succedette a Jean-Baptiste Delambre nella cattedra d'Astronomia al Coll\u00e8ge de France. Come Cauchy, del quale era amico, Binet era un cattolico convinto e un sostenitore del pretendente al trono di Francia della famiglia dei Borbone. Il governo di luglio lo destitu\u00ec dalle sue funzioni alla \u00c9cole polytechnique, ma conserv\u00f2 le sue cariche al Coll\u00e8ge de France.\nI suoi lavori sulla matematica pura, la meccanica e l'astronomia, sono pubblicati sul giornale dell'\u00c9cole polytechnique e sul Journal di Liouville. A lui si devono importanti lavori sulla funzione phi di Eulero, sullo studio di espressioni che dipendono dalla legge dei grandi numeri, sulle propriet\u00e0 fondamentali delle superfici omofocali di secondo grado, da lui scoperte per primo, sui movimenti dei pianeti, sulle equazioni alle differenze finite lineari per le quali ha formulato un'interessante teoria.\nI suoi lavori sul calcolo matriciale lo hanno portato all'espressione dell\"'n\"-esimo termine della successione di Fibonacci.\nNel campo dell'astronomia le sue formule di cinematica danno l'espressione in coordinate polari della velocit\u00e0 e dell'accelerazione dei corpi soggetti ad una accelerazione centrale, come i pianeti del sistema solare.\nFormula di Binet per la successione di Fibonacci.\nTale formula fornisce l'formula_1-esimo termine formula_2 della successione. Questa \u00e8 definita dalla seguente formula di ricorrenza:\nDimostrazione.\nSi consideri la seguente frazione:\ndalla quale seguono immediatamente\nMoltiplicandola per formula_10 si ottiene:\ne riordinando i termini dell'uguaglianza:\nSostituendo formula_13 nella (3) abbiamo poi\nSe ora cerchiamo due valori formula_15 e formula_16 tali che:\nla (4) diventa:\nQuest'ultima, unita alla (2) fornisce esattamente la legge della successione di Fibonacci:\nTroviamo ora i valori formula_15 e formula_16; per farlo teniamo conto del fatto (5) che formula_15 e formula_16 sono due numeri la cui somma \u00e8 1 e il cui prodotto \u00e8 -1. Di conseguenza formula_15 e formula_16 soddisfano l'equazione di secondo grado:\nle cui soluzioni sono:\nScegliendo formula_28 e formula_29, e sostituendo i valori in (1), si ottiene\nossia (con il cambio di notazione formula_31, dato che, come abbiamo visto, formula_13 \u00e8 l\"'n\"-esimo termine della successione di Fibonacci):\nche \u00e8 la formula di Binet.\nDimostrazione alternativa.\nConsideriamo le seguenti uguaglianze:\nDalla seconda si ha: formula_36\nA questo punto, proviamo a calcolare le prime potenze di formula_37 e di formula_38. Si trova che:\nSi pu\u00f2 notare dalle uguaglianze appena esposte che in entrambi i casi la successione dei coefficienti di formula_37 e la successione dei termini noti appaiono essere successioni di Fibonacci. In effetti, se poniamo\nsi hanno:\nSe chiamiamo formula_13 e formula_45 rispettivamente il coefficiente di formula_37 ed il termine noto che appaiono nella potenza formula_1-esima di formula_37 (5), dalla due relazioni appena ricavate possiamo scrivere:\nDalla (1) e dalla (2) si vede che formula_51, formula_52, formula_53 e formula_54, ovvero i primi due valori di formula_13 sono i valori formula_56 della successione di Fibonacci per formula_57 ed formula_58 mentre i primi due valori di formula_45 sono i valori della successione di Fibonacci per formula_58 ed formula_61.\nQuindi, riassumendo, abbiamo:\nDa quanto abbiamo appena scritto risulta evidente che:\nAnalogamente, per le potenze di formula_38, ponendo\nsi ottengono:\nda cui, detti rispettivamente formula_13 e formula_45 il termine noto e il coefficiente di formula_37 relativi alla potenza \"n\"-esima di formula_38 (7), si hanno ancora:\nDalla (3) e dalla (4) si vede che\nDa quanto abbiamo appena scritto risulta evidente che\nSottraendo la (8) dalla (6) otteniamo:\nInoltre, siccome\npossiamo riscrivere la relazione precedente come segue:\nInfine, raccogliendo formula_56 abbiamo:\nPer cui, ricordando dalla parte iniziale della dimostrazione che formula_80 e formula_81, la (9) diventa:\nche corrisponde proprio alla formula di Binet.\nFormule di Binet per il moto centrale.\nSi consideri una particella che abbia una accelerazione puramente centripeta formula_83 verso un punto fisso nel nostro sistema di riferimento e siano formula_84 le sue coordinate polari nel nostro riferimento. La velocit\u00e0 \"formula_85\" e il vettore accelerazione formula_83 di quella particella verificano le seguenti equazioni:\ndove formula_89 \u00e8 la curvatura normale istantanea della traiettoria, formula_90 sarebbe il versore radiale formula_91, che per\u00f2 in questo caso coincide in ogni istante con quello normale formula_92, formula_93 \u00e8 il versore trasversale, per definizione a lui perpendicolare, e formula_94 \u00e8 la velocit\u00e0 areolare, costante, della particella. Quindi la particella sta compiendo un \"moto piano\", poich\u00e9 per la definizione di accelerazione e velocit\u00e0 e le propriet\u00e0 del prodotto vettoriale:\nCi\u00f2 equivale a dire che \u00e8 costante nel tempo il prodotto:\ndove formula_97 risulta in effetti il versore binormale, ricordando che formula_93 \u00e8 linearmente dipendente da formula_90 stesso. Ma allora risulta nullo il prodotto misto:\ne quindi formula_101 rimane sul piano passante per formula_102 che ha inclinazione costante in quanto normale a formula_97.\nConseguenze.\nDetta formula_104 la quantit\u00e0 di moto del corpo, formula_105 il suo momento angolare ed formula_106 la forza centrale, per la relazione tra velocit\u00e0 areolare e momento angolare valgono:\nAltre.\nQueste formule sono elementari, ma Binet seppe sottolinearne l'importanza."}
{"id": "406919", "revid": "110157", "url": "https://it.wikipedia.org/wiki?curid=406919", "title": "The Bonny Heyn", "text": "The Bonny Heyn (o \"The Bonny Hind\") \u00e8 una ballata tradizionale in lingua inglese associata al tema dell'incesto, in questo caso accidentale.\n\u00c8 considerata pressoch\u00e9 unanimemente come una delle migliori ballate tradizionali angloscozzesi, sebbene, per il suo argomento assai scabroso ed il linguaggio in diversi punti assai crudo, non abbia mai goduto della popolarit\u00e0 di altre composizioni del genere. Nelle Child Ballads le \u00e8 attribuito il numero 50.\nStoria e struttura della ballata.\nL'incesto accidentale, con la catastrofe che ne consegue, \u00e8 un tema che suscita per natura grande emozione, tanto da essere ripreso da pi\u00f9 di un grande poeta, in tutte le epoche.\nMolte altre ballate tradizionali angloscozzesi sono incentrate sul tema dell'incesto; cos\u00ec ad esempio Sheath and Knife (Child #58), dove sembra essere riprodotto addirittura il tema classico letterariamente pi\u00f9 famoso, quello di Edipo e della madre Giocasta. Fatte le debite proporzioni, la straordinaria (ed assai remota) ballata \"The Bonny Heyn\", la cui unica versione lo Herd trascrisse \"dalla viva voce di una lattaia scozzese\" nel 1771, senz'altro non sfigurerebbe al confronto, particolarmente le ultime sei strofe contenenti probabilmente una delle pi\u00f9 belle scene dialogate che si ricordino in tutte le \"balladries\" del mondo.\nSebbene \"The Bonny Heyn\" sia un autentico \"unicum\" nella tradizione britannica, si hanno delle analoghe ballate islandesi e finlandesi nelle quali la vicenda viene trattata con maggiori particolari; dal confronto appare infatti chiaro che il disperato fratello chiama la sorella \"bella cerbiatta\" (\"bonny heyn\") non solo per la sua bellezza, usando quindi un appellativo simbolico e affettuoso che aggiunge ulteriore pathos ad una narrazione che gi\u00e0 ne ha molto, ma anche perch\u00e9 crede che l'anima della sorella trasmigrer\u00e0 in quella di una cerva, vale a dire una vera e propria reincarnazione di un essere umano in un animale tradizionalmente sacro e totemico presso i popoli del Nord.\nSi avrebbe qui un elemento antichissimo, del tutto pre-cristiano, che porrebbe \"The Bonny Heyn\" a fianco di Johnie Cock, di King Orfeo, di Hind Etin e pochissime altre ballate tradizionali. Da notare che il giovane protagonista ha un nome ed un titolo ben noti nelle ballate scozzesi: si chiama infatti Lord Randal.\nIl testo originale della ballata.\nO May she comes and May she goes\nDown by yon gardens green,\nAnd there she spied a gallant squire\nAn squire had ever been.\nAnd May she comes, and May she goes,\nDown by yon hollen tree,\nAnd there she spied a brisk young squire,\nAnd a brisk young squire was he.\n\"Give me your green manteel, fair maid,\nGive me your maidenhead;\nGif ye winna gie me your green manteel,\nGi' me your maidenhead.\"\nHe has taen her by the milk-white hand,\nAnd softly laid her down,\nAnd when he's lifted her up again\nGiven her a silver kaim.\n\"Perhaps there may be bairns, kind sir,\nPerhaps there may be nane;\nBut if you be a courtier,\nYou'll tell to me your name.\"\n\"I am nae courtier, fair maid,\nBut new come frae the sea;\nI am nae courtier, fair maid,\nBut when I courteth thee.\n\"They call me Jack when I'm abroad,\nSometimes they call me John;\nBut when I'm in my father's bower\nJock Randal is my name.\"\n\"Ye lee, ye lee, ye bonny lad,\nSae loud's I hear ye lee!\nFfor I'm Lord Randal's yae daughter,\nHe has nae mair nor me.\"\n\"Ye lee, ye lee, ye bonny may,\nSae loud I hear ye lee!\nFor I'm Lord Randal's yae yae son,\nJust now come oer the sea.\"\nShe's putten her hand down by her spare,\nAnd out she's taen a knife,\nAnd she has putn \u2018t in her heart's bluid,\nAnd taen away her life,\nAnd he's taen up his bonny sister,\nWith the big tear in his een,\nAnd he has buried his bonny sister\nAmang the hollins green.\nAnd syne he's hyed him oer the dale,\nHis father dear to see:\n\"Sing O and O for my bonny hind\nBeneath yon hollin tree!\"\n\"What needs you care for your bonny hyn?\nFor it you needna care;\nThere's aught score hyns in yonder park,\nAnd five score hyns to spare.\n\"Four score of them are siller-shod,\nOf thae ye may get three;\"\n\"But O and O for my bonny hyn\nBeneath yon hollin tree!\"\n\"What needs you care for your bonny hyn?\nFor it you need na care;\nTake you the best, gi' me the warst,\nSince plenty is to spare.\"\nL\n\"I care na for your hyns, my lord,\nI care na for your fee;\nBut O and O for my bonny hyn,\nBeneath the hollin tree!\"\n\"O were ye at your sister's bower,\nYour sister fair to see,\nYe'll think na mair o' your bonny hyn\nBeneath the hollin tree.\"\nTraduzione italiana.\nLA BELLA CERBIATTA\nMaggio viene, maggio va via\nNel verde dei giardini,\nL\u00e0 ella vide un bel cavaliere\nSe mai cavaliere ci fosse;\nE maggio viene, maggio va via\nPer i cespi d'agrifoglio,\nL\u00e0 ella vide un giovane cavaliere\nForte come nessuno, e bello.\n\"Dammi il tuo verde mantello,\nDammelo, bella fanciulla;\nDammi il tuo verde mantello\nE la tua verginit\u00e0.\"\nL'ha presa per la bianca mano\nE piano l'ha distesa gi\u00f9;\nQuando l'ha fatta rialzare\nLe ha dato una spilla d'argento.\n\"Signore, potrei essere incinta,\nCome potrei non esserlo affatto;\nSe siete un uomo di Corte\nDitemi come vi chiamate.\"\n\"Non sono un cortigiano,\nHo appena traversato il mare;\nNon sono un uomo di Corte,\nTranne quando corteggio te.\n\"Mi chiaman Jack in terre straniere,\nTalvolta mi chiamano John;\nMa al castello di mio padre\nJock Randal \u00e8 il mio nome:\"\n\"Tu menti, tu menti, bel ragazzo,\nTu menti e lo fai ad alta voce!\nSono l'unica figlia di Lord Randal,\nNon ha altri figli che me.\"\n\"Tu menti, tu menti, bella ragazza,\nTu menti e lo fai ad alta voce!\nSono l'unico figlio di Lord Randal\nAppena arrivato dal mare!\"\nHa portato la mano alla gonna\nE ha tirato fuori un coltello,\nSe l'\u00e8 immerso nel cuore\nPrivandosi della vita.\nLui ha preso la bella sorella\nGli occhi pieni di lacrime;\nLa bella sorella ha sepolto\nTra gli agrifogli verdi.\nPoi se n'\u00e8 andato su nella valle\nPer vedere il suo caro padre:\n\"Piango per la bella cerbiatta\nChe dorme fra gli agrifogli.\"\n\"Perch\u00e9 piangi per una cerva?\nNon te ne devi crucciar tanto!\nQuasi duecento ne abbiamo nel parco\nE cento te ne puoi prendere.\n\"Ottanta di loro son ferrati d'argento,\nTe ne puoi prender sessanta;\"\n\"Io piango per la bella cerbiatta\nChe dorme fra gli agrifogli!\"\n\"Perch\u00e9 piangi per una cerva?\nNon te ne devi crucciare tanto!\nPrendi la meglio, io mi tengo la peggio,\nCh\u00e9 ne abbiamo in abbondanza!\"\n\"Tenetevi i vostri cervi, signore,\nTenetevi i vostri averi;\nIo piango per la bella cerbiatta\nChe dorme fra gli agrifogli!\"\n\"Se tu vedessi tua sorella,\nLa tua bellissima sorella,\nNon penseresti pi\u00f9 alla tua bella cerbiatta\nChe dorme fra gli agrifogli.\""}
{"id": "406921", "revid": "287204", "url": "https://it.wikipedia.org/wiki?curid=406921", "title": "Friedrich Kasiski", "text": "Servizio militare.\nKasiski si arruol\u00f2 nel 33\u00ba Reggimento di Fanteria nella Prussia orientale il 20 marzo 1823 all'et\u00e0 di 17 anni.\nNel maggio 1824, egli fu promosso al grado di sergente maggiore, e otto mesi dopo, nel febbraio 1825 fu promosso a sottotenente.\nPassarono 14 anni perch\u00e9 ottenesse la successiva promozione quando nel maggio 1839, egli avanz\u00f2 al rango di tenente.\nIl suo successivo avanzamento fu pi\u00f9 rapido, fu promosso a capitano nel novembre del 1842. Kasiski, infine, si ritir\u00f2 dal servizio militare attivo con il grado di maggiore, il 17 febbraio 1852.\nTra il 1860 e il 1868 egli fu comandante del Battaglione della Guardia Nazionale.\nCrittografia.\nNel 1863, Kasiski pubblic\u00f2 un libro di 109 pagine sulla crittografia, \"Die Geheimschriften und die Dechiffrir-Kunst\" (\"Le scritture segrete e l'arte di decifrare\"). Questa fu la prima pubblicazione di una procedura per attaccare il cifrario polialfabetico per sostituzione, in particolare il cifrario di Vigen\u00e8re, pubblicato nel 1586 in un trattato di Blaise de Vigen\u00e8re. \u00c8 per\u00f2 possibile che un metodo simile sia stato trovato da Charles Babbage e che questi l'abbia tenuto segreto.\nIl metodo si basa sull'analisi degli intervalli tra frammenti ripetuti nel testo cifrato; tali analisi pu\u00f2 dare suggerimenti sulla lunghezza della chiave utilizzata per cifrare. Questo metodo \u00e8 noto come test di Kasiski (e anche come esame di Kasiski).\nIl significato del lavoro criptoanalitico di Kasiski non fu completamente apprezzato al suo tempo, ed egli volse il suo ingegno all'archeologia.\nGli ultimi anni della sua vita li trascorse a Neustettin (ora Szczecinek in Polonia).\nLo storico David Kahn fa rilevare :\u00abla morte di Kasiski avviene il 22 maggio del 1881 e quasi sicuramente egli non si era reso conto di aver attivato una rivoluzione crittografica\u00bb (\"The Codebreakers\")."}
{"id": "406922", "revid": "599", "url": "https://it.wikipedia.org/wiki?curid=406922", "title": "Wantzel", "text": ""}
{"id": "406926", "revid": "1347902", "url": "https://it.wikipedia.org/wiki?curid=406926", "title": "Universit\u00e0 di Kazan'", "text": "L'Universit\u00e0 di Kazan si trova a Kazan' nel Tatarstan, Russia. Fu fondata nel 1804. Il famoso matematico Nikolaj Ivanovi\u010d Loba\u010devskij ne fu rettore dal 1827 al 1846. Il rettore attuale \u00e8 Il'\u0161at Gafurov.\nL'Universit\u00e0 di Kazan \u00e8 anche conosciuta come l'ambiente scientifico in cui nacque la chimica organica e ci\u00f2 \u00e8 dovuto al lavoro di Aleksandr Butlerov, Vladimir Markovnikov, Aleksandr Erminingel'dovi\u010d Arbuzov ed altri."}
{"id": "406935", "revid": "5456", "url": "https://it.wikipedia.org/wiki?curid=406935", "title": "Guido da Castello", "text": ""}
{"id": "406939", "revid": "55586", "url": "https://it.wikipedia.org/wiki?curid=406939", "title": "Ettadecagono", "text": ""}
{"id": "406944", "revid": "226458", "url": "https://it.wikipedia.org/wiki?curid=406944", "title": "Gruppo del Mont Blanc du Tacul", "text": "Il Gruppo del Mont Blanc du Tacul \u00e8 un gruppo di creste rocciose situate nella parte settentrionale del Massiccio del Monte Bianco e si trova tra il Col Maudit ed il Col du Midi. Prende il nome dal Mont Blanc du Tacul che ne \u00e8 la montagna principale.\nIl granito rosso di queste pareti, tra i migliori delle Alpi, ne fa un paradiso per gli arrampicatori.\nClassificazione.\nLa SOIUSA lo individua come un sottogruppo alpino con la seguente classificazione:\nCime principali.\nDal Mont Blanc du Tacul - 4.249 m - si possono osservare due creste principali.\nA Sud, la cresta \"du Diable\" - irta di pinnacoli e dove si trovano le seguenti cime:\nAd Est - la cresta \"du Rognon\" - dove si possono osservare due bellissimi picchi: \nRivolto verso nord si incontra il Triangle du Tacul (3.970 m)."}
{"id": "406948", "revid": "210936", "url": "https://it.wikipedia.org/wiki?curid=406948", "title": "Grooves", "text": ""}
{"id": "406951", "revid": "116623660", "url": "https://it.wikipedia.org/wiki?curid=406951", "title": "Operatore limitato", "text": "In analisi funzionale un operatore limitato \u00e8 un operatore formula_1 tra due spazi metrici formula_2 e formula_3 tale per cui, comunque si scelga un sottoinsieme limitato formula_4, l'insieme formula_5 \u00e8 un sottoinsieme limitato di formula_3.\nUn operatore lineare continuo limitato tra spazi vettoriali normati \u00e8 una funzione tale per cui il rapporto tra la norma dell'immagine di un vettore e la norma del vettore stesso sia limitato dallo stesso numero per ogni vettore non nullo del dominio. In particolare, un operatore lineare \u00e8 limitato se e solo se \u00e8 continuo.\nDefinizione.\nSiano formula_2 e formula_3 spazi normati e formula_9 un operatore lineare. L'operatore formula_10 si dice limitato se:\nL'insieme dei rapporti tra le norme delle immagini dei vettori non nulli di formula_2 e le norme dei vettori stessi \u00e8 quindi limitato dallo stesso numero, ovvero esiste un formula_13 tale che per ogni formula_14 si ha:\nIl pi\u00f9 piccolo formula_16 che soddisfa la disuguaglianza \u00e8 chiamato norma operatoriale dell'operatore formula_17 di formula_10.\nSi dimostra che un operatore lineare \u00e8 limitato se e soltanto se \u00e8 operatore continuo.\nUn operatore si dice invece \"non limitato\" se si pu\u00f2 trovare una successione di elementi dello spazio normato in questione formula_19 con formula_20 tale che:\nUn operatore lineare limitato non \u00e8 necessariamente una funzione limitata, in quanto quest'ultima richiede che la norma dell'immagine sia limitata per ogni punto del dominio, mentre ogni operatore limitato \u00e8 una funzione localmente limitata.\nContinuit\u00e0 e grafico.\nUn operatore lineare \u00e8 limitato se e soltanto se \u00e8 continuo, ed in particolare un operatore lineare \u00e8 limitato se e soltanto se \u00e8 continuo in un punto di formula_2.\nIl teorema della funzione aperta afferma che un operatore lineare limitato tra spazi di Banach mappa insiemi aperti in insiemi aperti, ovvero \u00e8 una funzione aperta. Come conseguenza del teorema, ogni applicazione lineare biettiva e continua tra spazi di Banach possiede un'inversa continua.\nIl teorema della funzione aperta permette inoltre di dimostrare il teorema del grafico chiuso. Si supponga che formula_2 e formula_3 siano spazi di Banach, e che formula_25 sia un operatore lineare. Il teorema afferma che formula_26 \u00e8 limitato se e solo se il suo grafico \u00e8 chiuso nello spazio formula_27 dotato della topologia prodotto.\nCome corollario, il teorema di Hellinger-Toeplitz mostra che un operatore simmetrico formula_28 definito su di uno spazio di Hilbert formula_29 \u00e8 limitato. Questo risultato \u00e8 di notevole importanza in fisica, dove si richiede una qualche forma di simmetria ad alcuni importanti operatori non limitati, come l'energia in meccanica quantistica, che non possono per questo essere definiti ovunque.\nLimitatezza relativa.\nUn operatore formula_28 si dice \"limitato relativamente\" all'operatore formula_31, o \"formula_31-limitato\", se:\nIn modo equivalente:\nIl pi\u00f9 grande limite inferiore dell'insieme dei possibili valori che pu\u00f2 assumere formula_35 \u00e8 detto \"formula_31-limite\" di formula_28.\nIl concetto di limitatezza relativa \u00e8 utilizzato nello studio degli operatori autoaggiunti. Si dimostra che se formula_31 \u00e8 autoaggiunto e formula_28 \u00e8 simmetrico e formula_31-limitato con formula_31-limite minore di 1, allora l'operatore formula_42 \u00e8 autoaggiunto.\nInoltre, se formula_31 \u00e8 essenzialmente autoaggiunto allora formula_42 \u00e8 essenzialmente autoaggiunto e si ha:\ndove formula_46 indica la chiusura di formula_28.\nTopologia operatoriale.\nQuando si trattano operatori lineari limitati su spazi di Banach o di Hilbert \u00e8 possibile definire diverse topologie a partire dalla convergenza di successioni di operatori. Sia formula_48 una successione di operatori lineari continui su uno spazio di Hilbert formula_29 (in modo equivalente si pu\u00f2 considerare uno spazio di Banach)."}
{"id": "406954", "revid": "5456", "url": "https://it.wikipedia.org/wiki?curid=406954", "title": "Herschel Pinkus Yeruchan Krustofski", "text": ""}
{"id": "406969", "revid": "125449463", "url": "https://it.wikipedia.org/wiki?curid=406969", "title": "Lancia Thesis", "text": "La Lancia Thesis \u00e8 una berlina di segmento E prodotta dalla casa automobilistica italiana Lancia dal 2002 al 2009 in circa 16.000 esemplari, ricoprendo il ruolo di ammiraglia. \n\u00c8 una delle ammiraglie di rappresentanza del presidente della Repubblica Italiana.\nIl contesto.\nLa Thesis nasce come erede della precedente K, berlina sfortunata che, pur essendo dotata di buoni equipaggiamenti, non era stata in grado di cogliere a pieno titolo l'eredit\u00e0 della storica Thema. La K, infatti, era stata accusata di possedere sin dagli inizi uno stile poco moderno e interni poco raffinati per gli standard Lancia; e a causa di questo si \u00e8 avuta una crisi d'immagine per la casa torinese, che ha comportato un grave calo nelle vendite sul mercato europeo. La Thesis, pertanto, aveva il difficile compito di riposizionare il marchio e, allo stesso tempo, di rivoluzionare il concetto di ammiraglia, orientandola verso uno stile classico ma futuristico in modo da poter \"richiamare\" gli appassionati. Altra sfida importante del modello era quella di riportare il marchio Lancia sui mercati anglosassoni, dove era assente dai primi anni novanta.\nLe anticipazioni.\nLa Thesis nasce dal \"Progetto 841\" del 1997 e discusso pi\u00f9 volte sia dai vertici che dallo stesso capo designer Mike Robinson.\nIn quel periodo infatti, presso il Centro stile di Mirafiori, vennero presentate tre concept car ovvero \"Tikal\", \"Agor\u00e0\" e \"Arca\" dalle quali solo una venne scelta dallo staff tramite un sondaggio interno all'azienda per il successivo sviluppo e industrializzazione.\nLAgor\u00e0\", vittoriosa, venne modificata nell'estetica, poich\u00e9 inizialmente era una grande due volumi ispirata alle prime berline prodotte dalla casa negli anni trenta e successivamente ribattezzata Lancia Dialogos, ovvero il prototipo semi definitivo di berlina tre volumi con portiere apribili controvento e contenuti tecnologici avanzati. La Dialogos piacque parecchio ai vertici del Gruppo Fiat e ne venne derivata nel 2000 anche una versione per Giovanni Paolo II, cui venne dato il nome di Giubileo\"'.\nLa Thesis definitiva.\nIl modello definitivo non si discost\u00f2 particolarmente dal prototipo se non per alcune modifiche: le portiere ad esempio furono del tipo tradizionale e vennero abbandonate quelle controvento della Dialogos, la calandra anteriore venne leggermente smussata nella parte inferiore in modo da poter ospitare la targa nel paraurti, le nervature nel cofano divennero meno evidenti.\nIl nome Thesis fu deciso allo scopo di richiamare il nome della celebre Thema, una delle ammiraglie di maggior successo nella storia del marchio. Il concetto stilistico era abbastanza originale e anticip\u00f2 il family feeling della casa orientato verso forme rotondeggianti e contraddistinte da numerose cromature.\nLa presentazione ufficiale dell'automobile avvenne al Salone dell'automobile di Ginevra nel marzo del 2001, mentre gli interni dell'auto vennero svelati nel novembre dello stesso anno al Salone dell'automobile di Francoforte. Per la stampa italiana vennero fornite 30 autovetture a uno staff composto da 85 giornalisti che ebbero il compito di analizzare l'auto su un percorso misto lungo 122 km attorno al Lago Maggiore.\nLa produzione ufficiale inizi\u00f2 nel 2002 e per i primi mesi avvenne presso lo stabilimento Fiat di Rivalta, prima che lo stesso venisse riconvertito alla produzione di componenti aeronautiche Avio e venduto assieme all'azienda che fino ad allora apparteneva al gruppo Fiat. Quindi, pass\u00f2 in definitiva allo stabilimento torinese di Mirafiori, impianto che gi\u00e0 in passato si era occupato dell'assemblaggio della Thema berlina.\nI volumi di vendita iniziali della nuova ammiraglia prevedevano circa 13.000 esemplari l'anno, ma si stimava di salire fino a 25.000 autovetture annue a pieno regime; tuttavia le vendite effettive si dimostrarono sin dal debutto sotto tono, in parte a causa di quella crisi di immagine che stava ancora attraversando il marchio Lancia, ma poi anche per quell'estetica anticonvenzionale e fin troppo originale in cui sar\u00e0 racchiuso il vero tassello negativo della Thesis. Inoltre, i prezzi elevati che la posero in diretta concorrenza con le rivali BMW Serie 5, Mercedes-Benz Classe E e Jaguar S-Type, costituirono un ulteriore punto a sfavore per questa berlina di lusso, di cui non verr\u00e0 nemmeno realizzata una versione con guida a destra per i paesi anglosassoni, dove ci si aspettava un tanto atteso ritorno delle automobili Lancia.\nPer cui, la gran parte della produzione \u00e8 finita in Italia, dove ha riscontrato un discreto successo come vettura aziendale e tra i rappresentanti del governo italiano nelle versioni blindate \"Protecta\".\nComplessivamente la produzione \u00e8 stata di sole 16.000 autovetture e la casa non \u00e8 stata in grado di trarne guadagni poich\u00e9 l'intero progetto aveva richiesto investimenti industriali superiori ai 405 milioni di Euro.\nIl design.\nEsteticamente la carrozzeria, lunga 4,89 metri, \u00e8 stata disegnata da Robinson seguendo numerosi richiami all'antica produzione Lancia, come le berline Aurelia e Flaminia prodotte negli anni cinquanta e sessanta. Il frontale \u00e8 caratterizzato dall'imponente calandra che culmina nel cofano motore, con i gruppi ottici in rilievo sui parafanghi; proprio i fari, dalla forma simile a un rombo, possiedono contorni cromati, mentre nella parte sottostante \u00e8 presente il dispositivo lavafari dalla forma triangolare, completamente cromato.\nLe versioni pi\u00f9 accessoriate presentano i sensori di parcheggio integrati al fascione paraurti anteriore. La fiancata presenta i passaruota in leggero rilievo, l'aspetto viene reso elegante dalle numerose cromature presenti lungo le cornici dei finestrini, sulle maniglie delle porte e sulla nervatura presente nella parte bassa delle fiancata. La coda, corta e alta, presenta dei gruppi ottici molto sottili che sfruttano la tecnologia a diodi luminosi a LED; il cofano del baule incorpora il vano per la targa con contorni cromati e luci della retromarcia integrate. Il bagagliaio possiede un volume di 400 litri.\nGli interni segnano un netto passo in avanti rispetto alla K sia per qualit\u00e0 che per stile; il disegno della plancia \u00e8 meno elaborato e risulta pi\u00f9 tradizionale anche nell'impostazione dei comandi. Nella parte centrale troviamo lo schermo del sistema multimediale che, a pagamento, pu\u00f2 offrire anche il sistema di navigazione satellitare \"Connect\", il telefono GSM e la televisione; nella parte pi\u00f9 bassa \u00e8 presente un vano che nasconde l'ingresso per l'audiocassetta, il CD o dell'autoradio o del navigatore e l'eventuale ingresso per scheda GSM; il climatizzatore \u00e8 a gestione completamente automatica a due o, a richiesta, tre zone, con comandi e diffusori posteriori. Il quadro strumenti \u00e8 composto da quattro indicatori rotondi a lancette pi\u00f9 lo schermo del computer di bordo, e prevede anche l'indicatore analogico del consumo istantaneo di carburante. Il pomello del cambio \u00e8 rivestito in pelle e legno e accanto a esso sono presenti un vano portalattine refrigerato, i comandi di vari controlli di trazione e il comando del freno a mano elettrico. Il caricatore da sei CD \u00e8 posizionato nel cassettino portaoggetti, apribile elettricamente. Il volante \u00e8 rivestito in pelle e integra i comandi dell'autoradio e, se presente di serie, del telefono. Un'altra caratteristica \u00e8 la presenza della tendina del lunotto posteriore, azionata elettricamente tramite i comandi presenti nel bracciolo posteriore e accanto alla leva del cambio. Gran parte della plancia e delle portiere \u00e8 rivestita in legno di mogano con lavorazione \"a poro aperto\", magnesio e pelle. Per la selleria sono disponibili la pelle, la pelle Nappa di Poltrona Frau, l'alcantara e il rivestimento lana ispirato al \"Panno Lancia\", i poggiatesta possiedono una forma a sella o conchiglia. I sedili anteriori si adattano, tramite cuscinetti d'aria, alle forme del corpo e si regolano elettricamente, cos\u00ec come il volante. L'impianto audio delle versioni top era un Hi-Fi Bose Sound System con caricatore, otto altoparlanti e 300\u00a0W di potenza. Disponibile a pagamento anche il tetto apribile elettricamente con celle solari.\nLa dinamica.\nLa Thesis viene realizzata su un pianale di base completamente inedito sviluppato secondo l'architettura a trazione anteriore con motore in posizione trasversale. Questo telaio, utilizzato solo da questo modello, \u00e8 uno dei fattori che ha contribuito all'incremento dei costi di progettazione e sviluppo. La tenuta laterale massima in una curva dal raggio di 50 metri \u00e8 pari a 0,93 g.\nLe sospensioni anteriori utilizzano lo schema a quadrilatero alto ad asse sterzante virtuale con portamozzo in acciaio forgiato e leve in alluminio, al posteriore Multilink a quattro bracci e mezzo in alluminio con barra stabilizzatrice anteriore e posteriore; queste sospensioni sono state studiate per garantire una tenuta di strada ottimale e grazie al sistema di smorzamento semi-attivo \"Skyhook\" progettato dalla Mannesmann-Sachs si ha il controllo elettronico dei movimenti della carrozzeria e delle ruote in modo che la centralina determina la forza smorzante regolando gli ammortizzatori in base al tipo di fondo stradale o dal carico presente sull'auto. Il serbatoio \u00e8 in grado di contenere 75 litri di carburante.\nL'impianto frenante sfrutta sia per l'avantreno che per il retrotreno dei freni a disco auto ventilanti. Di serie per tutte le versioni il controllo elettronico della stabilit\u00e0 (\"ESP\"), il sistema anti bloccaggio delle ruote motrici (\"ABS\"), il ripartitore elettronico della frenata di emergenza (\"EBD\"), controllo di trazione (\"TCS\") e il freno di stazionamento elettronico (\"EPB\") che si attiva quando si spegne il motore e si riattiva premendo l'acceleratore. La sicurezza automobilistica viene garantita dalla presenza di serie degli airbag frontali a doppio stadio, laterali anteriori e posteriori, e a tendina per la testa (otto in totale). Oltre agli attacchi isofix per i sedili posteriori, di serie per tutte le versioni anche i fari fari bi-xenon. Una rete di 54 sensori governa l'elettronica dell'autovettura intervenendo sui principali dispositivi. A seconda delle motorizzazioni la Thesis poteva essere equipaggiata con un cambio manuale a sei rapporti oppure con un cambio automatico sequenziale denominato \"Comfortronic\" a cinque rapporti con gestione elettronica adattativa.\nAggiornamenti.\nUn primo aggiornamento a livello di equipaggiamento \u00e8 stato introdotto nel 2004: nessuna modifica all'estetica dell'autovettura ma la casa introduce il nuovo allestimento base \"Business\" abbinato esclusivamente al motore diesel 2.4 \"JTD\" 10 valvole caratterizzato da un prezzo di listino ribassato, proprio per andare incontro a una clientela pi\u00f9 vasta, anche alla luce del calo della domanda. Lancia introduce anche cinque nuove tinte per la carrozzeria e nuovi pacchetti telematici per l'impianto di navigazione satellitare \"Connect\". Debuttano anche nuove motorizzazioni a gasolio \"Multijet\" mentre i motori benzina vengono riomologati Euro 4. In veste di show-car viene presentata anche la \"Thesis Bicolore\" con doppia verniciatura della carrozzeria.\nNel 2006, al salone dell'automobile di Ginevra, viene presentato un secondo aggiornamento, nuovi rivestimenti per la tappezzeria, nuovi disegni per i cerchi in lega e verniciatura bicolore disponibile come optional. Tra i propulsori debutta il nuovo 2.4 \"Multijet\" potenziato a 185 cavalli con filtro \"DPF\" di serie e omologazione Euro 4, mentre per il solo mercato tedesco \u00e8 disponibile la \"Thesis Sportiva\", una versione speciale caratterizzata dalla possibilit\u00e0 di disporre di un telaio pi\u00f9 sportivo grazie alla specifica taratura delle sospensioni.\nVersioni e allestimenti.\nInizialmente la Thesis venne offerta in due livelli di allestimenti ovvero la base \"Executive\" e la versione di punta \"Emblema\". Sulla \"Executive\", oltre ai vari dispositivi di sicurezza, erano di serie i cerchi in lega da 16\", l'autoradio, il climatizzatore bi-zona, il sistema multimediale senza navigatore, i vetri elettrici anteriori e posteriori, i sedili parzialmente regolabili elettricamente e gli interni in materiale pregiato. La \"Emblema\" aggiungeva il sistema \"Connect\" con navigatore (era a pagamento per la \"Executive\"), i sedili anteriori riscaldabili, l'impianto Hi-Fi Bose e i cristalli posteriori oscurati. Per tutte le versioni si pagavano tetto elettrico a celle solari, telefono GSM, la vernice metallizzata, l'antifurto, i sedili posteriori riscaldabili, i vetri antieffrazione e i sensori anteriori di parcheggio.\nL'introduzione nel 2003 della \"Business\", disponibile con il solo motore 2.4 \"JTD\" diesel, ha reso pi\u00f9 accessibile la gamma Thesis poich\u00e9 questa versione possedeva una dotazione di serie impoverita: rispetto alla \"Executive\" erano a pagamento i cerchi in lega mentre gli interni erano in tessuto e le sospensioni Skyhook non erano disponibili.\nOltre agli allestimenti proposti di serie la gamma Thesis si \u00e8 arricchita anche di versioni speciali: la prima \u00e8 stata nel 2006 in occasione del centesimo compleanno del marchio, la Lancia infatti decise di celebrarlo con una serie denominata \"Collezione Centenario\"; si distingue dal resto della produzione per la presenza nel montante fra le due porte del logo stilizzato \"100\" con i due zeri che formano il simbolo dell'infinito; questa versione era disponibile solo nei colori Grigio Palladio e Nero Donatello, montava cerchi in lega da 18\" tipo a raggi bicolore e gli interni in pelle rossa Frau, ed era equipaggiata con motorizzazione 2.4 \"Multijet\" 20V da 185 cavalli e cambio automatico sequenziale. Successivamente l'allestimento \u00e8 stato ribattezzato \"100th\" e commercializzato fino all'uscita di produzione avvenuta nel 2009.\nNel 2007 viene introdotta la \"Limited Edition\" disponibile solo con il motore 2.4 \"Multijet\" 20V da 185 cavalli e solo nel colore Grigio Rossini con nuovi cerchi in lega da 17\" con disegno esclusivo a turbina e rivestimenti interni in pelle Frau color cuoio con finiture in nappa pieno fiore col cuoio naturale. Per cercare di attirare clientela, la casa introduce per questa versione una particolare strategia di vendita denominata \"Tender\": al prezzo della Thesis viene fornita per due anni anche una Ypsilon 1.3 \"Multijet\" allestimento \"Oro\" da 75 cavalli che potr\u00e0 essere acquistata a met\u00e0 prezzo una volta terminati i due anni dal contratto oppure restituita.\nNon \u00e8 mancata la \"Thesis Protecta\", versione blindata molto apprezzata dai politici italiani; la carrozzeria viene realizzata con acciaio balistico mentre il pianale viene realizzato a strati di fibra aramidica con funzione antiscoppio, scrocchi aggiuntivi vengono installati nelle portiere e nel baule e sono realizzati in materiale antiscasso. Inoltre l'auto \u00e8 in grado di marciare anche con pneumatici forati e resta immutata l'efficienza dell'impianto frenante e di trasmissione. Il serbatoio dell'auto evitava fuoriuscite di carburante in caso di danni. Veniva prodotta in due tipi di blindature: B4 e B6.\nLa Thesis \u00e8 stata prodotta anche in una versione limousine su ordinazione dal carrozziere torinese Stola: l'auto (denominata \"Stola S85\") \u00e8 stata presentata al 74\u00ba salone di Ginevra; lunga 5,48 metri con gli interni completamente riprogettati, il pavimento piatto e rivestito in legno con selleria Frau. Erano anche disponibili il frigo bar, le regolazioni elettriche per le poltrone posteriori e un centro multimediale \"LWD Mobile Car System\", progettato per adattarsi a computer, fax e videogames per ambiti professionali o creativi. La \"Thesis Stola S85\" pesava 2.030\u00a0kg ed era prodotta solo con motore 3.2 V6 \"Busso\" e carrozzeria bicolore.\nMotori e trasmissioni.\nLa Thesis al lancio era disponibile con una gamma composta da tre propulsori benzina e un diesel common rail: il motore dalla cubatura pi\u00f9 compatta \u00e8 stato il 2.0 Turbo Soft 20V cinque cilindri alimentato a benzina prodotto dalla FMA di Pratola Serra; si tratta di un propulsore che assicura buone prestazioni grazie alla potenza di 185 CV a 5.500 giri al minuto, l'iniezione \u00e8 elettronica realizzata dalla Bosch, 224\u00a0km/h di velocit\u00e0 massima per uno scatto di 8,9 secondi per passare da 0 a 100\u00a0km/h e 9,0\u00a0km/l di consumo misto. \u00c8 abbinato a un cambio manuale a 6 rapporti. Il 2.0 Turbo Soft, omologato Euro 3, con il restyling del 2004 divenne Euro 4.\nDerivato dal 2.0 il pi\u00f9 grande cinque cilindri 2.4 20V aspirato \u00e8 in grado di erogare 170 CV a 6.000 giri al minuto. L'architettura meccanica sfrutta una distribuzione a quattro valvole per cilindro con iniezione elettronica. \u00c8 dotato di serie di cambio manuale a 6 rapporti ma a richiesta era possibile equipaggiare la Thesis 2.4 anche con il cambio automatico sequenziale Comfortronic a 5 rapporti. Il 2.4 20V consente all'autovettura prestazioni modeste: la velocit\u00e0 massima \u00e8 di 217\u00a0km/h (215 con cambio automatico) con l'accelerazione da 0 a 100\u00a0km/h registrata in 9,5 secondi (10,9 per l'automatica). Il consumo medio di carburante dichiarato dalla casa \u00e8 di 9,1\u00a0km/l per la versione manuale e di 11,3\u00a0km/l per la versione automatica. Anche il motore 2.4 20V \u00e8 stato prodotto dalla FMA di Pratola Serra. Omologato Euro 3 questo propulsore venne aggiornato per la normativa Euro 4 durante l'aggiornamento del 2004.\nAl top di gamma il benzina 3.0 litri 24V, V6 Busso prodotto dall'Alfa Romeo, capace di una potenza massima pari a 215 CV che garantisce prestazioni pi\u00f9 che sportive grazie alla velocit\u00e0 massima di 234\u00a0km/h con uno scatto da 0 a 100\u00a0km/h ottenuto in 9,2 secondi. I costi di gestione sono elevati, un po' per il notevole peso della Thesis equipaggiata con questo motore e un po' per la presenza del cambio automatico, l'auto \u00e8 in grado di percorrere 7,3\u00a0km/l nel ciclo misto. Il 3.0 V6 Busso era omologato Euro 3.\nNel 2004 il 3,0 litri usc\u00ec di produzione rimpiazzato dal pi\u00f9 potente 3.2 V6 sempre appartenente alla famiglia motoristica Busso in grado di erogare 230 cavalli a 6.200 giri al minuto, offre una velocit\u00e0 massima di 240\u00a0km/h per uno scatto da 0 a 100\u00a0km/h registrato in 8,8 secondi con consumo medio di 6,7\u00a0km/l. Il 3.2 V6 era omologato Euro 3 e venne omologato Euro 4 dal fine del 2004: la produzione di tale propulsore cess\u00f2 nel 2007.\nIl motore diesel disponibile al lancio era il 2.4 \"JTD\" 10 valvole dotato di iniezione diretta common rail e turbocompressore a geometria variabile, l'architettura meccanica era a 5 cilindri in linea con distribuzione a 2 valvole per cilindro. La potenza massima \u00e8 di 150 CV e le prestazioni erano pi\u00f9 che sufficienti, 210\u00a0km/h di velocit\u00e0 massima e una coppia massima di 31 kgm a 1.800 giri al minuto. \u00c8 abbinato a un cambio manuale a 6 rapporti. Omologato Euro 3 usc\u00ec di produzione nel 2005.\nNel 2003 venne introdotto il nuovo 2.4 Multijet, evoluzione del precedente JTD, con distribuzione a 4 valvole per cilindro e 20 valvole. Pi\u00f9 silenzioso e con emissioni inquinanti ridotte la potenza massima in questo modo venne incrementata fino a 175 CV disponibili a 4.000 giri al minuto. Le prestazioni seppur migliorate rispetto al JTD non garantivano scatti da sportiva ma l'auto rimase pur sempre orientata verso il comfort: abbinata a un cambio manuale a 6 rapporti era in grado di raggiungere la velocit\u00e0 massima di 225\u00a0km/h mentre la versione automatica Comfortronic a 5 rapporti era in grado di raggiungere i 220\u00a0km/h. Lo scatto da 0 a 100\u00a0km/h avveniva in 9,8 secondi la manuale e in 10,2 secondi l'automatica. Il consumo medio era di 13,3\u00a0km/l per la manuale, pi\u00f9 basso quindi rispetto alla vecchia versione JTD, mentre l'automatica percorreva circa 11,3\u00a0km/l secondo la casa costruttrice. Il 2.4 Multijet 20V a seconda della trasmissione con cui veniva equipaggiato erogava una coppia massima differente: la versione manuale 6 rapporti disponeva di 380 N\u00b7m a 2.000 giri al minuto mentre l'automatica Comfortronic ne disponeva di 330 N\u00b7m sempre a 2.000 giri al minuto. Il 2.4 Multijet era omologato Euro 3 e venne prodotto fino al 2006.\nUna versione potenziata del 2,4 litri Multijet viene presentata nel 2006, eroga 185 CV e viene omologato Euro 4 grazie al filtro attivo antiparticolato adottato di serie. Il nuovo Multijet viene abbinato al solo cambio automatico sequenziale Comfortronic e la coppia massima pertanto resta invariata a 330 N\u00b7m. I benefici si ottengono nella riduzione dei consumi e al tempo stesso l'incremento della potenza massima ha portato a migliori prestazioni: 0\u2013100\u00a0km/h in 9,7 secondi, 222\u00a0km/h di velocit\u00e0 massima e 12,1\u00a0km/l di percorrenza media."}
{"id": "406974", "revid": "1437331", "url": "https://it.wikipedia.org/wiki?curid=406974", "title": "Direttiva apparecchi a pressione", "text": "La direttiva attrezzature a pressione, comunemente detta PED (dalla denominazione in lingua inglese \"Pressure Equipment Directive\"), \u00e8 una direttiva dell'Unione europea 2014/68/UE.\nEssa disciplina la progettazione, la costruzione, l'equipaggiamento e l'installazione in sicurezza di attrezzature in pressione, in modo analogo alle norme statunitensi ASME Boiler and Pressure Vessels Code, Divisione VIII Sezioni 1 e 2. Segue la precedente direttiva 97/23/CE del 29 maggio 1997 per il ravvicinamento delle legislazioni degli Stati membri in materia di attrezzature a pressione.\nApplicazione.\nRientrano nel campo di applicabilit\u00e0 della direttiva ad esempio le tubazioni, le valvole idrauliche, e recipienti soggetti ad una pressione relativa maggiore di 0,5 bar, escluse le macchine.\nLe apparecchiature in pressione, con pressione uguale o inferiore a 0,5 bar sono quindi comunque escluse dalla applicazione della normativa.\nSe invece con pressione superiore occorre valutare se queste rientrano nel campo di applicazione della norma, ovvero se non vi rientrano.\nNel caso rientrino nel campo di applicazione, le attrezzature in pressione devono soddisfare i requisiti essenziali enunciati nell'Allegato I della Direttiva e devono poi riportare la marcatura CE, seguita dal numero di notifica dell'Organismo Notificato.\nLa PED riguarda solo l'immissione sul mercato comunitario delle attrezzature in pressione, ma non d\u00e0 indicazioni in merito ai requisiti relativi all'esercizio e manutenzione delle stesse, che sono definiti dai regolamenti nazionali.\nPrincipali elementi.\nLa normativa ha introdotto il concetto di Organismo notificato (assente nelle normative precedenti sul settore degli apparecchi a pressione) quale ente certificatore per le attivit\u00e0 di costruzione delle apparecchiature a pressione.\nLa nomenclatura \u00e8, inoltre, corredata di indicazioni specifiche come \"attrezzature a pressione\", intendendo ogni parte soggetta a una pressione interna (tubazioni, apparecchi a pressione, etc), accessori a pressione ed accessori di sicurezza, cio\u00e8 mezzi volti a limitare la pressione in determinate circostanze.\nLa PED identifica come responsabile unico del processo produttivo il fabbricante, coadiuvato per alcune attivit\u00e0 dall'Organismo notificato. Infine, la norma contiene la previsione di una procedura dedicata per i fabbricanti che operano in \"sistema di gestione qualit\u00e0\".\nTipologia di apparecchiature in pressione.\nRientrano nelle apparecchiature in pressione soggette alla PED le seguenti singole attrezzature e insiemi da queste composti:\nClassificazione per livello di pericolosit\u00e0.\nLa PED impone ai fornitori di identificare il livello di pericolosit\u00e0 dell'apparecchiatura costruita. Essi sono tenuti a riconoscere i pericoli dovuti alla pressione e quindi a progettare e costruire l'apparecchiatura tenendo conto di tale analisi. Il livello di pericolosit\u00e0 \u00e8 legato al concetto di energia immagazzinata nell'apparecchiatura.\nL'energia immagazzinata \u00e8 valutata sulla base dei seguenti parametri:\nIn base all'Allegato II della Direttiva, in funzione della tipologia dell'attrezzatura in pressione (tubazione, recipiente, accessori), del gruppo di appartenenza del fluido (fluido pericoloso o non), dello stato fisico del fluido (gas, liquido) e del risultato del calcolo PS x V, nel caso di recipienti, e PS x DN, nel caso di tubazioni, esistono 9 tabelle attraverso le quali \u00e8 possibile definire la categoria di rischio (I, II, III, IV) del componente, dell'attrezzatura o dell'insieme.\nL'attrezzatura o l'insieme acquisiscono la categoria di rischio pi\u00f9 severa tra le categorie di rischio delle attrezzature a pressione che ne fanno parte ad eccezione degli accessori di sicurezza i quali sono automaticamente classificati in IV categoria, che \u00e8 quella di rischio massimo.\nPer i recipienti e per le tubazioni risulta:\nPer le caldaie si fa riferimento alla tabella 5, per gli accessori di sicurezza alla tabella 4, e per gli altri la tabella pertinente.\nA seconda della categoria di rischio della generica attrezzatura in pressione variano le procedure di certificazione CE per la Direttiva PED:\nPer la categoria I, nella quale ricadono le apparecchiature meno pericolose, \u00e8 obbligatoria la certificazione CE senza richiedere l'intervento dell'Organismo Notificato, infatti la PED ammette quella che si usa definire \u201cauto-certificazione\", cio\u00e8 la marcatura CE dell'oggetto in base alla preparazione di un fascicolo tecnico - che dimostri come sono soddisfatti i requisiti essenziali di cui all'Allegato I della Direttiva e giustifichi anche l'appartenenza del prodotto alla I categoria - accompagnata da una Dichiarazione CE di Conformit\u00e0 emessa dal fabbricante e destinata all'acquirente.\nLe richieste sono pi\u00f9 onerose nelle classi superiori, fino alla classe IV infatti:\nUtilizzo dei prodotti PED.\nLa direttiva 2014/68/UE riguarda solamente le attivit\u00e0 produttive dell'attrezzatura a pressione e la sua libera vendita. L'utilizzo dell'attrezzatura non rientra direttamente nella direttiva europea ma ogni stato ha emanato specifiche normative per questo scopo. In Italia la norma che riguarda l'utilizzo delle attrezzature a pressione \u00e8 il DM n\u00b0329 del 1-12-2004\nEsclusione dal campo di applicazione del PED.\nL'art. 1 del D.Lgs n.93/2000 riporta il campo di applicazione del D.Lgs.; il comma 3 elenca le attrezzature in pressione escluse dal campo di applicazione del PED; tra queste alla lett. a):\nDa quanto sopra si evince che nel caso ad esempio di una condotta premente di un acquedotto, le tubazioni e apparecchiature interne all'impianto di sollevamento sono soggette a PED.\nRecepimento negli Stati UE.\nItalia.\nIn Italia la norma \u00e8 stata recepita con il Decreto Legislativo n\u00b0 26/2016. Fino al 30 maggio 2002 \u00e8 stato possibile continuare ad applicare la precedente normativa italiana.\nTutte le installazioni degli impianti a pressione assoggettati alla direttiva PED devono essere comunicate all'INAIL, utilizzando il servizio telematico CIVA sul sito INAIL."}
{"id": "406988", "revid": "203463", "url": "https://it.wikipedia.org/wiki?curid=406988", "title": "Harold Kroto", "text": "Biografia.\nHarold Kroto, il cui vero cognome era Krotoschiner, era nato a Wisbech, nel Cambridgeshire, in Gran Bretagna. La famiglia di suo padre era originaria della Slesia, mentre sua madre era nata a Berlino ed era emigrata a Londra negli anni trenta per sfuggire alle persecuzioni naziste nei confronti degli ebrei. Kroto crebbe a Bolton, dove frequent\u00f2 la scuola locale. Tra i suoi compagni c'\u00e8 stato anche il noto attore Sir Ian McKellen. Nel 1955 il nome di famiglia venne abbreviato in Kroto. \nDa bambino Kroto rimase folgorato dal meccano, che riteneva uno degli elementi che hanno contribuito allo sviluppo di capacit\u00e0 poi risultate utili nella ricerca scientifica. Venne cresciuto nella fede ebraica, ma la religione non signific\u00f2 mai molto per lui. Kroto svolse le sue ricerche presso l'Universit\u00e0 del Sussex e insegn\u00f2 all'Universit\u00e0 statale della Florida, a Tallahassee. Durante il dottorato di ricerca all'Universit\u00e0 di Sheffield si occup\u00f2, tra le altre cose, di ricerche sull'ossido di carbonio, interessandosi alle molecole contenenti atomi di carbonio con legami multipli.\nSuccessivamente si occup\u00f2 di chimica organica e, grazie allo studio della spettrometria, di chimica quantistica. Negli anni settanta realizz\u00f2 un programma di ricerca sulle catene di carbonio nello spazio interstellare. Il tentativo di spiegare alcune delle prove spettrometriche riscontrate lo condusse alla scoperta della molecola C60, o fullerene. Si occup\u00f2 inoltre di nanotecnologie. Nel 2004 venne insignito della medaglia Copley e nel 2007 gli venne conferito il Premio Capo D'Orlando.\nPrimi lavori.\nNel 1961 ottenne la laurea in chimica all'Universit\u00e0 di Sheffield, dove prese anche il Ph.D. Il suo dottorato di ricerca riguardava gli spettri elettronici ad alta risoluzione di radicali liberi tramite fotolisi (con la rottura dei legami chimici attraverso la luce). Tra l'altro, oltre alla realizzazione dei primi fosfalcheni (composti con legami doppi di fosforo carbonio), i suoi studi di dottorato inclusero alcune ricerche mai pubblicate sul subossido di carbonio, O=C=C=C=O, e questo lo port\u00f2 verso un generale interesse nelle molecole che contengono catene di atomi di carbonio con numerosi legami multipli. Inizi\u00f2 il suo lavoro con un interesse nella chimica organica, ma la spettroscopia lo spinse verso la chimica quantistica. In seguito svilupp\u00f2 grande interesse nell'astrochimica. Dopo le ricerche di postdottorato presso il National Research Council in Canada e i Bell Laboratories negli USA, nel 1967 inizi\u00f2 a insegnare e a fare ricerca presso l'Universit\u00e0 del Sussex in Gran Bretagna. Divenne professore ordinario nel 1985 e fu professore ricercatore della Royal Society Research dal 1991 al 2001.\nLavori successivi.\nNegli anni settanta lanci\u00f2 un programma di studio alla ricerca di catene di carbonio nello spazio interstellare. Studi precedenti avevano individuato la molecola cianoacetilene, H-C\u2261C-C\u2261N. Il gruppo di Kroto cerc\u00f2 la prova spettrale di simili molecole pi\u00f9 lunghe che individu\u00f2 tra il 1975 e il 1978. Il tentativo di spiegare queste molecole lo port\u00f2 alla scoperta del C60 (si veda buckminsterfullerene). Dopo avere sentito parlare del lavoro di spettrometria laser svolto da Richard Smalley e Robert Curl alla Universit\u00e0 Rice del Texas, Kroto sugger\u00ec ai due ricercatori di utilizzare l'apparato di Rice per simulare la chimica del carbonio che ha luogo nell'atmosfera di una stella al carbonio. L'esperimento, condotto nel settembre 1985, non solo ha dimostrato che le stelle al carbonio potevano produrre le catene, ma ha anche rivelato un risultato sorprendente e inaspettato: l'esistenza del C60. I tre scienziati portarono avanti il lavoro insieme ai tre studenti laureati Jim Heath (ora professore ordinario al Caltech), Sean O'Brien (ora alla Texas Instruments) e Yuan Liu (ora a Oak Ridge).\nNel 1996 Curl, Kroto e Smalley ricevettero il premio Nobel. Nel 1995 Kroto fond\u00f2 il Vega Science Trust, un ente benefico e di educazione (si veda http://www.vega.org.uk) che ha lo scopo di produrre filmati scientifici di alta qualit\u00e0 che includono conferenze, interviste con insigniti del premio Nobel, programmi di discussione, risorse per finanziare posizioni universitarie e trasmissioni televisive e su internet. La Vega ha prodotto oltre 100 programmi, dei quali la met\u00e0 sono stati trasmessi dalla BBC. Inoltre, tutti i programmi possono essere visti gratuitamente sul sito istituzionale che funziona come un canale televisivo scientifico. Il sito viene visitato da oltre 160 Paesi ed \u00e8 stato disegnato da Kroto in persona, grazie all'altra sua passione giovanile, la grafica.\nVita personale.\nKroto si dichiarava seguace di quattro \"religioni\": umanesimo, ateismo, Amnesty International e umorismo. La sua passione per la chimica, la fisica e la matematica era nata sui banchi di scuola e aveva scelto l'Universit\u00e0 di Sheffield su consiglio di un suo professore di chimica che ne riteneva il dipartimento di Chimica il migliore d'Inghilterra. Nel 1963 spos\u00f2 Margaret Henrietta Hunter, anche lei studentessa nella stessa universit\u00e0."}
{"id": "406994", "revid": "111373", "url": "https://it.wikipedia.org/wiki?curid=406994", "title": "Yverdon-les-Bains", "text": "Yverdon-les-Bains (toponimo francese, fino al 1981 Yverdon; in tedesco \"Iferten\", desueto) \u00e8 un comune svizzero di 29\u00a0977 abitanti del Canton Vaud, nel distretto del Jura-Nord vaudois, del quale \u00e8 il capoluogo; ha lo status di citt\u00e0.\nGeografia fisica.\nYverdon-les-Bains si affaccia sull'estrema sponda meridionale del lago di Neuch\u00e2tel; si trova a 60\u00a0km a sud-ovest di Berna.\nStoria.\nCitt\u00e0 commerciale sin dall'epoca romana . Fino al 2008 \u00e8 stata il capoluogo del distretto di Yverdon; nel 2011 ha inglobato il comune soppresso di Gressy.\nMonumenti e luoghi d'interesse.\nIl centro \u00e8 conosciuto per la sua grande piazza circondata dal tempio, dal castello e dal comune.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nYverdon-les-Bains \u00e8 un importante nodo stradale e ferroviario; vi ha inizio l'autostrada A5 Yverdon-les-Bains-Luterbach, diramandosi dall'autostrada A1 Bardonnex-Sankt Margrethen.\nLa stazione di Yverdon-les-Bains \u00e8 il capolinea della ferrovia Friburgo-Yverdon e della ferrovia Yverdon-Sainte-Croix ed \u00e8 servita dalla ferrovia Losanna-Olten e dalla linea S1 Grandson-Yverdon-les-Bains-Losanna della rete celere del Vaud.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nGemellaggi.\nLa citt\u00e0 d'Yverdon-les-Bains \u00e8 gemellata con:\nSport.\nA Yverdon-les-Bains hanno sede la squadra di football americano Yverdon Ducs e quelle di calcio Yverdon-Sport Football Club e Football Club Yverdon F\u00e9minin."}
{"id": "406995", "revid": "110157", "url": "https://it.wikipedia.org/wiki?curid=406995", "title": "Rolle (Svizzera)", "text": "Rolle (toponimo francese; in tedesco \"Roll\", desueto) \u00e8 un comune svizzero di 6\u00a0168 abitanti del Canton Vaud, nel distretto di Nyon.\nGeografia fisica.\nRolle \u00e8 affacciato sul lago di Ginevra.\nStoria.\nFino al 2008 Rolle \u00e8 stato capoluogo dell'omonimo distretto.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRolle \u00e8 servito dall'omonima stazione sulla ferrovia Losanna-Ginevra.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "407006", "revid": "1543377", "url": "https://it.wikipedia.org/wiki?curid=407006", "title": "Lodi (California)", "text": "Lodi (IPA: ) \u00e8 una citt\u00e0 di abitanti nella contea di San Joaquin, in California, negli Stati Uniti d'America.\n\u00c8 conosciuta soprattutto per essere un centro di produzione vinicola, anche se le relative annate sono state tradizionalmente meno prestigiose rispetto alle vicine contee di Napa e di Sonoma. Tuttavia, negli ultimi anni, la denominazione di Lodi \u00e8 stata sempre pi\u00f9 rispettata per il relativo vino dello \"Zinfandel\" ed altre variet\u00e0. Lodi, inoltre, \u00e8 divenuta famosa per l'omonimo singolo della band californiana Creedence Clearwater Revival e per la nomina di \"Regione vinicola dell'anno 2015\" dalla rivista \"Wine Enthusiast Magazine\".\nGeografia fisica.\nIl territorio di Lodi, esteso per 35,8 km\u00b2, sorge nell'area settentrionale della Central Valley, al confine con la citt\u00e0 vicina di Stockton. L'altitudine massima \u00e8 di 15 m s.l.m., dunque il terreno \u00e8 pianeggiante.\nClima.\nIl clima di Lodi \u00e8 caratterizzato nella stagione invernale da giornate fredde ed umide ed occasionalmente densi banchi di nebbia. In estate si registrano giornate calde e secche. Secondo la classificazione climatica di K\u00f6ppen, Lodi possiede un clima mediterraneo di tipo Csa. Inoltre, a causa della vicinanza della citt\u00e0 al Delta del Sacramento, le temperature in estate possono scendere anche sui 10 \u00b0C.\nLe temperature medie di gennaio si attestano ad un massimo di 13 \u00b0C e ad un minimo di 3\u00a0\u00b0C. Le temperature medie di luglio oscillano tra un massimo di 33\u00a0\u00b0C ed un minimo di 14\u00a0\u00b0C. La temperatura massima registrata \u00e8 di 44\u00a0\u00b0C il 15 giugno 1961, mentre quella minima \u00e8 di -12\u00a0\u00b0C registrata l'11 gennaio 1949.\nLe precipitazioni annuali medie si attestano sui 18 mm, con una media di 59 giorni di pioggia all'anno. L'anno pi\u00f9 piovoso \u00e8 stato il 1983 con 90\u00a0mm di pioggia, mentre l'anno pi\u00f9 secco \u00e8 stato il 1976 con 18,2\u00a0mm. La piovosit\u00e0 pi\u00f9 intensa in un mese \u00e8 stata di 38,1\u00a0mm nel gennaio 1911. La piovosit\u00e0 pi\u00f9 intensa in un giorno \u00e8 stata di 9,6\u00a0mm registrata l'11 dicembre 1906. In quest'area, i fenomeni nevosi sono molto rari; tuttavia si \u00e8 verificata una nevicata di 3,8\u00a0cm il 12 gennaio 1930.\nOrigini del nome.\nLe origini del nome Lodi sono sconosciute. Si presume che esso derivi dal nome di un cavallo divenuto famoso nella seconda met\u00e0 dell'Ottocento per la sua vittoria durante una corsa. In alternativa, Lodi \u00e8 la citt\u00e0 italiana dove Napoleone sconfisse gli austriaci nella Battaglia di Lodi e vinse la sua prima battaglia militare. Un'altra ipotesi potrebbe essere data dall'origine di alcune famiglie fondatrici della citt\u00e0; infatti, esse provenivano da Lodi, cittadina omonima situata nell'Illinois.\nStoria.\nLe origini della citt\u00e0 risalgono al 1859, quando un gruppo di famiglie locali edficarono una scuola vicino alle attuali \"Cherokee Lane\" e \"Turner Road.\" Nel 1869 iniziarono i lavori per la costruzione di una nuova linea, per conto della Central Pacific Railroad, una societ\u00e0 di trasporto ferroviario. Alcuni abitanti dell'antica Lodi indicarono il loro villaggio come incentivo alla costruzione di una nuova stazione ferroviaria, chiamandola cos\u00ec \"Mokelumne Station\", a causa della vicinanza della stessa con il fiume Mokelumne. Nel 1906 la citt\u00e0 venne chiamata ufficialmente Lodi e nel 1911 venne innalzata la stazione dei vigili del fuoco. Nel 1919 la citt\u00e0 acquist\u00f2 la \"Bay City Gas\" e la \"Water Works\", societ\u00e0 di fornitura di gas e acqua. Nello stesso periodo vennero costruiti il \"Lodi Opera House\" nel 1905, la biblioteca comunale nel 1909 e l'ospedale civile nel 1915.\nCultura.\nMusei.\nIl \"Hill House Museum\", un edificio in stile vittoriano costruito intorno al 1906 per conto di un ricco abitante di Lodi, contiene reperti storici inerenti la storia della citt\u00e0, inclusi i mobili originali della casa.\nIl \"San Joaquin County Historical Society and Museum\", il pi\u00f9 grande museo della contea, si trova nell'area meridionale di Lodi, all'interno del Micke Grove Regional Park e traccia la storia della zona attraverso ritrovamenti e display interattivi.\n\"World of Wonders\" \u00e8 un museo a tema scientifico sul modello dell'Exploratorium di San Francisco. Inaugurato nel 2009, esso possiede contenuti interattivi, aule e un negozio di vendita al dettaglio.\nMedia.\nStampa.\nLe principali testate giornalistiche della citt\u00e0 sono il \"Lodi Monthly Magazine\" e il \"Lodi News-Sentinel\".\nTelevisione.\nLodi appare in un episodio della serie televisiva \"The Girls Next Door\". La serie televisiva \"Sons of Anarchy\" \u00e8 ambientata in una citt\u00e0 immaginaria poco distante da Lodi nella realt\u00e0.\nTeatro.\n\"Changing Faces Theater Company\" \u00e8 un'organizzazione teatrale sostenuta dalla \"Lodi Arts Commission\", i cui spettacoli vengono promossi ogni estate per due settimane. Il cast \u00e8 composto principalmente da bambini dai sei anni in su fino agli studenti universitari e, qualche volta, anche da adulti. Le rassegne hanno luogo al \"Jessie's Grove Winery.\"\nCinema.\nLa citt\u00e0 \u00e8 stata menzionata nel film del 2015 \"Zona d'ombra\", nel quale Will Smith interpreta Bennet Omalu, un neuropatologo nigeriano proveniente da Lodi il quale sostiene che ripetuti colpi subiti alla testa nell'ambito sportivo causino l'insorgere di malattie degenerative del cervello.\nEventi.\nIl Mercato degli agricoltori (\"Farmers Market\") si tiene annualmente ogni gioved\u00ec sera dal 16 maggio fino al 1\u00ba settembre nel centro della citt\u00e0 di Lodi. L'evento \u00e8 gestito dalla camera di commercio di Lodi e offre una vasta collezione di prodotti freschi e da forno, manufatti d'artigianato, bancarelle e intrattenimento dal vivo.\nUn altro evento popolare \u00e8 Sapore di Lodi (\"Taste of Lodi\") a tema enogastronomico che espone i prodotti di quaranta cantine premiate da ristoranti e ristoratori pi\u00f9 esclusivi della zona. L'evento offre anche seminari sul vino, dimostrazioni di cucina da parte di alcuni chef e musica dal vivo.\nIstituito nel 2005 dalla Commissione dell'uva da vino di Lodi, lo \"Zinfest\" offre una variet\u00e0 dei migliori vini \"Zinfandel\" di tutta Lodi. L'evento ha luogo al \"Lodi Lake\" e si tiene solitamente nel terzo fine settimana di maggio. Esso comprende anche una cena il venerd\u00ec sera chiamata \"Vintner's Grille\".\nDal 1997, lo \"Wine and Chocolate Weekend\" propone due giorni di degustazione vini, prodotti a base di cioccolato e la possibilit\u00e0 di vincere premi.\nEconomia.\nLe prime attivit\u00e0 economiche della cittadina comprendevano impianti di lavorazione del legno, coltivazione di vigneti e frutteti e l'allevamento del bestiame. A partire dal XX secolo, sono nate le prime industrie produttrici e fornitrici di servizi generali con capacit\u00e0 di distribuzione nazionale.\nAgricoltura.\nLa cittadina di Lodi e le zone limitrofe sono ben conosciute per la coltivazione dell'uva da vino. Sono presenti numerosi vigneti secolari di moltissime variet\u00e0 tra cui il \"Bedrock,\" il \"Turley\" e l'abbondante \"Flame Tokay.\"\nServizi.\nLodi \u00e8 sede della A&amp;W Restaurants, catena di ristorazione che estende il suo bacino commerciale in tutti gli Stati Uniti."}
{"id": "407008", "revid": "77358", "url": "https://it.wikipedia.org/wiki?curid=407008", "title": "Idea cristiana di laicit\u00e0 e rapporto con le altre fedi", "text": ""}
{"id": "407013", "revid": "767487", "url": "https://it.wikipedia.org/wiki?curid=407013", "title": "Progetto Grande Scimmia", "text": "Il Progetto Grande Scimmia (in inglese \"Great Ape Project\") \u00e8 un'associazione internazionale che si propone di ottenere, da parte dell'Organizzazione delle Nazioni Unite, una \"Dichiarazione dei Diritti delle Grandi Scimmie\" che estenda a tutte le grandi scimmie (quindi a tutti i Primati appartenenti alla stessa famiglia della specie Umana, ovvero Bonobo, Scimpanz\u00e9, Gorilla e Orango), alcuni dei diritti gi\u00e0 riconosciuti all'Uomo, come il diritto alla vita, alla protezione della libert\u00e0 individuale e alla protezione dalla tortura. Il progetto si occupa anche di tenere sotto controllo la popolazione delle grandi scimmie in diverse zone del mondo (per esempio gli Stati Uniti d'America), riproponendosi di verificare la liberazione di tutte le grandi scimmie in cattivit\u00e0 (molte delle quali sono utilizzate nella ricerca biomedica) nel caso in cui questa divenisse obbligatoria per legge.\nDichiarazione dei Diritti delle Grandi Scimmie.\nLa \"Dichiarazione dei Diritti delle Grandi Scimmie\" si propone di garantire i seguenti diritti:\nContributori del progetto.\nGli obiettivi e la filosofia del Progetto, in gran parte derivati dal movimento in favore dei diritti degli animali, sono presentati nel libro \"Il Progetto Grande Scimmia\" (\"Great Ape Project\", 1993), a cura dei filosofi Paola Cavalieri e Peter Singer. Fra gli autori che si pronunciano a favore del progetto nel libro compaiono Jane Goodall, Richard Dawkins e Douglas Adams. Alcuni dei saggi che compongono il libro sono di primatologi e psicologi che presentano risultati che dimostrerebbero la capacit\u00e0 delle grandi scimmie di esprimere razionalit\u00e0 e autocoscienza, e la loro consapevolezza di s\u00e9 come esseri distinti e dotati di un futuro e di un passato. Su considerazioni di questo tipo si basano altri contributi di natura filosofica ed etica, che derivano da tali premesse la necessit\u00e0 di adottare un comportamento etico nei confronti di questi parenti stretti dell'uomo.\nPosizioni politiche sul progetto.\nNel 2000 la Nuova Zelanda ha aderito al progetto inserendo all'interno della legge sul benessere animale (\"Animal Welfare Act\") il riconoscimento del diritto alla vita, alla protezione della libert\u00e0 individuale e alla protezione dalla tortura per le Grandi Scimmie.\nNel 2006 il Primo Ministro spagnolo Zapatero ha dato il via a un progetto che potrebbe portare la Spagna a riconoscere, a livello legislativo, i diritti delle Grandi Scimmie previsti dal \"Progetto Grandi Scimmie\".\nNel 2007 le Baleari hanno riconosciuto alcuni diritti alle grandi scimmie.\nNel 2014 l'Argentina, attraverso una sentenza della Corte di Cassazione, ha riconosciuto ad una orango l\"'habeas corpus\" (che impone all'autorit\u00e0 pubblica di dare conto della detenzione di una persona) riconoscendole, quindi, lo status di \"soggetto di diritto\" in opposizione alla concezione tradizionale in cui gli \"animali non umani\" sono considerati solamente oggetti di propriet\u00e0 privata e dunque privi dei diritti riconosciuti alle persone fisiche o giuridiche."}
{"id": "407019", "revid": "84184", "url": "https://it.wikipedia.org/wiki?curid=407019", "title": "Osservatorio di La Silla", "text": "L'osservatorio di La Silla (nome ufficiale: La Silla Paranal Observatory) \u00e8 un osservatorio astronomico gestito dall'Osservatorio europeo australe, situato sul Cerro La Silla (2400 m), nel sud del deserto dell'Atacama, in Cile. Il nome originario della montagna era Cinchado, ribattezzata poi con La Silla (la sella) dalla sua particolare forma.\nL'inaugurazione dell'osservatorio di La Silla, avvenuta ufficialmente il 25 marzo 1969, \u00e8 stato il momento culminante del proposito della comunit\u00e0 astronomica europea di creare un osservatorio professionale nell'emisfero australe. Nei successivi decenni La Silla ha fatto da test e trampolino di lancio per lo sviluppo di scienza, tecnica e formazione di personale esperto che facesse da tramite con la comunit\u00e0 scientifica del paese ospitante, il Cile, e quella mondiale, oltre che con altre strutture osservative presenti nel territorio andino. Dopo 50 anni La Silla \u00e8 ancora all'avanguardia nella ricerca astronomica con il telescopio da 3,6 metri di ESO e con il telescopio NTT oltre a un cospicuo numero di indagini osservative che producono scienza di alto livello.\nLa Silla \u00e8 stato per tre decadi la struttura centrale per gli astronomi europei e per tale tempo ha rappresentato la stessa esistenza di ESO. Oltre alle scoperte effettuate dai telescopi con differenti aperture che sono succeduti, La Silla ha fatto da test per strumenti e tecnologie innovative; il telescopio da Max-Planck da 2,2 metri (MPG) in cupola sino alla tecnologia degli specchi segmentati applicata al telescopio NTT operativo dal 1989, la cui riuscita ha fatto svolta per la realizzazione del Very large Telescope (VLT).\nMolti strumenti sono stati concepiti e successivamente montati sui telescopi di La Silla, dallo spettrografo a riduzione del focale collegato ad una camera spettrografica per oggetti lontani (EFOSC) ai primi rivelatori a singolo pixel sino alle ampie matrici oggi presenti nella spettrografia degli strumenti a infrarosso. La Silla ha vissuto anche la transizione tra la fotografia a lastre ed i primi rivelatori digitali CCD. Il primo disco per osservazioni in banda sub-millimetrica dell'emisfero australe \u00e8 stato collocato presso il plesso di La Silla. La metodologia dell'osservazione da remoto e la modalit\u00e0 osservativa \"di servizio\" (\"service mode\") applicata al telescopio NTT, che sar\u00e0 la base delle future osservazioni di tutti i telescopi di fascia alta, sono state qu\u00ec attivit\u00e0 pionieristiche.\nStoria dell'osservatorio.\nLa Silla fu il primo sito in Cile scelto dall'ESO (European Southern Observatory, l'Osservatorio europeo australe) per costruirvi il proprio osservatorio.La scelta viene definita nel maggio del 1964, e nell'ottobre dello stesso anno l'ESO acquist\u00f2 la montagna.\nL'osservatorio ospita anche il \"Danish Telescope\", di 1,5 metri di diametro (gestito dalla Danimarca) e il \"Le Marly\", di 1 metro di diametro (gestito dalla Francia)."}
{"id": "407021", "revid": "123397652", "url": "https://it.wikipedia.org/wiki?curid=407021", "title": "Bhaskara", "text": "Biografia.\nNacque vicino a Bijjada Bida nel distretto di Bijapur, Karnataka, nel sud dell'India, e divenne il capo dell'osservatorio astronomico a Ujjain, continuando la tradizione matematica di Var\u0101hamihira e di Brahmagupta. In un certo qual modo, Bh\u0101skara rappresenta il culmine della conoscenza matematica e astronomica del XII secolo in ambito mondiale. Le sue opere principali furono : \"Lilavati\" (che tratta dell'aritmetica), il \"Bijaganita\" (\"Algebra\") e il \"Siddhanta Shiromani\" (scritto nel 1150) costituito da due parti: \"Goladhyaya\" (la sfera) e \"Grahaganita\" (la matematica dei pianeti).\nLeggende.\nIl \"Lilavati\", il suo libro sull'aritmetica, \u00e8 la fonte di interessanti leggende secondo le quali fu scritto per la figlia Lilavati. In una di queste storie, che si trova in una traduzione persiana del \"Lilavati\", Bh\u0101skara studi\u00f2 l'oroscopo di Lilavati e previde che suo marito sarebbe morto subito dopo il matrimonio, se questo non avesse avuto luogo in un momento particolare. Per impedire tale disgrazia, colloc\u00f2 una tazza con un piccolo foro sul fondo di un recipiente pieno d'acqua e fece in modo che la tazza affondasse all'inizio dell'ora propizia per il matrimonio. Mise il congegno in una stanza avvertendo Lilavati di non avvicinarsi. Spinta dalla curiosit\u00e0, per\u00f2, lei entr\u00f2 per guardare il congegno, ma una perla dell'anello che portava al naso vi cadde dentro accidentalmente rovinandolo. Il matrimonio ebbe luogo nel momento sbagliato e lei divenne ben presto vedova. Si dice che Bh\u0101skara le insegn\u00f2 la matematica per consolarla del suo dolore e che scrisse il libro per lei.\nMatematica.\nAlcuni dei contributi di Bh\u0101skara alla matematica includono i seguenti punti:\nAritmetica.\nIl testo di aritmetica di Bh\u0101skara, il \"Lilavati\", copre i seguenti argomenti: le definizioni, i termini aritmetici, il computo dell'interesse, le progressioni aritmetiche e geometriche, la geometria piana, la geometria solida, l'ombra dello gnomone, i metodi per risolvere le equazioni indeterminate, e le combinazioni. Il \"Lilavati\" \u00e8 diviso in 13 capitoli e copre molti rami della matematica (l'aritmetica, l'algebra, la geometria e un po' di trigonometria e misurazione). Pi\u00f9 specificamente copre:\nLa sua opera \u00e8 rilevante per la sua sistematizzazione, per il miglioramento dei metodi e per i nuovi argomenti da lui introdotti. Inoltre il \"Lilavati\" comprendeva eccellenti problemi ricreativi e si pensa che, secondo le probabili intenzioni di Bh\u0101skara, chi studiava il \"Lilavati\" si dovesse interessare all'applicazione pratica del metodo.\nAlgebra.\nIl suo \"Bijaganita\" (\"Algebra\") era un'opera in dodici capitoli. Fu il primo testo a riconoscere che un numero positivo ha due radici quadrate (una radice quadrata positiva e una negativa). La sua opera \"Bijaganita\" \u00e8 effettivamente un trattato sull'algebra e comprende i seguenti argomenti:\nBh\u0101skara deriv\u00f2 il metodo \"chakravala\", di tipo ciclico, per risolvere le equazioni quadratiche indeterminate della forma ax2 + bx + c = y. Il metodo di Bh\u0101skara per trovare le soluzioni del problema Nx2 + 1 = y2 (la cosiddetta \"equazione di Pell\") \u00e8 di notevole importanza. Diede le soluzioni generali per\nRisolse anche:\nTrigonometria.\nIl \"Siddhanta Shiromani\" (scritto nel 1150) dimostra che Bh\u0101skara conosceva la trigonometria, incluse la tavola del seno e le relazioni fra le diverse funzioni trigonometriche. Scopr\u00ec anche la trigonometria sferica insieme ad altri interessanti risultati trigonometrici. In particolare, Bh\u0101skara parve pi\u00f9 interessato alla trigonometria di per s\u00e9 stessa rispetto ai suoi predecessori che la vedevano solo come strumento per il calcolo. Fra i molti risultati interessanti ottenuti da Bh\u0101skara, nelle sue opere si trovano, scoperti per la prima volta, i risultati ora noti per formula_1 e formula_2:\nCalcolo.\nLa sua opera, il \"Siddhanta Shiromani\", \u00e8 un trattato astronomico e comprende molte teorie che non si trovano in opere precedenti. Sono di particolare interesse i concetti preliminari di calcolo infinitesimale e di analisi matematica, insieme ad alcuni risultati di trigonometria, di calcolo differenziale e di calcolo integrale che si trovano nell'opera. Le prove dimostrano che Bh\u0101skara era perfettamente a conoscenza del principio del calcolo differenziale e che le sue ricerche non erano per nulla inferiori all'opera di Newton di cinque secoli successiva, a parte il fatto che, a quanto pare, non comprese l'utilit\u00e0 delle sue ricerche e perci\u00f2 molti storici della matematica in genere trascurano i suoi risultati rilevanti. Bh\u0101skara inoltre approfondisce il \"calcolo differenziale\" e indica che il coefficiente differenziale si annulla a un valore estremo della funzione, mostrando di conoscere il concetto di \"infinitesimale\".\nMadhava (1340-1425) e i matematici della Scuola del Kerala (incluso Parameshvara), fra il XIV secolo e il XVI secolo, progredirono sull'opera di Bhaskara e portarono ancor pi\u00f9 avanti lo sviluppo del calcolo infinitesimale in India.\nAstronomia.\nLo studio dell'astronomia nelle opere di Bh\u0101skara si basa sul sistema solare eliocentrico di gravitazione, precedentemente proposto da Aryabhata nel 499, in cui i pianeti seguono un'orbita ellittica intorno al Sole, e sulla legge di gravit\u00e0 descritta da Brahmagupta nel VII secolo. I contributi di Bh\u0101skara all'astronomia comprendono precisi calcoli di molti risultati astronomici basati su questo sistema solare eliocentrico di gravitazione. Uno di questi contributi \u00e8 il suo calcolo preciso dell'anno siderale, il tempo impiegato dalla Terra per orbitare intorno al Sole, di 365,2588 giorni. Il valore accettato oggi \u00e8 di 365,2596, con la differenza di un solo minuto.\nIl suo testo di astronomia matematica \"Siddhanta Shiromani\" \u00e8 scritto in due parti: la prima parte sull'astronomia matematica e la seconda sulla sfera. \nI dodici capitoli della prima parte comprendono argomenti come:\nLa seconda parte comprende tredici capitoli sulla sfera. Copre argomenti come:\nMostr\u00f2 anche che, quando un pianeta si trova nel punto pi\u00f9 lontano o nel punto pi\u00f9 vicino alla Terra, l'equazione del centro (la misura di quanto sia lontano un pianeta dalla posizione in cui si prevede che si trovi, supponendo che si muova di moto uniforme) si annulla. Perci\u00f2 concluse che, per qualche posizione intermedia, il differenziale dell'equazione del centro \u00e8 uguale a zero.\nCuriosit\u00e0.\nNella storia a fumetti Disney (di Nino Russo e Roberto Marini) viene presentata, anche se con delle differenze, la leggenda del matrimonio di Lilavati, qui chiamata Nenevati."}
{"id": "407039", "revid": "104265", "url": "https://it.wikipedia.org/wiki?curid=407039", "title": "Casa Pigafetta", "text": "Casa Pigafetta, sita in via Pigafetta a Vicenza, \u00e8 un palazzetto concluso nel 1481, come ricorda puntigliosamente la scritta classicheggiante incisa sopra la finestra a destra del piano terra: .\nStoria.\nNel Trecento la zona era abitata dai Pigafetta, famiglia di esuli guelfi fiorentini. Il palazzo fu rielaborato da Matteo Pigafetta nel 1481.\nL'edificio viene spesso erroneamente attribuito al famoso navigatore Antonio Pigafetta, tesi definitivamente confutata dagli studi di Franco Barbieri e Renato Cevese.\nL'edificio, oggetto nel 1990 di un travagliato restauro, \u00e8 abitato e non \u00e8 aperto al pubblico.\nDescrizione.\n\u00c8 un raro esempio di architettura che fonde le suggestioni del tardo gotico fiorito veneziano con elementi del primo rinascimento, con singolari e piacevoli effetti decorativi. Il portale, e il piano terreno sono quasi pienamente rinascimentali sia nelle proporzioni dell'arcata sia nella ricerca di motivi classici nelle modanature: alla successione di ovoli, bacellature e astragalo a perline dell'arco corrisponde risponde il motivo a doppia treccia degli stipiti mentre ancora goticheggianti sono le semicolonne a tortiglione con i capitelli fitomorfi. Ai lati del portale, sotto le finestrine, in una riquadratura marcata da una cimasa ancora modanata alla maniera classica, \u00e8 affiancato da una scritta in francese antico \"\" (non c'\u00e8 rosa, senza spine) circondata da formelle con roseti stilizzati. L'allusione \u00e8 allo stemma della casata dei Pigafetta. \nIl primo piano riprende lo schema delle finestre trilobate veneziane con il tipico arco inflesso la due ai lati variato in tutto sesto al centro. Pi\u00f9 sorprendenti sono le finestre del secondo ed ultimo piano. \u00c8 particolare la loro sagomatura trilobata e spezzata che ricorda l'incorniciatura della porta della Carta, o la Casa Olzignani di Padova. Altrettanto particolare sono i fantasiosi stipiti che incolonnano una veriiet\u00e0 di vasi, fiori cornucopie ed uccelli e che incorniciano anche i ricchi bassorilievi tra le finestre. Altrettanto esuberanti sono i balconi trilobati, che potrebbero ricordare (e anticipare) quelli del codussiano palazzo Corner Spinelli se alla classica semplicit\u00e0 di quelli non sostituissero le esuberanti mensole con foglie grifoni e nuovamente cornucopie. "}
{"id": "407040", "revid": "767487", "url": "https://it.wikipedia.org/wiki?curid=407040", "title": "Remy Zero", "text": "I Remy Zero sono stati un gruppo musicale alternative rock dell'Alabama. Il gruppo si \u00e8 sciolto dopo il loro ultimo album \"The Golden Hum\" del 2001.\nStoria.\nPrima ancora di registrare il loro album d'esordio, i Radiohead, ascoltata una loro demo, li hanno invitati a seguirli per l'America nel loro tour promozionale per l'album The Bends. Dopo questa avventura i Remy Zero si sono spostati da Birmingham (Alabama) a Los Angeles per registrare il primo lavoro. Questo spostamento caus\u00f2 ad alcuni membri della band un forte stress dovuto alla lontananza da casa e all'abuso di diverse sostanze.\nIl loro primo album \"Remy Zero\" non ebbe un molto successo e venne bocciato anche dalla critica, ma due anni pi\u00f9 tardi, con Villa Elaine la band riusc\u00ec a sfondare e farsi conoscere a livello internazionale. \"The Golden Hum\" del 2001 riconferm\u00f2 il successo del gruppo. Diversi brani estratti dai due ultimi dischi vennero ripresi nelle colonne sonore di film pi\u00f9 o meno noti. In Italia e in altri paesi europei il gruppo \u00e8 diventato famoso grazie al telefilm \"Smallville\" che utilizza una loro canzone (\"Save Me\") come sigla di apertura.\nI Remy Zero si sono sciolti dopo aver ultimato il loro ultimo album, \"The Golden Hum\", e la maggior parte dei membri della band si sono uniti ad altri gruppi. Shelby e Cinjun Tate hanno creato Spartan Fidelity, Jeffrey Cain si \u00e8 unito agli Isidore e Gregory Slay agli Sleepwell.\nRitorno.\nNell'estate del 2006 sul sito MySpace i Remy Zero hanno confermato il loro ritorno sulla scena musicale anche se subito dopo tale annuncio venne eliminato e tornarono a precisare che allo stato attuale la band \u00e8 ancora ufficialmente immersa in una lunga pausa.\nIl batterista del gruppo Gregory Slay mor\u00ec il 1\u00ba gennaio 2010 per complicanze dovute alla fibrosi cistica, malattia da cui era affetto. Dopo otto anni dallo scioglimento della band, i Remy Zero si esibirono nuovamente insieme in sua memoria nel maggio 2010 a New Orleans, citt\u00e0 natale del musicista scomparso. La band pianific\u00f2 alcune altre esibizioni, in un tour in memoria di Gregory nel mese di ottobre del 2010.\nIl 19 settembre la band rese disponibile on line sul proprio sito ufficiale il nuovo singolo \"'Til The End\" e il 23 dicembre 2010 annunci\u00f2 la pubblicazione di un nuovo album in edizione limitata dedicato alla memoria di Gregory Slay."}
{"id": "407053", "revid": "224230", "url": "https://it.wikipedia.org/wiki?curid=407053", "title": "Grigorij Jakovlevi\u010d Sokol'nikov", "text": "Ebreo, era un rappresentante dei bolscevichi vicino a Lev Trockij che serv\u00ec come commissario delle finanze e che fu ambasciatore sovietico in Gran Bretagna; fu ucciso per ordine di Stalin durante le \"grandi purghe\" degli anni trenta.\nBiografia.\nGrigorij Sokol'nikov nacque a Romny il 15 agosto 1888. Da adolescente si trasfer\u00ec a Mosca dove nel 1905 si un\u00ec alla fazione bolscevica del Partito Operaio Socialdemocratico Russo. Arrestato varie volte, trascorse dei periodi in prigione, e studi\u00f2 economia alla Sorbona di Parigi.\nFece ritorno in Russia nell'aprile 1917 insieme a Vladimir Lenin nel celebre \"treno piombato\", e al suo arrivo in Russia divenne parte della commissione editoriale dell'organo centrale del Partito Bolscevico.\nSokol'nikov fu uno dei sette membri del primo Politburo, insieme a: Lenin, Zinov'ev, Kamenev, Trockij, Stalin, e Bubnov. Dopo la Rivoluzione d'Ottobre, occup\u00f2 varie posizioni di governo. Membro della delegazione di Ioffe incaricata di negoziare la pace con la Germania, sostitu\u00ec Trockij in qualit\u00e0 di presidente e firm\u00f2 il trattato di Brest-Litovsk nel 1918 a nome del governo bolscevico della Russia. Successivamente, insieme a Rozalija Samojlovna Zemlja\u010dka, divenne commissario dell'8\u00aa Armata, usando la sua posizione per ordinare fucilazioni di massa durante la Guerra civile russa. Fu nominato Commissario del Popolo alla Finanza a seguito dell'introduzione della NEP, e nel maggio 1924 membro candidato del Politburo del Comitato centrale del PCUS. Secondo Boris Bajanov, come ministro delle finanze Sokol'nikov diede prova di essere un amministratore capace, portando a compimento ogni compito gli fosse stato affidato. Bajanov indica inoltre, che nonostante il passato di Sokol'nikov nell'Armata Rossa, non possedeva un carattere brutale. In privato, Sokol'nikov perse fede nell'Unione Sovietica sotto Stalin e successivamente descrisse l'economia sovietica come \"Capitalismo di Stato\". Venne rimosso dalla sua posizione nel Sovnarkom (Consiglio dei Commissari del Popolo) ed espulso dal Politburo per aver votato a favore della rimozione di Iosif Stalin dalla carica di Segretario generale del PCUS durante il 14\u00ba Congresso del Partito Bolscevico tenutosi nel dicembre 1925. Egli fu quindi nominato vice-presidente del Gosplan, e poi direttore di una societ\u00e0 petrolifera. Fu ambasciatore sovietico in Gran Bretagna dal 1929 al 1932.\nDurante il periodo delle \"Grandi Purghe\", venne arrestato nel 1937 e portato a giudizio durante il cosiddetto \"Processo dei diciassette\". Condannato a dieci anni di reclusione, Sokol'nikov venne ufficialmente ucciso in prigione da altri detenuti il 21 maggio 1939. Indagini effettuate durante la destalinizzazione rivelarono che il suo omicidio era stato orchestrato dall'NKVD. Nel 1988, durante la Perestrojka, Sokol'nikov fu riabilitato pubblicamente insieme a molte altre vittime dello Stalinismo."}
{"id": "407054", "revid": "558966", "url": "https://it.wikipedia.org/wiki?curid=407054", "title": "Palazzo Fauzone", "text": "Palazzo Fauzone (dei Conti di Germagnano) \u00e8 un palazzo medievale, eretto intorno al XII secolo dalla ricca e nobile famiglia Fauzone (o Faussone) in Mondov\u00ec, Piazza Maggiore.\nIl capostipite della famiglia (il cui motto era \"si te fata vocant en dieu\") fu Percivalle Faussone, nobile di Mondov\u00ec, che fu anche Consigliere del Comune di Mondov\u00ec intorno alla fine del Duecento, che aveva ricevuto in eredit\u00e0 la terra acquistata dalla diocesi astigiana di Morozzo da un suo antenato.\nQui nacquero alcune tra le pi\u00f9 eminenti figure non solo della citt\u00e0, ma anche dell'intera Italia. La famiglia Faussone aveva notevoli diramazioni in tutto il territorio, a Mondov\u00ec si segnalano i palazzi Faussone di Montelupo, anch'esso prospiciente la Piazza Maggiore, palazzo Faussone di Nuceto su via Giolitti, casa natale di Giovanni Giolitti, straordinario esempio di palatium medievale e palazzo Faussone di Montaldo in via Vico.\nIl palazzo ha ospitato il monastero delle Monache Cappuccine di clausura. Fu sede della sottoprefettura.&lt;br&gt;\nAttualmente \u00e8 un bene demaniale in comodato al Comune di Mondov\u00ec; ospita anche il Museo della ceramica di Piazza."}
{"id": "407060", "revid": "125390157", "url": "https://it.wikipedia.org/wiki?curid=407060", "title": "Alkmaar Zaanstreek", "text": "LAlkmaar Zaanstreek-combinatie (\"Unione Alkmaar e Zaanstreek\"), anche noto come AZ (pron. [a\u02d0\u02c8z\u025bt]) o AZ Alkmaar, \u00e8 una societ\u00e0 calcistica olandese con sede nella citt\u00e0 di Alkmaar, militante nel campionato di vertice dei Paesi Bassi, l'Eredivisie.\nHa vinto due campionati olandesi, nel 1980-1981 e nel 2008-2009, quattro Coppe d'Olanda e una Supercoppa dei Paesi Bassi. Ha raggiunto la finale della Coppa UEFA 1980-1981, persa contro l'.\nStoria.\nAlkmaar '54 e FC Zaanstreek.\nLAlkmaar '54 \u00e8 stata la prima squadra di calcio ad Alkmaar, nata il 13 aprile 1954. La prima partita giocata \u00e8 stata il 14 agosto 1954 contro il , vinta dall'Alkmaar per 3 a 0. Nel novembre 1954 la societ\u00e0 entr\u00f2 a far parte della KNVB.\nLFC Zaanstreek nacque il 13 aprile 1964. Nel 1967 si fuse con l'Alkmaar '54.\nAlkmaar Zaanstreek.\nIl club fu fondato il 10 maggio 1967 col nome di AZ '67, risultato della fusione tra \"Alkmaar '54\" e \"FC Zaanstreek\".\nNel 1980-1981 vinse il titolo nazionale in un campionato sostanzialmente dominato, iniziato con nove vittorie nelle prime nove giornate. Nello stesso anno la squadra fece strada in Coppa UEFA, dove giunse a disputare la finale, persa contro l'Ipswich Town.\nDal 1983 al 2003 l'AZ non partecip\u00f2 a competizioni europee e milit\u00f2 per svariati anni in Eerste Divisie o fu tra le ultime classificate in Eredivisie.\nNella stagione 2004-2005 arriv\u00f2 in semifinale di Coppa UEFA. Il confronto con lo Sporting Lisbona si decise nei minuti di recupero ad Alkmaar, nella gara di ritorno, in favore dei portoghesi. Con l'arrivo in panchina di Louis van Gaal la squadra divent\u00f2 pi\u00f9 competitiva anche in ambito nazionale e nella stagione successiva si classific\u00f2 seconda in campionato.\nNella stagione 2006-2007 perse il titolo all'ultima giornata: a pari punti con e prima dell'ultimo turno di campionato e con una migliore differenza reti rispetto alle contendenti, fu sconfitta inaspettatamente per 3-2 dall'Excelsior Rotterdam, squadra che concluse il torneo al terz'ultimo posto. La disfatta la fece scalare al terzo posto e consent\u00ec al PSV Eindhoven di vincere il titolo olandese per la terza volta di seguito. In Coppa UEFA l'AZ arriv\u00f2 ai quarti di finale, dove fu battuta dal dopo aver pareggiato per 0-0 in casa e aver perso per 4-1 a Brema. In Coppa d'Olanda perse ai rigori in finale contro l'Ajax (errore decisivo di Ryan Donk).\nNell'annata seguente l'AZ punt\u00f2 su una rosa giovane, ma l'inesperienza dei giocatori fu tra le cause di un'annata negativa, terminata solo all'undicesimo posto in Eredivisie, che ha permesso alla squadra di qualificarsi per nessuna competizione europea (sarebbe bastato il 10\u00ba posto per l'Intertoto). In Coppa d'Olanda l'AZ fu eliminato gi\u00e0 al primo turno.\nNella stagione 2008-2009 la squadra si aggiudic\u00f2 il campionato dopo 28 anni, ponendo fine al dominio di Ajax, PSV e Feyenoord. L'AZ aveva cominciato il torneo con due sconfitte contro NAC Breda (1-2) e (3-0), ma con la vittoria per 1-0 alla terza giornata contro il PSV diede il via ad una striscia di risultati positivi, estesa fino a 28 gare senza sconfitte (contando qualche pareggio), un record per la squadra e per il tecnico Louis Van Gaal. Alla trentunesima giornata, nonostante la sconfitta in casa contro il Vitesse, beneficiando delle sconfitte di e Ajax, il club conquist\u00f2 il titolo di Campione d'Olanda per la seconda volta nella propria storia, con tre giornate d'anticipo, avendo a quel punto 11 punti di vantaggio rispetto alla seconda (il Twente). Il successo fu suggellato da una serie di record di squadra: maggior numero di partite terminate senza subire reti (17), migliore serie senza sconfitte (25 partite consecutive), record di imbattibilit\u00e0 del portiere (957 minuti senza subire gol, primato dell'argentino Sergio Romero), maggior numero di vittorie in trasferta (12).\nNell'estate 2009 la squadra pass\u00f2 da van Gaal a Ronald Koeman. Nell'estate 2009 si aggiudic\u00f2 per la prima volta la Johan Cruijff Schaal, battendo l'Heerenveen per 5-1. Koeman fu esonerato a dicembre, dopo aver perso 7 partite su 16. Gli subentr\u00f2 Dick Advocaat, sotto la cui guida la squadra in campionato si piazz\u00f2 in zona utile per accedere alle coppe europee. In Champions League l'AZ Alkmaar fu eliminato dopo la fase a gironi, in cui raccolse 4 pareggi e 2 sconfitte in 6 partite.\nNel 2010-2011 l'AZ di Gertjan Verbeek termin\u00f2 la Eredivisie al quarto posto, qualificandosi ancora per l'Europa League. In Coppa d'Olanda fu eliminato ai quarti di finale dall'Ajax (1-0). In Europa League si piazz\u00f2 terza nel girone, mancando dunque la qualificazione alla fase a eliminazione diretta.\nLa stagione seguente fu conclusa al quarto posto in campionato. In Coppa d'Olanda l'AZ raggiunse la semifinale (battuta dall'Heracles Almelo dopo i tempi supplementari), mentre in Europa League super\u00f2 la fase a gironi come seconda classificata e fu eliminata ai quarti di finale dal Valencia (vittoria per 2-1 in Olanda e sconfitta per 4-0 in Spagna).\nNel 2012-2013 la squadra di Alkmaar fu eliminata nel turno preliminare di Europa League dall'Anzhi (6-0 complessivo tra andata e ritorno) e in campionato concluse al decimo posto. Vinse la Coppa d'Olanda battendo per 2-1 in finale il PSV e qualificandosi cos\u00ec per l'Europa League.\nVerbeek fu esonerato nel settembre 2013 malgrado la vittoria contro la capolista PSV. Il rientrante Advocaat condusse la squadra alla semifinale di Coppa d'Olanda e ai quarti di finale di Europa League (eliminazione contro il ). L'AZ perse poi contro il lo spareggio per l'accesso all'Europa League, nella 58\u00aa partita stagionale (record per il club).\nNel 2014, dopo tre partite, il nuovo allenatore Marco van Basten si dimise a causa di stress e lasci\u00f2 il posto a Alex Pastoor, rimasto in carica per due partite ad interim prima di essere nominato nuovo tecnico il 16 settembre. Due giorni dopo, per\u00f2, a causa di divergenze contrattuali lasci\u00f2 la squadra. Il nuovo allenatore John van den Brom risollev\u00f2 la squadra, portandola al terzo posto finale superando il all'ultima giornata e qualificandosi cos\u00ec per l'Europa League.\nNel 2015-2016 l'AZ del nuovo acquisto Ron Vlaar, arrivato nel dicembre 2015 e nominato capitano, si rivitalizz\u00f2 passando dal decimo al quarto posto finale. Vincent Janssen dell'AZ con 27 gol si laure\u00f2 capocannoniere dell'Eredivisie. In Coppa d'Olanda il club giunse in semifinale (sconfitta per 3-1 contro il Feyenoord) e in Europa League fu eliminato dopo la fase a gironi, classificandosi ultimo nel suo raggruppamento.\nNell'estate 2016 partirono due giocatori importanti come Vincent Janssen e Markus Henriksen. Nel 2016-2017 l'AZ super\u00f2 la fase a gironi di Europa League per la terza volta in cinque stagioni, ma usc\u00ec malamente nei sedicesimi di finale contro il Lione. Il sesto posto in campionato valse l'accesso ai play-off per la qualificazione in Europa League, persi in finale ai rigori contro l' (3-0 e 0-3 tra andata e ritorno).\nSeguono un 3\u00ba e un 4\u00ba posto in campionato e un'eliminazione ai preliminari di Europa League.\nLa svolta sembra arrivare nella stagione 2019/20 con l'avvicendamento in panchina tra John van den Brom e il suo vice Arne Slot: il suo AZ riesce a tenere testa all\u2019Ajax e battendolo 1-0 lo raggiunge al primo posto il 15 dicembre - eguagliando i 41 punti in 17 partite di Louis van Gaal del 2008/2009, anno dell'ultimo campionato vinto - riagganciandolo nuovamente con la vittoria per 0-2 nel girone di ritorno. Inoltre la squadra di Alkmaar supera il girone di Europa League, con un turno di anticipo, da secondo dietro al Manchester United fermato con uno 0-0 interno (perder\u00e0 l'ultima gara per 4-0 all'Old Trafford chiudendo a 4 punti dai \"Red Devils\") per poi essere eliminato ai sedicesimi dal mentre dalla Coppa d'Olanda viene eliminato ai quarti dal .\nStrutture.\nStadio.\nL'AZ gioca le partite casalinghe all'AFAS Stadion, impianto inaugurato il 4 agosto 2006 e capace di contenere 17.023 spettatori.\nAllenatori.\nDi seguito \u00e8 riportata la lista degli allenatori che si sono succeduti alla guida dell'AZ Alkmaar dalla sua fondazione.\nStatistiche e record.\nPartecipazione ai campionati e ai tornei internazionali.\nCampionati nazionali.\nAlla stagione 2018-2019 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2018-2019 il club ha ottenuto le seguenti partecipazioni ai tornei internazionali:\nStatistiche individuali.\nI giocatori con pi\u00f9 presenze nelle competizioni europee sono Kew Jaliens e Maarten Martens a quota 45, mentre il miglior marcatore \u00e8 Kees Kist con 18 gol.\nStatistiche di squadra.\nA livello internazionale la miglior vittoria \u00e8 l'11-1 all'esordio, ottenuto contro il nel primo turno della Coppa UEFA 1977-1978, mentre la peggior sconfitta \u00e8 rappresentata dal 7-1 subito contro l' nei sedicesimi della 2016-2017.\nOrganico.\nRosa 2021-2022.\n\"Aggiornata al 29 gennaio 2022.\""}
{"id": "407061", "revid": "58880", "url": "https://it.wikipedia.org/wiki?curid=407061", "title": "Bhaskara II", "text": ""}
{"id": "407066", "revid": "339392", "url": "https://it.wikipedia.org/wiki?curid=407066", "title": "Grigory Sokolnikov", "text": ""}
{"id": "407068", "revid": "290948", "url": "https://it.wikipedia.org/wiki?curid=407068", "title": "Bioreattore", "text": "Si definisce bioreattore ogni apparecchiatura in grado di fornire un ambiente adeguato alla crescita di organismi biologici.\nSi tratta in genere di un recipiente all'interno del quale viene portata a termine una reazione chimica svolta da microorganismi o da sostanze da essi derivate, attive dal punto di vista biochimico. Questo tipo di bioreattori \u00e8 solitamente di forma cilindrica, composto di acciaio inossidabile e pu\u00f2 raggiungere dimensioni comprese tra alcuni litri e numerosi ettolitri.\nCi si riferisce a bioreattori anche intendendo dispositivi che permettono la crescita autonoma (senza l'intervento continuo di un operatore) di cellule o tessuti. Questo concetto di bioreattore, affine a quello di coltura cellulare, \u00e8 attualmente in largo sviluppo soprattutto nel settore della rigenerazione dei tessuti (ad esempio per la terapia dei grandi ustionati).\nTipi di bioreattore.\n\u00c8 possibile classificare i bioreattori in base a tre diversi parametri.\nAsetticit\u00e0 del contenitore.\nEsistono contenitori:\nCondizioni richieste dal \"bioprocesso\".\nI bioprocessi possono avere luogo:\nModalit\u00e0 di coltura dei microrganismi.\nI metodi di coltura dei microrganismi in un bioreattore possono essere essenzialmente cinque. Risulta importante per questa classificazione il metodo di somministrazione del \"terreno di coltura\", ovvero dei fattori necessari ai microrganismi per crescere.\nBioreattori industriali.\nLa costruzione e l'utilizzo di un bioreattore non sono certamente operazioni banali. I microrganismi sono in grado di svolgere le loro funzioni in maniera ottimale solo se le condizioni dell'ambiente sono ottimali. Per questo motivo, occorre un controllo costante delle concentrazioni di gas (come O2, N2, CO2), della temperatura, del pH e della velocit\u00e0 di rimescolamento del contenuto del bioreattore.\nLa maggior parte dei bioreattori industriali sono dotati di sensori per monitorare ogni parametro e di un software in grado di gestire tali informazioni per poterle fornire all'operatore.\nLa presenza di \"sporco\" pu\u00f2 danneggiare i dispositivi dello strumento, in particolare lo scambiatore di calore. Per evitare danni, il bioreattore deve essere facilmente pulibile e composto di superfici lisce (per questo, la forma pi\u00f9 comune \u00e8 quella cilindrica).\nLo scambiatore di calore \u00e8 necessario per mantenere il \"bioprocesso\" ad una temperatura costante. Spesso le fermentazioni biologiche sono una grande fonte di calore, motivo per cui \u00e8 richiesta una fonte refrigerante. Tale dispositivo pu\u00f2 consistere di una sorta di intercapedine isolante esterna oppure di una serpentina refrigerante interna.\nI bioreattori industriali utilizzano generalmente batteri o altri organismi semplici, che sono preferiti rispetto ad altri organismi pi\u00f9 complessi perch\u00e9 hanno richieste nutrizionali pi\u00f9 semplici e un tasso di riproduzione pi\u00f9 alto.\nLa questione dell'ossigenazione.\nAll'interno di un bioreattore, l'operazione pi\u00f9 complessa da controllare in un processo aerobico \u00e8 il mantenimento di concentrazioni di O2 costanti in tutto il dispositivo.L'ossigeno molecolare O2 , infatti, \u00e8 un gas poco solubile in acqua (e quindi anche nelle soluzioni acquose in cui vengono fatti crescere i microorganismi) ed ha una pressione parziale relativamente bassa nell'aria (20.8%).\nEsistono due tipi di approccio per risolvere questo problema. \nBioreattori terapeutici.\nI bioreattori che hanno come obiettivo la crescita di cellule o tessuti per fini terapeutici o sperimentali, hanno una struttura sostanzialmente diversa. Numerose cellule e tessuti, soprattutto quelle di mammifero, devono avere un supporto specifico su cui poter crescere e ambienti continuamente rimescolati possono essere deleteri per essi. Anche le richieste nutrizionali ed i fattori necessari per la crescita sono decisamente maggiori.\nBioreattori ad alghe.\nDi notevole interesse sono i bioreattori ad alghe, in grado secondo studi recenti di fornire biodiesel, metano CH4 e idrogeno molecolare H2.\nDispositivi organ-on-chip.\nDi notevole interesse sono anche i dispositivi chiamati organ-on-chip. Essi possono essere considerati dei bioreattori con integrato un sistema elettronico di controllo dei parametri. Sono dispositivi miniaturizzati, di grande interesse, capaci di simulare in vitro organi e apparati interi ed ambiscono a sostituire in futuro il test su animale."}
{"id": "407074", "revid": "339392", "url": "https://it.wikipedia.org/wiki?curid=407074", "title": "Great Ape Project", "text": ""}
{"id": "407082", "revid": "14214", "url": "https://it.wikipedia.org/wiki?curid=407082", "title": "Casa di Pigafetta", "text": ""}
{"id": "407085", "revid": "339392", "url": "https://it.wikipedia.org/wiki?curid=407085", "title": "Grigori Sokolnikov", "text": ""}
{"id": "407092", "revid": "339392", "url": "https://it.wikipedia.org/wiki?curid=407092", "title": "Crimen lenocinii", "text": ""}
{"id": "407096", "revid": "125113744", "url": "https://it.wikipedia.org/wiki?curid=407096", "title": "Ernst Schr\u00f6der", "text": "Figura di spicco nell'ambito della logica matematica (termine da lui inventato), svilupp\u00f2 i lavori di George Boole, Augustus De Morgan, Hugh MacColl e Charles Peirce. La sua opera pi\u00f9 nota \u00e8 \"Vorlesungen \u00fcber die Algebra der Logik\" (Lezioni sull'algebra della logica), in tre volumi, i quali aprirono, all'inizio del ventesimo secolo, la strada agli studi sulla logica come branca a s\u00e9 stante della Matematica. In questa opera Schr\u00f6der sistematizz\u00f2 i diversi tentativi di trasformare la logica classica in logica matematica.\nVita.\nSchr\u00f6der studi\u00f2 matematica a Heidelberg, K\u00f6nigsberg e Zurigo, sotto la guida di Otto Hesse, Kirchhoff e Franz Ernst Neumann. Dopo aver maturato una prima esperienza d'insegnamento, si trasfer\u00ec nel 1874 a Darmstadt, presso la locale \"Technische Hochschule\". Due anni dopo gli venne assegnata una cattedra presso la Polytechnische Schule di Karlsruhe, dove trascorse il resto della sua vita. Non si \u00e8 mai sposato.\nLavori.\nIl primo scritto di Ernst Schr\u00f6der sull'algebra e sulla logica formale fu scritto senza tener conto dei lavori dei logici inglesi George Boole e Augustus De Morgan. I suoi lavori presero invece spunto dai testi di Martin Ohm, Hermann Hankel, Hermann Grassmann e Robert Grassmann, scritti seguendo la scuola tedesca di algebra combinatoria e analisi algebrica (Peckhaus 1997: 233-296). Nel 1873, Schr\u00f6der venne a conoscenza dei lavori sulla logica di Boole e De Morgan, ai quali aggiunse alcuni concetti sviluppati da Charles Peirce, fra i quali le nozioni di sussunzione e quantificazione.\nSchr\u00f6der diede anche contributi originali ad algebra, teoria degli insiemi, teoria dei reticoli, insiemi ordinati e numeri ordinali. Contemporaneamente a Georg Cantor, scopr\u00ec il teorema di Cantor\u2013Bernstein\u2013Schr\u00f6der, sebbene la dimostrazione di Schr\u00f6der (1898) non fosse corretta: Felix Bernstein (1878-1956) la corresse nella sua tesi di dottorato.\nSchr\u00f6der (1877) divulg\u00f2 le idee di Boole di algebra e di logica, rendendo i suoi lavori noti ai lettori dell'Europa continentale. L'influenza su di lui dei due Grassmann, e in particolare quella di Robert, \u00e8 evidente. Al contrario di Boole, Schr\u00f6der diede molto peso all'idea di dualit\u00e0. John Venn e Christine Ladd-Franklin accennarono a questo lavoro di Schr\u00f6der e Charles Peirce lo utilizz\u00f2 come testo durante la sua esperienza come docente presso l'Universit\u00e0 Johns Hopkins. \nL'opera principale di Schr\u00f6der, \"Vorlesungen \u00fcber die Algebra der Logik\", fu pubblicata in tre volumi, fra il 1890 e il 1905, a spese dell'autore. Il terzo volume \u00e8 diviso in due parti, la seconda delle quali fu pubblicata postuma da Eugen M\u00fcller. Il trattato \u00e8 un compendio di logica algebrica (oggi diremmo logica matematica) ed ebbe, alla fine del diciannovesimo secolo, una notevole influenza nel consolidare in quel periodo la logica come disciplina. Del trattato, solo una piccola parte fu tradotta in lingua inglese; la traduzione, unitamente ad un'analisi dell'intera opera, si pu\u00f2 trovare nei lavori di Brady (2000) (si veda anche Grattan-Guinness [2000: 159-76]).\nNel 1891 Edmund Husserl pubblic\u00f2 un'importante recensione critica del primo volume delle \"Vorlesungen\".\nIl disegno generale di Schr\u00f6der fu quello di \"organizzare la logica come atto computazionale in grado di manipolare formalmente concetti normalmente pensati come relativi. Ci\u00f2 avrebbe potuto, secondo la visione di Schr\u00f6der, estendere gli ambiti della filosofia e preparare il terreno per una trasformazione del linguaggio naturale in un linguaggio universale basato pi\u00f9 sui segni che sulle parole.\nL'influenza del lavoro di Schr\u00f6der sul primo sviluppo del calcolo predicativo, dovuta principalmente alla diffusione dei lavori di Peirce sulla quantificazione, \u00e8 importante almeno quanto quello svolto da Frege o da Peano.\nA riprova dell'influenza del lavoro di Schr\u00f6der sui logici anglosassoni dei primi del ventesimo secolo, si veda Clarence Irving Lewis, \"A Survey of Symbolic Logic\" (1918) e la prefazione dei \"Principles of Mathematics\" (1903) di Bertrand Russell.\nFrege in ogni caso non diede evidenza al lavoro di Schr\u00f6der, e questo suo atteggiamento fece crescere l'ammirazione nei suoi confronti durante le discussioni seguenti. Hilary Putnam scrisse per\u00f2:"}
{"id": "407101", "revid": "599013", "url": "https://it.wikipedia.org/wiki?curid=407101", "title": "Gap", "text": ""}
{"id": "407116", "revid": "237256", "url": "https://it.wikipedia.org/wiki?curid=407116", "title": "Vladimir Markovnikov", "text": ""}
{"id": "407119", "revid": "1680555", "url": "https://it.wikipedia.org/wiki?curid=407119", "title": "Fontana della Rosa dei Venti", "text": "La fontana della Rosa dei Venti di Taranto \u00e8 una fontana monumentale del Borgo Nuovo della citt\u00e0. Fu realizzata su disegno dell'architetto Brunetti al centro della piazza Ebalia, tra la via Berardi ed il lungomare Vittorio Emanuele III.\nStoria.\nInaugurata il 4 giugno 1953 in un periodo di piena espansione edilizia del Borgo Nuovo, deve il suo nome alle otto teste poste ai bordi del cerchio centrale, ognuna delle quali rappresenta uno dei venti che soffiano sulla citt\u00e0, regolandone il clima e la navigazione in mare: Tramontana, Grecale, Levante, Scirocco, Ostro, Libeccio, Ponente, Maestrale. Dotata di ventuno getti d'acqua verticali e di un altissimo zampillo centrale, illuminati nelle ore serali da punti luce multicolore, presenta sul bordo esterno della vasca l'iscrizione in latino:\"Et quidem, cum fortiter adversa vela ventis\"\"E anche con venti avversi coraggiosamente navigheremo\".\nL'ultimo restauro, che ne ha restituito il bianco colore originario, risale agli anni novanta del secolo scorso."}
{"id": "407121", "revid": "106732", "url": "https://it.wikipedia.org/wiki?curid=407121", "title": "Prodotto di Wallis", "text": "In matematica per prodotto di Wallis si intende un'espressione del valore di \u03c0 trovata nel 1655 dal matematico John Wallis.\nDimostrazione.\nConsideriamo innanzitutto che le radici di sin(x)/x sono \u00b1n\u03c0, dove n = 1, 2, 3, ...\nPossiamo quindi esprimere il seno tramite un prodotto infinito di fattori lineari dati dalle sue radici:\nPer trovare la costante k, consideriamo il limite da entrambe le direzioni:\nSfruttando il fatto che:\nricaviamo k=1. Dunque otteniamo la seguente formula di Eulero-Wallis per il seno:\nPoniamo x=\u03c0/2,\nQED\nLegame con l'approssimazione di Stirling.\nL'approssimazione di Stirling per \"n\"! stabilisce che\nper \"n\" \u2192 \u221e. Consideriamo ora l'approssimazione finita con il prodotto di Wallis, ottenuta prendendo i primi \"k\" termini del prodotto:\n\"pk\" pu\u00f2 essere scritto come\nSostituendo l'approssimazione di Stirling in questa espressione (sia per \"k\"! che per 2\"k\"!) possiamo dedurre (dopo un breve calcolo) che \"pk\" converge a \u03c0/2 per \"k\" \u2192 \u221e."}
{"id": "407124", "revid": "47767", "url": "https://it.wikipedia.org/wiki?curid=407124", "title": "Vero programmatore", "text": "Il termine vero programmatore (mutuato dall'inglese \"real programmer\") \u00e8 un termine usato solitamente in modo sarcastico e goliardico da alcuni programmatori per descrivere uno stereotipo programmatore \"vecchia scuola\", tutt'uno con la macchina al punto da \"conoscerla spesso meglio dei suoi stessi progettisti\". Un \u00abvero programmatore\u00bb disprezzerebbe gli strumenti di programmazione come tool grafici o IDE, o linguaggi diversi da assembly o linguaggio macchina. Il vero programmatore, per converso, disprezzerebbe i programmatori normali che hanno bisogno di linguaggi di programmazione facili da comprendere, di strumenti software facili da usare, di documentazione e di sistemi di controllo degli errori, di copie di backup, di messaggi di errori e \"warning\" descrittivi e precisi.\nOrigini.\nLe origini del termine \"vero programmatore\" vengono ricondotte ad un articolo goliardico del 1983 intitolato \"Real Programmers Don't Use Pascal\", di \"Ed Post\". Nell'articolo venivano messi in ridicolo gli allora emergenti linguaggi di programmazione come il Pascal, a cui veniva contrapposta la figura del sistemista tuttofare specializzato nell'uso del linguaggio FORTRAN.\nVeri programmatori.\nIl primo e pi\u00f9 famoso tra i \u00abveri programmatori\u00bb \u00e8 Mel Kaye, immortalato in \"Story of Mel\", un post su usenet di Ed Nather caposaldo della letteratura hacker. A quanto \u00e8 dato sapere, programmava esclusivamente in linguaggio macchina - in \"grezzi, disadorni, imperscrutabili numeri esadecimali\".\nTra i \u00abveri programmatori\u00bb occorrerebbe menzionare l'inglese Sandy White, che scrisse nel 1983 il primo videogame in proiezione isometrica, 3D Ant Attack, per il Sinclair ZX Spectrum in puro assembler Zilog Z80 e BASIC Spectrum, utilizzando solo carta e matita; solo dopo aver accuratamente completato il lavoro su carta, assembl\u00f2 \"a mano\" il lavoro ed immise i codici esadecimali direttamente in memoria.\nModernizzazione del vero programmatore.\nCol passare degli anni la figura del \u00abvero programmatore\u00bb \u00e8 stata ripresa e riadattata man mano che nuovi e pi\u00f9 potenti linguaggi di programmazione venivano creati. Se quindi il vero programmatore degli anni ottanta \"fa tutto in FORTRAN\" anzich\u00e9 in Pascal, quello degli anni novanta \"fa tutto in C\" anzich\u00e9 in C++ o Java, oppure \"fa tutto in Perl\" anzich\u00e9 in Python o Ruby."}
{"id": "407126", "revid": "1632387", "url": "https://it.wikipedia.org/wiki?curid=407126", "title": "Societ\u00e0 (sociologia)", "text": "Una societ\u00e0 (dal latino \"societas\", derivante dal sostantivo \"socius\" cio\u00e8 \"compagno, amico, alleato\") \u00e8 un insieme di individui dotati di diversi livelli di autonomia, relazione ed organizzazione che, variamente aggregandosi, interagiscono al fine di perseguire uno o pi\u00f9 obiettivi comuni.\nDescrizione.\nGli individui (persone in caso di \"societ\u00e0 umana\", animali nel caso di \"societ\u00e0 animale\" o anche robot nel caso di \"robot sociali\") condividono alcuni comportamenti stabilendo relazioni reciproche per costituire un gruppo o una comunit\u00e0 dotata di diversi modi e livelli di organizzazione; e dunque la presenza di livelli organizzativi che differenzia principalmente una societ\u00e0 da un semplice insieme di soggetti. \nCi\u00f2 che noi chiamiamo societ\u00e0 \u00e8 quella sintesi di esperienze varie e complesse che viene generalmente indicato come oggetto della conoscenza sociologica; attualmente anche gli studiosi di fisica si stanno interessando allo studio dei fenomeni sociali a partire dalla prospettiva dei sistemi complessi e questo sforzo ha dato vita alle discipline della sociofisica e dell'econofisica. In un'accezione ancora pi\u00f9 ampia, si parla di societ\u00e0 virtuale per quei fenomeni che si creano e si possono osservare nei gruppi durante l'interazione nel cyberspazio e di societ\u00e0 artificiali per quelle che interessano entit\u00e0 artificiali come i computer, i robot, etc.\nSociet\u00e0 umana.\nLa societ\u00e0 umana \u00e8 una \"comunit\u00e0 organizzata\", stanziata in un territorio definito, tendente all'autosufficienza economica, composta da individui che condividono una stessa cultura, che sono coscienti della loro identit\u00e0 e continuit\u00e0 collettiva e che stabiliscono fra loro rapporti e scambi pi\u00f9 intensi rispetto a quelli stabiliti con membri di altre collettivit\u00e0. In contrapposizione con il termine comunit\u00e0, la parola \"societ\u00e0\" indica un sistema di relazioni artificiali impersonali, mediate dal mercato e fondate su un contratto. \nGli individui che la compongono sono solitamente organizzati in ceti e classi sociali. La sociologia formale tedesca e la microsociologia considerano la societ\u00e0 come comunit\u00e0 ove sia presente azione reciproca fra individui. I funzionalisti descrivono la societ\u00e0 come un sistema di individui che interagiscono fra di loro secondo determinate caratteristiche. Nella storia, si sono avute circa cinquemila societ\u00e0 diverse, classificate in base a vari criteri fra i quali: il tipo di religione, le forme dell'economia, il linguaggio, l'istituzione dominante."}
{"id": "407132", "revid": "38120", "url": "https://it.wikipedia.org/wiki?curid=407132", "title": "Rettori dell'Universit\u00e0 di Kazan'", "text": "Questa \u00e8 la lista dei rettori dell'Universit\u00e0 di Kazan:"}
{"id": "407137", "revid": "287204", "url": "https://it.wikipedia.org/wiki?curid=407137", "title": "Atrebati", "text": "Gli Atrebati (\") erano una trib\u00f9 belgica della Gallia e della Britannia prima della conquista romana.\nGli Atrebati in Gallia.\nVivevano attorno all'odierna Artois (Francia settentrionale), con capitale Nemetocenna, l'odierna Arras.\nNel 57 a.C. parteciparono all'alleanza promossa dai Belgi contro Cesare, contribuendo con 15.000 uomini. Dato che non si giunse a una vera battaglia, l'alleanza si sciolse e Cesare marci\u00f2 allora contro diverse trib\u00f9, sottomettendole.\nGli Atrebati si allearono con i Nervi e i Viromandui e attaccarono Cesare sul fiume Sambre. Agirono in maniera cos\u00ec rapida e inaspettata che alcuni Romani non ebbero il tempo di trovare rifugio. Cesare riusc\u00ec per\u00f2 a rovesciare la situazione: i Nervi sarebbero stati quasi del tutto annientati. Gli Atuatuci, che si stavano dirigendo verso la battaglia, tornarono indietro. \nDopo la sottomissione degli Atrebati, Cesare mise sul trono uno di loro, Commio, che, poi, partecip\u00f2 alle Spedizioni cesariane in Britannia (55 a.C. - 54 a.C.) e negozi\u00f2 la resa di Cassivellauno. In cambio dei suoi servigi, gli fu concesso di guidare la trib\u00f9 dei Morini.Tuttavia, nel 52 a.C., si un\u00ec ai ribelli guidati da Vercingetorige. Dopo la resa di Vercingetorige, Commio ebbe altri scontri coi romani, negozi\u00f2 una tregua con Marco Antonio e alla fine fugg\u00ec con alcuni suoi seguaci in Britannia. Ciononostante sembra aver mantenuto una certa influenza in Gallia.\nNel II secolo d.C. Tolomeo nella sua \"Geografia\" afferma che gli \"Atrebati\" vivevano sulla costa della Gallia belgica vicino al fiume Sequana (odierna Senna) e menziona, come loro citt\u00e0, Metacum.\nGli Atrebati in Britannia.\nCommio divenne subito sovrano degli Atrebati britannici e sembra aver fondato un regno. Il loro territorio comprendeva il moderno Hampshire, il Sussex occidentale e il Surrey, incentrato sulla capitale Calleva Atrebatum (odierna Silchester). L'insediamento degli Atrebati in Britannia non fu un movimento di massa. Secondo l'archeologo Barry Cunliffe si sarebbe trattato di \u00abuna serie le trib\u00f9 indigene, forse con un certo numero di elementi belgici immigrati\u00bb.\n\u00c8 possibile che il termine \"Atrebati\" si riferisse soltanto alla casa o alla dinastia regnante e non a un intero gruppo etnico. Commio e i suoi seguaci, dopo essere arrivati in Britannia, potrebbero aver espanso gradualmente la loro sfera d'influenza, creando una specie di proto-Stato. Comunque \u00e8 ipotizzabile che Commio avesse in Britannia qualche parente: infatti, durante la prima spedizione cesariana nell'isola (55 a.C.), egli fu in grado di fornire un piccolo contingente di cavalleria, dopo che quella romana non aveva potuto attraversare la Manica. Dopodich\u00e9 gli Atrebati furono riconosciuti come regno cliente di Roma.\nTre successivi sovrani degli Atrebati britannici sulle loro monete si definivano figli di Commio: Tincomaro, Eppillo e Verica. Tincomaro sembrerebbe aver regnato dal 25 a.C. al 20 a.C. insieme al padre. Dopo la morte di quest'ultimo, Tincomaro regn\u00f2 sulla parte settentrionale del regno da Calleva, mentre Eppillo domin\u00f2 il sud da Noviomago (Chichester). Testimonianze numismatiche e archeologiche suggeriscono che Tincomaro assunse un atteggiamento pi\u00f9 filo-romano rispetto al padre e John Creighton, basandosi sul linguaggio figurato delle monete, ipotizza che sarebbe stato un ostaggio diplomatico sotto il regno di Augusto.\nLe \"Res gestae divi Augusti\" menzionano due re britannici supplici presso l'imperatore (forse attorno al 7 d.C.). Il passo \u00e8 corrotto, ma uno dei due potrebbe essere stato proprio Tincomaro (l'altro Dubnovellauno dei Trinovanti o dei Cantiaci). Tincomaro sarebbe stato spodestato dal fratello Epillo, sulle cui monete, a un certo punto, si legge \"Rex\". Ci\u00f2 indicherebbe che sarebbe stato riconosciuto come sovrano dai Romani.\nAttorno al 15, a Eppillo successe al trono Verica (pi\u00f9 o meno nello stesso periodo, un sovrano di nome Eppillo fece la sua comparsa come re dei Cantiaci, nel Kent). Ma il regno di Verica era pressato dall'espansione dei Catuvellauni di Cunobelino. Calleva cadde nelle mani di Epaticco, fratello di Cunobelino, attorno al 25. Verica riconquist\u00f2 parte del territorio dopo la morte di Epaticco (attorno al 35), ma il figlio di Cunobelino, Carataco, assunse la direzione della campagna militare e sottomise gli Atrebati (inizi degli anni quaranta). Verica fugg\u00ec a Roma, dando cos\u00ec al nuovo imperatore Claudio il pretesto per la conquista della Britannia. Dopo che i Romani ebbero preso possesso dell'isola, parte delle terre degli Atrebati fu organizzata nel regno filo-romano dei Regnensi, sotto Tiberio Claudio Cogidubno, che era forse il figlio di Verica. Il territorio tribale fu pi\u00f9 tardi organizzato nelle \"civitates\" (distretti amministrativi della provincia romana) degli Atrebati, Regnensi e forse Belgi."}
{"id": "407139", "revid": "599013", "url": "https://it.wikipedia.org/wiki?curid=407139", "title": "Sao Tome", "text": ""}
{"id": "407140", "revid": "399", "url": "https://it.wikipedia.org/wiki?curid=407140", "title": "Vero Programmatore", "text": ""}
{"id": "407142", "revid": "599013", "url": "https://it.wikipedia.org/wiki?curid=407142", "title": "Sao Tom\u00e9", "text": ""}
{"id": "407148", "revid": "767487", "url": "https://it.wikipedia.org/wiki?curid=407148", "title": "Pete Sandoval", "text": "\u00c8 stato lo storico batterista del gruppo death metal statunitense Morbid Angel.\nDopo aver militato nella band grindcore Terrorizer, entra nei Morbid Angel nel 1989 al posto di Mike Browning e nello stesso anno esce il primo album della band: \"Altars of Madness\".\nGrande ammiratore di Dave Lombardo, Clive Burr, Gene Hoglan e Neil Peart, ha un suono molto aggressivo e pesante ma allo stesso tempo preciso e pulito.\nEgli \u00e8 definito, assieme a Charlie Benante degli Anthrax e a Mick Harris dei Napalm Death, l'inventore del Blast Beat, il groove pi\u00f9 veloce che esista in ambito batteristico e che verr\u00e0 ampiamente usato in altri generi di Metal Estremo che nasceranno dopo: Pete ha comunque il merito di essere stato il primo ad eseguire questo ritmo in maniera precisa e metricamente corretta.\nIl suo stile \u00e8 molto particolare, caratterizzato da intricati cambi di tempo, eseguiti su groove velocissimi. Egli \u00e8 dotato anche di un'eccellente tecnica con il doppio pedale (o doppia cassa) con il quale raggiunse altissime velocit\u00e0 (sedicesimi a 230-240 bpm) gi\u00e0 nei primi anni '90 (l'album \"Covenant\" dei Morbid Angel del 1993 ne \u00e8 un fantastico esempio) cosa molto rara e sorprendente per l'epoca. Egli inoltre \u00e8 uno degli inventori dello Swivel, tecnica grazie alla quale si riescono a raggiungere velocit\u00e0 elevatissime.\nGrazie alla sua velocit\u00e0 di esecuzione con il doppio pedale che non aveva mai suonato prima di entrare nei Morbid Angel, \u00e8 stato soprannominato \"Pete The Feet\" (traducibile come \"Pete il Piede\"). Un altro suo soprannome \u00e8 \"Commando\". Il disco dei Terrorizer \u00e8 stato registrato con un pedale solo.\nOltre alla batteria, Pete si diletta nel suonare anche le tastiere. Alcuni brani strumentali dei Morbid Angel, come \"Victorious March Of Reign The Conqueror\" (dall'album Heretic) sono stati suonati interamente da lui.\nIl 18 marzo 2010, i Morbid Angel rendono noto che nell'immediato futuro sar\u00e0 Tim \"The Missile\" Yeung il sostituto di Pete, costretto a uno stop prolungato a causa di un intervento chirurgico alla schiena, cui seguir\u00e0 una lunga riabilitazione.\nNel Dicembre 2013 lascia il gruppo a causa della sua conversione al Cristianesimo."}
{"id": "407149", "revid": "1632387", "url": "https://it.wikipedia.org/wiki?curid=407149", "title": "Stratovarius (album)", "text": "Stratovarius \u00e8 un album della band power metal finlandese Stratovarius pubblicato nel 2005."}
{"id": "407156", "revid": "6066", "url": "https://it.wikipedia.org/wiki?curid=407156", "title": "Harold W. Kroto", "text": ""}
{"id": "407158", "revid": "73843", "url": "https://it.wikipedia.org/wiki?curid=407158", "title": "Johann Andreas Schmeller", "text": "Padre della dialettologia tedesca, svolse un'intensa attivit\u00e0 di glottologo germanista, studiando in particolare il materiale antico della Biblioteca Nazionale Bavarese. A lui si deve anche l'introduzione del termine \"Carmina Burana\" in occasione della prima pubblicazione del manoscritto, da lui scoperto negli archivi della Biblioteca di Monaco. Divenne nel 1827 professore all'Accademia Militare di Monaco, nel 1828 professore straordinario di letteratura tedesca antica all'Universit\u00e0 di Monaco, dal 1840 fu anche conservatore bibliotecario e custode dell'allora biblioteca di Corte, oggi Biblioteca di Stato, dove catalog\u00f2 in particolare manoscritti medievali, scritti in antico tedesco, tra i quali il summenzionato Codice con il testo della famosissima opera musicata da Karl Orff, e svilupp\u00f2 un particolare sistema di catalogazione dei manoscritti ancora oggi in uso. Affianc\u00f2 all'attivit\u00e0 di catalogazione e di studio dei testi dell'antico tedesco, l'attivit\u00e0 di ricerca linguistica sul campo, per la quale dal 1833 al 1844 comp\u00ec alcuni viaggi nelle isole linguistiche cimbre dell'Altopiano di Lavarone, dei Sette Comuni nel Vicentino e dei Tredici Comuni nel Veronese, dove per primo riconobbe la stretta parentela tra il dialetto cimbro e il bavarese del XII e XIII secolo, attivit\u00e0 di ricerca che pubblic\u00f2 nell'opera '\u00dcber die sogenannten Cimbern der VII und XIII Communen auf den Venedischen Alpen und ihre Sprache' (\"Sui cosiddetti cimbri dei Sette e dei Tredici comuni delle Alpi Venete e la loro lingua\") stampata in tedesco nel 1838, e tradotto per la prima volta in italiano nel 2020 , mentre il \"'Cimbrisches Worterbuch\"' venne stampato postumo nel 1855 a cura di J.Bergmann."}
{"id": "407159", "revid": "121715797", "url": "https://it.wikipedia.org/wiki?curid=407159", "title": "\u00c9cole polytechnique", "text": "L\u2019\u00c9cole polytechnique, frequentemente chiamata Polytechnique e soprannominata l'\"X\", \u00e8 una universit\u00e0 di ingegneria francese modello delle universit\u00e0 politecniche italiane, fondata nel 1794 sotto il nome di \"\u00c9cole centrale des travaux publics\" (Scuola Centrale dei Lavori Pubblici) e militarizzata nel 1804 da Napoleone I. Originariamente situata a Parigi, la scuola \u00e8 a Palaiseau dal 1976, nel cuore del polo tecnologico di Paris-Saclay. Essa ha lo status di scuola pubblica scientifica, culturale e professionale (EPSCP-GE). \u00c9cole Polytechnique \u00e8 una grande accademia militare sotto il Ministero della Difesa ed \u00e8 un membro fondatore dell'Universit\u00e0 Parigi-Saclay. \u00c8 nota principalmente per la sua formazione ingegneristica, i cui studenti ed ex studenti sono chiamati \"polytechniciens\".\nLa Scuola offre sin dal suo inizio la formazione di ingegneri, reclutati ogni anno da un concorso di ammissione tra i pi\u00f9 antichi e pi\u00f9 difficili di quelli che preparano gli studenti di classi preparatorie, ma anche attraverso le ammissioni e parallele universitarie. L'universit\u00e0 inoltre assegna il titolo di Dottore \"\u00c9cole Polytechnique\" sin dal 1985 e presenta delle formazioni magistrali e \"master\" dal 2005. La maggior parte degli studenti trovano posizioni in aziende pubbliche e private, in Francia e all'estero. Gli studenti sono integrati anche in grandi organismi statali, civili o militari, o dedicati nella ricerca.\nGodendo di grande prestigio nel settore dell'istruzione superiore in Francia, l\"'\u00c9cole Polytechnique\" \u00e8 spesso associata con selettivit\u00e0, eccellenza accademica. Tra i suoi simboli rientra il cappello \"bicorne\".\nStoria.\nLa storia dell'\"\u00c9cole Polytechnique\" data pi\u00f9 di 200 anni, agli anni della Rivoluzione Francese. Nel 1794, l\"'\u00c9cole centrale des travaux publics\" fu fondata da Lazare Carnot e Gaspard Monge al tempo della Convenzione Nazionale (20 settembre 1792 - 26 ottobre 1795).\nL'anno successivo, con la legge del 1\u00ba settembre 1795, fu rinominata \"\u00c9cole Polytechnique\". Nel 1804, Napoleone Bonaparte stabil\u00ec l\"'\u00c9cole\" in Sainte-Genevi\u00e8ve, nel Quartiere Latino, nel centro di Parigi e le diede uno statuto militare con il motto \"Pour la Patrie, les Sciences et la Gloire\" (Per la Patria, le Scienze e la Gloria). Il 13 aprile 1816, l'\"\u00c9cole\" fu chiusa da Luigi XVIII e fu riaperta il 17 gennaio 1817 con il nome di \"\u00c9cole royale polytechnique\" (Scuola reale politecnica). Gli allievi presero parte alla Rivoluzione Francese del 1848.\nLa Scuola Politecnica fu concepita durante il positivismo come l'equivalente dell'\u00c9cole nationale d'administration per i ruoli tecnici della pubblica amministrazione, al fine di fornire allo Stato francese del XIX secolo una \u00e9lite dirigente formata al proprio interno. \nNel 1970 la Scuola ricevette uno statuto civile che la affiliava direttamente al Ministero della Difesa, alla dipendenze della direzione Generale degli Armamenti, che \u00e8 responsabile della gestione, sviluppo e acquisto di sistemi d'arma per le Forze Armate francesi. Pur non essendo qualificata come un'Accademia militare, gli studenti erano allievi ufficiali sotto statuto militare, e pertanto dovevano essere di nazionalit\u00e0 francese. Per l'ammissione al primo anno, gli allievi dovevano trascorrere in una localit\u00e0 del territorio nazionale un periodo di otto mesi alle dipendenze delle Forze Armate o di organizzazioni non governative autorizzate, svolgendo attivit\u00e0 di servizio comunitario e frequentando corsi motivazionali e di leadership, seguiti da alcuni mesi di formazione scientifica di base gestiti dall'ateneo. La Scuola era diretta da un Generale in servizio e occupava militari in ruoli esecutivi, amministrativi e nell'addestramento sportivo. \nNel 1972, per la prima volta, furono ammesse sette donne, tra cui Anne Chopinet. Nel 1976 l'\"\u00c9cole Polytechnique\" fu trasferita a Palaiseau (a 25km da Parigi), dove fu creato un \"campus\" di 186 ettari dove lavoravano 3.200 persone. Simultaneamente l\"'\u00c9cole Polytechnique\" ricevette due promozioni successive di 500 allievi, 100 dei quali erano stranieri. Gli studenti francesi venivano reclutati mediante un concorso svolto dopo aver frequentato dei corsi di preparazione per l'ammissione alle principali scuole oppure mediante un concorso riservato ad allievi che avevano conseguito la laurea di primo livello presso un'altra scuola. Gli allievi internazionali venivano reclutati allo stesso modo di quelli francesi.\nAl giorno d'oggi l\"'\u00c9cole Polytechnique\" offre il programma tradizionale di stampo militare su 4 anni attraverso ingresso su concorso e dei percorsi internazionali di laurea triennale (\"Bachelor\") e specialistica (\"Master\") su 3 e 2 anni rispettivamente. Per i programmi internazionali, gli studenti sono selezionati sulla base di un percorso d'eccellenza a livello formativo, competenze e motivazionale. A partire dagli anni 2000 dei suoi studenti divengono, dopo la laurea, quadri ingegneristici e periti civili in forza nella pubblica amministrazione francese, ovvero ufficiali della Marina, dell\u2019Esercito e dell\u2019Aviazione nazionali.\n\"Campus\".\nDal 1976 l\"'\u00c9cole\" si trova a Palaiseau, dove occupa un \"campus\" di 160 ettari con una superficie abitabile di 194 238\u00a0mq abitato da 4600 persone. Questo campus costituisce l'area di Palaiseau nel \"cluster\" tecnologico Paris-Saclay, assieme all'Institut d'optique Graduate School, l'ENSTA, ENSAE ParisTech, del Consiglio Nazionale di studi e ricerche aerospaziali, di T\u00e9l\u00e9com ParisTech e AgroParisTech. \nGli edifici del \"campus\" includono una cinquantina di aule e laboratori; sedici sale (la pi\u00f9 grande \u00e8 l'anfiteatro Poincar\u00e9 con una capacit\u00e0 di 780 posti); cinque laboratori linguistici; venti laboratori di ricerca; una libreria di cui collezioni comprendente circa 300.000 volumi; un centro multimediale; laboratori di \"design\", pittura, modellazione, incisione, fotografia, architettura; undici sale riunioni, nonch\u00e9 alloggi per studenti e dirigenti, un albergo, un servizio ristorazione e una caffetteria. Il \"campus\" dispone anche di un centro medico, un ufficio postale, tre banche che operano alternativamente e un parrucchiere. I servizi religiosi sono costruiti attorno a una cappella, con quattro cappellani: cattolici, ebrei, protestanti e musulmani.\nGli studenti hanno anche accesso a molte strutture sportive, sia al chiuso (sala pesi, armeria, palestre, piscine, campi da pallavolo, basket, tennis e pallamano, palestra di roccia; dojo, sala da ballo, tiro a segno; \"boathouse\", stalle e scuola di equitazione) ed esterni (centro equestre, \"beach volley\", calcio, rugby, pallamano, pallavolo e tennis, piste di atletica, aree e lancio, muro di arrampicata, campo da golf e il lago semi-artificiale).\nIl collegamento con Parigi \u00e8 assicurato sfruttando diversi mezzi di trasporto tra cui l'RER B (fermate Massy - Palaiseau e Loz\u00e8re) e bus per raggiungere la citt\u00e0 di Palaiseau, Parigi e l'aeroporto di Orly. Il \"campus\" ha anche un proprio servizio di \"car-sharing\".\n\u00c8 in costruzione una linea del Grand Paris Express, una cui stazione si trover\u00e0 nel \"campus\" dell\"'\u00c9cole Polytechnique\" e collegher\u00e0 la scuola a Nanterre e all'aeroporto Paris-Orly, riducendo il tempo per raggiungere il centro di Parigi a circa trenta minuti.\nFormazione.\nL\"'\u00c9cole Polytechnique\" offre agli studenti francesi e internazionali molteplici programmi di formazione: \nInoltre, l\"'\u00c9cole Polytechnique\" offre agli studenti internazionali due programmi di scambio:\nCultura generale della Scuola.\nL\"'\u00c9cole polytechnique\" fornisce ai suoi allievi una preparazione scientifica e tecnica che fa parte di una lunga tradizione. I corsi d'insegnamento di cultura pi\u00f9 generale entrarono solo dopo qualche decennio dalla fondazione a fare parte dei piani di studi.\nGli alunni frequentavano anche corsi di indirizzo umanistico quali storia, musica, architettura, disegno e scultura.\nAnche l'attivit\u00e0 sportiva era ritenuta importante, infatti era possibile praticare differenti sport tra i quali calcio, pallavolo, rugby, basket, equitazione, atletica, judo, scherma.\nTradizioni.\nIl simbolo della scuola \"X\" rappresenta due cannoni incrociati. Il motto \"Per la Patria, la Scienza e la Gloria\" sottolinea l'attaccamento della Scuola nei confronti del servizio allo Stato e a una preparazione scientifica di alto livello. Gli allievi prestano servizio militare durante il periodo scolastico e per questo ricevono un compenso. Ricevono fin dall'inizio una formazione simile a quella degli ufficiali militari e prestano un servizio militare o civile durante il primo anno dei loro studi.\nTutti gli allievi possiedono l'uniforme della Scuola chiamata \"Grande Uniforme\" (alta uniforme) che indossano durante le cerimonie militari ed altre manifestazioni quali il \"ballo della Scuola\", ma non durante i corsi scolastici.\nUna delegazione di allievi dell\"'\u00c9cole polytechnique\" sfila il 14 luglio, festa nazionale francese, in testa all'Armata francese sugli Champs-\u00c9lys\u00e9es."}
{"id": "407163", "revid": "729019", "url": "https://it.wikipedia.org/wiki?curid=407163", "title": "Sturmgesch\u00fctz III", "text": "Lo Sturmgesch\u00fctz III, denominazione spesso abbreviata in StuG III, \u00e8 stato un cannone d'assalto in dotazione all'esercito tedesco durante la seconda guerra mondiale, ricavato dallo scafo del carro armato medio Panzer III. L'installazione dell'armamento principale in casamatta anzich\u00e9 in una torretta girevole, bench\u00e9 rendesse il sistema d'arma meno efficace di un carro armato, rendeva il veicolo di pi\u00f9 facile produzione e pi\u00f9 economico. L'idea del cannone d'assalto venne concepita dal colonnello (poi generale) von Manstein nel 1935 come modo di fornire appoggio di artiglieria ravvicinato alle unit\u00e0 di fanteria per l'eliminazione di ostacoli non protetti (per esempio: nidi di mitragliatrici, fortini, armi controcarro, ecc.), quindi originariamente gli Sturmgesch\u00fctz non erano destinati a impegnare i carri armati. Nel corso della guerra l'impiego tattico degli Sturmgesch\u00fctz venne modificato, e a partire dal 1942, oltre all'appoggio delle fanteria furono impiegati come cacciacarri, lasciando il compito esclusivamente di appoggio alla fanteria agli Sturmhaubitze 42 . Negli ultimi mesi della guerra, contrariamente al parere del generale Guderian, furono utilizzati tatticamente addirittura come carri armati.\nOrigini.\nIn seguito allo sviluppo della concezione tattica di impiego dell'artiglieria come supporto ravvicinato per la fanteria, nel 1936 la Daimler-Benz ricevette la commessa per lo sviluppo e la produzione di un mezzo di supporto alla fanteria armato con una bocca da fuoco da 75\u00a0mm. Le specifiche prevedevano che\nLa Daimler-Benz per realizzare il mezzo utilizz\u00f2 lo scafo, le sospensioni e il gruppo di rotolamento del carro Panzer III Ausf. E che aveva gi\u00e0 in produzione.\nIl mezzo.\nLo Sturmgesch\u00fctz III usava lo scafo, il treno di rotolamento e la motorizzazione del Panzer III, la parte superiore con l'anello di torretta era stata sostituita da una casamatta in cui era alloggiato l'armamento principale un cannone StuK L/24 da 75\u00a0mm (\"cannone d'assalto lungo 24 calibri\"; secondo la terminologia italiana, la bocca da fuoco sarebbe stata classificata come obice e non come cannone). Nella prima versione il mezzo era privo di armamento secondario. L'equipaggio alloggiava nella casamatta, in cui entrava da due ampi portelloni posti posteriormente sul cielo della casamatta stessa. Le sistemazioni generali erano quelle del Panzer III, con il motore posteriore e gli organi di trasmissione anteriori (davanti al compartimento di combattimento).\nLo sviluppo degli Sturmgesch\u00fctz III.\nLo Sturmgesch\u00fctz III pass\u00f2 senza modifiche dalla produzione di prototipi al primo modello operativo (Ausf\u00fchrung A), che fu distribuito quanto prima ai reparti operativi per avere un \"feedback\". I primi esemplari lasciarono le catene di montaggio della Alkett ai primi di agosto del 1940. Tuttavia, gi\u00e0 a novembre, dopo che erano stati elaborati i commenti sia sui prototipi (utilizzati operativamente in Francia) sia sul modello A, inizi\u00f2 la produzione dell'Ausf. B. La principale differenza dall'Ausf. A era data dal nuovo sistema di sospensioni e dai cingoli, la cui larghezza era stata portata a 400\u00a0mm, ed utilizzando le componenti meccaniche del PzKpfw III Ausf. H. L'aumentata larghezza dei cingoli e l'aumento di potenza del motore (ora un Maybach HL 120 TRM) permisero di portare il peso del veicolo a 21,8 t, aumentando la sua mobilit\u00e0.\nNel 1941 inizi\u00f2 la produzione dello StuG III Ausf. C, seguito, con lievi modifiche, dai modelli D ed E; le commesse per questi veicoli passarono dalla Daimler Benz direttamente alla Alkett. La produzione prosegu\u00ec fino all'autunno 1942, per un totale di circa 450 veicoli dei tre tipi.\nDopo la comparsa sul campo di battaglia dei T-34 sovietici fu chiaro che l'armamento dei veicoli corazzati dell'epoca doveva essere rivisto, e quindi che un pezzo come il 7,5\u00a0cm StuK L/24, con la sua bassa velocit\u00e0 iniziale, non funzionava contro i nuovi carri e ci fu una corsa a installare cannoni pi\u00f9 potenti. Come era successo al Panzer IV, anche lo StuG III ebbe un cannone da 75\u00a0mm lungo, capace di impegnare i carri russi, e poi sullo Sturmgesch\u00fctz 40 Ausf. F fu installato il cannone 7,5 cm StuK 40 L/43 (montato sui Panzer IV Ausf. F2 e G); questa arma aveva sia la capacit\u00e0 di impegnare fanterie con proiettili ad alto esplosivo, sia quella di impegnare veicoli corazzati con proiettili perforanti o, dopo la loro introduzione, a carica cava; un problema fu che le munizioni per il cannone lungo erano pi\u00f9 ingombranti di quelle del corto, quindi nel nuovo modello fu necessario dedicare maggiore spazio alle riservette delle munizioni; dato anche il maggior volume dei fumi di combustione, fu aggiunto sul tetto della casamatta un ventilatore per estrarli dalla camera di combattimento. Oltre a potenziarne l'armamento, si aument\u00f2 anche la protezione per l'equipaggio con una piastra da 30mm sul frontale dello scafo. Questo veicolo fu costruito in 119 esemplari. Nonostante l'introduzione della corazzatura laminata, gli StuG 40 Ausf. E erano scarsamente protetti, soprattutto lateralmente, quindi si sostitu\u00ec lo scafo base con quello del PzKpfw III Ausf. L, e in occasione della riprogettazione totale che ne consegu\u00ec il cannone fu sostituito con il 7,5\u00a0cm StuK 40 L/48, lo stesso montato sul PzKpfw IV Ausf. H e J. Con questo armamento lo StuG III fece un ulteriore passo avanti nel suo impiego tattico, diventando praticamente un cacciacarri invece di un semovente d'appoggio della fanteria. Il nuovo StuG 40 Ausf. F/8, che aveva anche un nuovo motore, il Maybach HL 120TRM Ausf. A. L'altezza pass\u00f2 a 2150\u00a0mm. La modifica dell'impegno tattico impose anche l'aggiunta di un armamento secondario (non necessario finch\u00e9 il veicolo doveva operare a stretto contatto della fanteria), quindi il veicolo fu dotato di una MG 34, che richiedeva che uno dei membri dell'equipaggio per sparare si sporgesse dal portellone superiore .\nLe necessit\u00e0 di spazio entro il vano di combattimento per l'equipaggio e per le munizioni (lo StuG 40 Ausf. F/8 portava solo 44 colpi), impose una casamatta allargata fino a comprendere le coperture dei cingoli, eliminando cos\u00ec gran parte delle trappole per i colpi sul mezzo, e spostando il ventilatore sulla piastra posteriore della camera di combattimento. Esternamente fu aggiunto un supporto per la mitragliatrice ed una piastra mobile per proteggere il servente. Il nuovo Sturmgesch\u00fctz 40 Ausf. G fu il modello finale, costruito in pi\u00f9 di 7000 esemplari. L'unica modifica portata senza modificarne n\u00e9 la denominazione n\u00e9 le caratteristiche generali, fu la sostituzione del mantelletto del cannone, saldato e di forma prismatica, con la cosiddetta \"Saukopf\" (testa di scrofa), una struttura fusa che assicurava maggiore omogeneit\u00e0 e riduceva le trappole per colpi.\nLa linea di sviluppo degli StuG III come cacciacarri aveva portato ad un'arma non pi\u00f9 ottimizzata per l'impegno di bersagli scarsamente protetti, ma alla funzione controcarri. Per questo motivo fu necessario progettare un'arma che svolgesse la funzione tattica precedentemente svolta dai cannoni d'assalto, quindi sullo scafo dello StuG 40 Ausf F fu impostato un mezzo armato con l'obice 10,5\u00a0cm StuHb42 L/28 (Obice da 105/28), denominato Sturmhaubitze 42 Ausf. F, che ebbe la funzione tattica avuta in precedenza dagli StuG III; quando la produzione di scafi Ausf. F termin\u00f2, lo Sturmhaubitze 42 assunse la denominazione Ausf. G.\nC'era poi lo Sturmgesch\u00fctz lange 7,5\u00a0cm Kanone L/33, cio\u00e8 uno StuG III armato con un cannone 75/33, intermedio fra i modelli E ed F. Questo mezzo \u00e8 esistito solo in una foto, pesantemente ritoccata dalla censura, che mostrava uno StuG III Aus. F a cui era stato accorciato il cannone. Questa foto suscit\u00f2 molte illazioni in campo alleato, ed ancora negli anni sessanta veniva indicata come prova di un veicolo di transizione fra l'Ausf. E e l'Ausf. F, in realt\u00e0 mai esistito.\nImpiego bellico dello Sturmgesch\u00fctz III.\nLa prima unit\u00e0 a ricevere gli StuG III fu la \"Sturmbatterie 640\" (640\u00aa batteria d'assalto), che ebbe i veicoli prototipo (prima che fosse prodotto l'Ausf. A), che il 10 aprile 1940 fu inserita negli organici dell\"'Infanterie regiment Grossdeutschland\" (nucleo originario della divisione e poi corpo d'armata \"Grossdeutschland\"), ridenominata \"16 Sturmbatterie\". la \"16 Sturmbatterie\" entr\u00f2 in combattimento (prima unit\u00e0 di StuG III ad impegnare il nemico) l'11 maggio 1940 nel villaggio di Villers, nell'area di Sedan, dove impegn\u00f2 truppe di cavalleria francese, distruggendo completamente il battaglione da ricognizione che contrastava l'avanzata. Il positivo risultato di questo combattimento rese gli StuG III molto popolari fra la fanteria tedesca. Gli StuG III furono utilizzati anche nella campagna dei Balcani (Operazione Marita) e nelle prime settimane dell'Operazione Barbarossa (invasione dell'Unione Sovietica), con risultati positivi finch\u00e9 erano impegnati da fanteria, ma con gravi manchevolezze quando erano impegnati da forze corazzate, considerando sia la minore protezione sia l'armamento inferiore rispetto ai T-34 ed ai KV 1.\nCon l'entrata in servizio dello StuG 40 l'impiego di questi mezzi si diffuse su tutti fronti in cui erano presenti le forze tedesche, quindi i vari modelli operarono in Italia, Francia, Unione Sovietica e, alla fine della guerra anche in Germania. Inizialmente inquadrati come batterie d'artiglieria, gli StuG a partire dal 1942 furono inquadrati nei reparti anticarro e, dalla seconda met\u00e0 del 1944 in poi, furono addirittura inquadrati nei \"Panzerabteilung\" (battaglioni carri) nelle divisioni corazzate.\nGli StuG III furono dati anche ad alcuni stati alleati. In particolare in Italia dovevano equipaggiare il reparto controcarri della 1\u00aa Divisione corazzata \"M\", poi ribattezzata \"Centauro II\", ed un certo numero di veicoli erano gi\u00e0 operativi con la divisione a nord di Roma. Dopo l'8 settembre furono riacquisiti dalla Wehrmacht ed utilizzati nella campagna d'Italia.\nAlmeno uno di loro \u00e8 sopravvissuto. Trovato nella localit\u00e0 Le capanne nel maggio 1990, \u00e8 stato restaurato dalla locale associazione carristi ed esposto in piazza Garibaldi a Castiglion Fiorentino dal 1993. Esso \u00e8 un modello costruito fra il 1942 ed il 1945, ha placche da 30 e 50\u00a0mm e un cannone da 75\u00a0mm lungo. Attualmente \u00e8 un monumento per i carristi caduti di tutte le guerre, sistemato su una piattaforma di cemento inclinata.\nOltre l'Italia anche la Finlandia ebbe una sessantina di StuG III Ausf. G, alcuni dei quali sono sopravvissuti e sono in mostra al Museo di Parola; i mezzi furono impiegati in forza alla Panssaridivisioona durante gli scontri della guerra di continuazione e della guerra di Lapponia."}
{"id": "407166", "revid": "1851848", "url": "https://it.wikipedia.org/wiki?curid=407166", "title": "Bruno Gambarotta", "text": "\u00c8 anche autore e regista di programmi per la radio e la televisione e, oltre alla scrittura, fra i suoi maggiori interessi figura la gastronomia, materia della quale si \u00e8 occupato anche per i suoi scritti. Ama definirsi \"scrittore artigiano\", ringraziando per lo spunto il refuso di un tipografo del giornale \"La Stampa\" che, nel testo di una sua intervista, deform\u00f2 involontariamente l'originale \"scrittore astigiano\".\nBiografia.\nAutore di libri e collaboratore di diverse testate (fra cui \"l'Unit\u00e0\", \"la Repubblica\", la stessa \"Stampa\" e la rivista \"Comix\"), ha contribuito assieme ad Adriano Celentano alla conduzione della fortunata edizione di \"Fantastico '87\" e delle trasmissioni televisive \"Porca miseria\" e \"Svalutation\"; sempre come presentatore si \u00e8 confrontato con un discusso rifacimento della popolare \"Lascia o raddoppia?\", lanciata a met\u00e0 anni cinquanta da Mike Bongiorno (curiosamente nato come lui il 26 maggio), ed una propria, \"Cucina Gambarotta\".\nCome delegato alla produzione Rai, ha curato negli anni settanta la produzione della serie televisiva di Felisatti-Pittorru \"Qui squadra mobile\". Negli anni novanta ha lavorato con Adriano Celentano in una famosa trasmissione del \"molleggiato\" e, come attore, con Fabio Fazio in \"Un Giorno Fortunato\", fiction prodotta per Rai 2 nel 1997. Per la radio, a cui collabora tuttora curando tra l'altro una rubrica fissa per Torino 7, ha presentato fra l'altro le trasmissioni \"Tempo reale\" e, in coppia con Luciana Littizzetto, \"Single\" (1997).\nGambarotta ha scritto e recitato per il teatro cabaret, il teatro in lingua piemontese e quello in italiano.\nHa pubblicato romanzi di genere giallo-ironico-parodistico che hanno avuto un notevole successo di vendite e di critica; fra essi, \"La nipote scomoda\" (scritto a quattro mani con Massimo Felisatti, uscito in libreria nel 1977 e vincitore del Premio \"Gran Giallo - citt\u00e0 di Cattolica\") e \"Torino, lungodora Napoli\", edito da Garzanti nel 1995. Per i tipi della stessa casa editrice \u00e8 stato dato alle stampe il pamphlet \"Tutte le scuse sono buone per morire\". Nel 2006 per la casa editrice Morganti ha aperto la collana di romanzi \u2018le Grandi Parodie\u2019 con \"Il Codice Gianduiotto\", uno spassoso e colto divertissement (Premio Selezione Bancarella 2007) che fa il verso al best-seller \"Il codice da Vinci\" di Dan Brown.\nDa diversi anni cura le edizioni del calendario piemontese \"La Mem\u00f2ria d\u00ebl Temp\".\nDoppiaggio.\nGambarotta ha prestato la voce a Solitomino, personaggio del cartone animato Cattivik."}
{"id": "407167", "revid": "2196166", "url": "https://it.wikipedia.org/wiki?curid=407167", "title": "Monastero di Benediktbeuern", "text": "Il monastero di Benedicktbeuern (in tedesco: \"Kloster Benediktbeuern\"; in latino: \"Bura Sancti Benedicti\") \u00e8 un antico complesso benedettino, oggi dei Salesiani, situato nel comune bavarese di Benediktbeuern, in Germania.\nStoria e descrizione.\nIl monastero benedettino venne fondato dagli Huosi, i quali diedero, secondo la tradizione, tre abati, tra loro fratelli (circostanza assai improbabile dato i decenni tra l'uno e l'altro): Lantfrido, Waldram ed Elilant. Il monastero venne consacrato da San Bonifacio dedicando la relativa chiesa alla Santa Trinit\u00e0, cosa per\u00f2 non universalmente accettata. Qui esisteva una scuola di scrittura, la cui opera sopravvive sotto forma di numerosi codici dell'VIII e IX secolo.\nNel 955 il monastero fu distrutto dagli ungheresi e restaurato nel 969 dal sacerdote Wolfold come casa di canonici.\nSeconda fondazione.\nIl monastero divenne famoso nel corso del Medioevo come \"Scriptorium\", tanto che nel 1230 vi fu realizzato il \"Codex Buranus\", l'importante codice miniato contenente il celebre manoscritto dei \"Carmina Burana\", un insieme di canti poetici medievali in tedesco, latino e francese.\nNel 1273 vi ebbe luogo la prima processione del Corpus Domini (\"Fronleichnamsprozession\") in Baviera.\nTra il 1669 e il 1685 tutti gli edifici monastici vennero rifatti secondo le nuove tendenze dettate dall'architettura barocca. Nel 1722 venne realizzata la biblioteca.\nIl monastero venne secolarizzato nel 1803 e nella sua biblioteca venne trovato il famoso manoscritto medievale dei \"Carmina Burana\", oggi alla Bayerische Staatsbibliothek di Monaco di Baviera. I \"Carmina Burana\" devono il nome a Johann Andreas Schmeller, il linguista tedesco che ne pubblic\u00f2 la prima edizione completa nel 1847. Carl Orff music\u00f2, modificandone i temi originali, alcuni di questi poemi nel 1935-36.\nCon la secolarizzazione gli edifici monastici furono adibiti a vetreria, ruolo che ricopr\u00ec fino al 1884. Il fisico e ottico Joseph von Fraunhofer vi diresse un istituto fra il 1809 e il 1819 e scopr\u00ec qui le Linee di Fraunhofer. Oggi i locali della vetreria sono un museo.\nNel 1930 tutto il complesso venne acquistato dai Salesiani di Don Bosco, che v'installarono un istituto superiore di Teologia e Pedagogia.\nNel 1972 la chiesa di San Benedetto venne elevata a rango di basilica minore.\nLa chiesa monastica.\nLa chiesa monastica, dedicata a San Benedetto, venne ricostruita tra il 1680 e il 1685 dall'architetto Caspar Feichtmayr in uno stile barocco d'influsso italiano. L'interno, con pianta a croce latina e navata unica con cappelle laterali, presenta una ricca decorazione di stucchi e affreschi, opere di Hans Georg Asam, padre dei celebri fratelli Cosmas Damian e Egid Quirin Asam. Sugli altari sono tele di Martin Knoller del 1788.\nA sinistra del coro si apre la \"Anastasiakapelle\", Cappella di Sant'Anastasia, bell'opera rococ\u00f2 realizzata fra il 1750 e il 1758 su progetto di Johann Michael Fischer. La decorazione interna venne disegnata da Johann Michael Feuchtmayer, gli affreschi sono del tirolese Johann Jakob Zeiller e gli altari laterali sono stati eseguiti da Ignaz G\u00fcnther. \nSull'altar maggiore vi \u00e8 il reliquiario di Egid Quirin Asam, sormontato dalla pala d'altare del 1726, opera di Jacopo Amigoni."}
{"id": "407176", "revid": "105911", "url": "https://it.wikipedia.org/wiki?curid=407176", "title": "Parietaria", "text": "Parietaria (\"Parietaria\", ) \u00e8 un genere assai diffuso di piante della famiglia delle Urticaceae.\nSpecie.\nIn Europa centrale esistono tre specie di parietarie selvatiche:\nComplessivamente il genere conta 20-30 specie. Per alcune specie, viene usata anche tutta una serie di sinonimi.\nNella lista seguente non sono elencati tutti i sinonimi, motivo per cui alcune specie compaiono pi\u00f9 volte. (Lista delle specie secondo"}
{"id": "407177", "revid": "1812835", "url": "https://it.wikipedia.org/wiki?curid=407177", "title": "Satyendranath Bose", "text": "Biografia.\nOriginario del Bengala occidentale, era il primo di sette figli. Suo padre, Surendranath Bose, lavorava presso il Dipartimento di Ingegneria dell'East India Railway. Bose conosceva parecchie lingue e sapeva suonare molto bene l\"'esraj\", uno strumento musicale simile al violino.\nFrequent\u00f2 a Calcutta la Hindu High School e successivamente il Presidency College, raggiungendo i massimi risultati. Dal 1916 al 1921 fu assistente presso il Dipartimento di Fisica dell'Universit\u00e0 di Calcutta e nel 1921 al Dipartimento di Fisica dell'Universit\u00e0 appena fondata a Dacca. Specializzato in fisica matematica, nel 1924 arriv\u00f2 alla formulazione di una nuova statistica quantistica per le particelle di spin intero, che in suo onore sono state chiamate bosoni. Bose invi\u00f2 il suo lavoro ad Einstein che ne cur\u00f2 la traduzione tedesca e la pubblicazione.\nBose viaggi\u00f2 in Europa (Parigi, Berlino) negli anni 1924-1926, ma senza riuscire ad inserirsi negli ambienti universitari. Tornato in India, fond\u00f2 a Calcutta l'Istituto di studi nucleari che ora porta il suo nome.\nNel 1926 divenne professore e responsabile del Dipartimento di Fisica presso l'Universit\u00e0 di Dacca, continuando ad insegnare fino al 1945. Successivamente torn\u00f2 all'universit\u00e0 di Calcutta dove insegn\u00f2 fino al 1956, anno in cui si ritir\u00f2 e gli fu conferito il titolo di professore emerito.\nL'errore che non c'era.\nCi sono tre possibili esiti. Qual \u00e8 la probabilit\u00e0 che esca Testa-Testa?\nDal momento che le monete sono due distinte, ci sono due eventi che producono una Testa e una Croce. La probabilit\u00e0 di ottenere due Teste \u00e8 quindi una su quattro.\nMentre era all'Universit\u00e0 di Dacca, Bose scrisse un breve articolo intitolato \"Planck's Law and the Hypothesis of Light Quanta\", nel quale descriveva l'effetto fotoelettrico. Questo articolo era basato su una lezione-conferenza che aveva tenuto riguardo alla catastrofe ultravioletta, durante la quale, intendendo mostrare ai suoi studenti che la teoria prevedeva risultati in disaccordo con i dati sperimentali, egli commise un errore di statistica che, al contrario, portava a una predizione teorica in accordo con le osservazioni. L'errore era stato palese ed era paragonabile a lanciare due monete ottenendo due teste una volta su tre (immagine sulla destra). Considerato comunque che i risultati finali erano corretti, Bose si rese conto che in realt\u00e0 avrebbe potuto non essere per niente un equivoco. Egli sostenne inizialmente che la distribuzione di Maxwell-Boltzmann poteva non essere vera per particelle microscopiche, dove le fluttuazioni dovute al principio di indeterminazione di Heisenberg diventavano significative; pose cos\u00ec l'attenzione sulla probabilit\u00e0 di trovare le particelle nello spazio di fase, ciascuna avente volume formula_1, tralasciando le posizioni distinte e il momento delle particelle.\nLe riviste di fisica rifiutarono per\u00f2 l'articolo, sostenendo che egli aveva presentato un semplice errore, cos\u00ec i suoi risultati furono ignorati. Scoraggiato, Bose scrisse ad Albert Einstein, il quale invece fu subito in accordo con la sua idea (Bose aveva precedentemente tradotto la teoria della relativit\u00e0 generale dal tedesco all'inglese). I fisici iniziarono a prendere sul serio le idee dei fisico indiano solo quando Einstein mand\u00f2 il suo articolo \"Zeitschrift f\u00fcr Physik\" in accompagnamento a quello di Bose, che fu pubblicato nel 1924. In sintesi, essendo i fotoni indistinguibili tra loro, non \u00e8 possibile assumere un fotone diverso da un altro avente la stessa energia: se paragonassimo un fotone e un bosone alle monete dell'esempio, la probabilit\u00e0 di produrre due teste sarebbe una su tre. Quanto \u00e8 nato dall' \"errore\" di Bose \u00e8 oggi la statistica di Bose-Einstein.\nEinstein applic\u00f2 la stessa idea agli atomi. Da quest'idea i due fisici predissero l'esistenza del fenomeno che divenne noto come condensazione di Bose-Einstein; un condensato di Bose Einstein \u00e8 un insieme di bosoni la cui esistenza \u00e8 stata sperimentalmente provata nel 1995.\nLavori successivi.\nLe idee di Bose furono infine accettate e nel 1924 gli fu concesso di lasciare l'Universit\u00e0 di Dacca per intraprendere un viaggio in Europa. Trascorse un anno a Parigi dove lavor\u00f2 con Marie Curie e conobbe alcuni tra i pi\u00f9 famosi scienziati del tempo. Trascorse poi un altro anno lavorando con Einstein a Berlino. Al suo rientro a Dacca nel 1926 acquis\u00ec il titolo di professore, pur non avendo un dottorato e quindi la qualifica per quel posto, ma Einstein spese parole positive in suo favore. Il suo lavoro spaziava dalla cristallografia a raggi X all'unificazione delle teorie. Insieme a Meghnad Saha pubblic\u00f2 i risultati relativi ad una equazione di stato per gas reali.\nOltre che nell'ambito fisico, diede un contributo in biochimica e in letteratura bengalese e inglese. Fece studi approfonditi in chimica, geologia, zoologia, antropologia, ingegneria. Avendo origini bengalesi, dedic\u00f2 molto tempo a promuovere la lingua di quella regione come insegnante e traducendo scritti scientifici, oltre che promuoverne lo sviluppo.\nNel 1944 fu eletto Presidente Generale dell'Indian Science Congress.\nNel 1958 divenne membro della Royal Society.\nMor\u00ec a Calcutta, dove si era ritirato, in seguito a un attacco cardiaco."}
{"id": "407179", "revid": "44403", "url": "https://it.wikipedia.org/wiki?curid=407179", "title": "Sud-Est Asiatico", "text": ""}
{"id": "407180", "revid": "1005847", "url": "https://it.wikipedia.org/wiki?curid=407180", "title": "Helga Thaler Ausserhofer", "text": "Biografia.\nCommercialista, esponente di spicco del S\u00fcdtiroler Volkspartei, Helga Thaler \u00e8 stata per la prima volta deputato alla Camera nel 1992 mentre successivamente ha sempre lavorato al Senato, in cui ha ottenuto un seggio a seguito delle elezioni politiche del 1994, del 1996, del 2001 (in alleanza con L'Ulivo), del 2006 (in accordo con L'Unione) e del 2008.\n\u00c8 una dei leader della \"Wirtschaft\" (in italiano economia), la corrente moderata e maggioritaria della SVP.\nNella XIII Legislatura \u00e8 stata vicepresidente della commissione Finanze e Tesoro e membro delle commissioni di vigilanza sull'anagrafe tributaria, di controllo degli Accordi di Schengen e consultiva in materia fiscale.\nNella XIV Legislatura di Palazzo Madama ha fatto parte della VI commissione (Finanza e tesoro) ed \u00e8 stata segretario della IX commissione (Agricoltura). Fu una delle fondatrici del gruppo parlamentare \"Per le autonomie\", di cui \u00e8 stata presidente dal 6 giugno del 2001 fino alla naturale chiusura della legislatura. \u00c8 stata anche membro della commissione della Difesa e della Giustizia. Infine ha preso parte al comitato parlamentare per i procedimenti di accusa e alle commissioni di vigilanza dei servizi radiotelevisivi, consultiva sull'attuazione della riforma amministrativa, d'inchiesta sulla mafia e su Telekom Serbia.\nNel 2006 ha tentato di convincere i senatori del suo stesso partito a votare Giulio Andreotti (membro del gruppo parlamentare da lei presieduto) come presidente del Senato, ottenendo per\u00f2 un rifiuto dai vertici della SVP: ha dichiarato di voler rispettare la volont\u00e0 della maggioranza del suo partito, scegliendo di conseguenza il candidato del centro-sinistra Franco Marini.\nIl 4 maggio 2006 \u00e8 stata nominata questore del Senato: \u00e8 la prima volta che un esponente della SVP ottiene tale incarico. Il 15 luglio 2013, pochi mesi dopo la fine della sua esperienza parlamentare, viene scelta come nuovo presidente della \"Business Location S\u00fcdtirol\"."}
{"id": "407182", "revid": "767487", "url": "https://it.wikipedia.org/wiki?curid=407182", "title": "Jesse McCartney", "text": "Diventato famoso agli inizi del 2000 come membro della boy band Dream Street, ha poi intrapreso la carriera di solista.\nBiografia.\nFiglio di Ginger Sarber e Scott McCartney, Jesse nasce a Ardsley, nella contea di Westchester dello stato di New York; i suoi nonni materni, Dick e Joyce Sarber, sono originari di Ukiah, Mendocino County, California.\nCarriera musicale.\nGli inizi.\nInizi\u00f2 la sua carriera all'et\u00e0 di 6 anni, in un musical locale, \"Oliver\". Quando il musical arriv\u00f2 nella sua citt\u00e0, Jesse preg\u00f2 i suoi genitori di farlo partecipare ai provini. In seguito furono proprio i suoi genitori ad incoraggiarlo nella sua carriera e quindi a 10 anni fece la sua prima esperienza televisiva a Broadway in \"Il re ed io\" e \"A Christmas Carol\".\nNegli stessi anni fece parte degli Sugar Beats come cantante. Tre album del gruppo furono candidati per i Grammy: \"How Sweet It Is\" del 1998, \"Wildthing\" del 1999 e \"Car Tunes\" del 2000.\nDal 2000 al 2002 ha fatto far parte della \"'boy band\" Dream Street, con la quale ha ricevuto un disco di platino per l'album di debutto. La band si \u00e8 sciolta durante il tour con Aaron Carter.\nA 15 anni Jesse ha intrapreso la carriera da solista con un gruppo locale composto da Dillon Kondor (chitarra), Peter Chema (basso) e come manager l'ex fidanzata, Lauren Stanwick, e Sherry Goffin Kondor, produttrice e fondatrice degli \"Sugar Beats\".\nJesse McCartney ha realizzato il suo primo EP, \"JMac\", nel luglio del 2003. L'album contiene tre canzoni: \"Beautiful Soul\", \"Don't You\", \"Why Don't You Kiss Her\". Nel 2004 ha duettato con Anne Hathaway la canzone \"Don't Go Breaking My Heart\", contenuta nella colonna sonora del film \"Ella Enchanted - Il magico mondo di Ella\".\n\"Beautiful Soul\" (2004\u20132006).\nIl 28 settembre 2004 \u00e8 uscito il suo primo vero album, \"Beautiful Soul\". L'album raccoglie due anni di lavoro e contiene anche quattro canzoni scritte in parte da lui. Il primo singolo estratto \u00e8 rimasto 50 volte nella top 10 del programma \"Total Request Live\" di MTV, senza mai scendere sotto la posizione numero 4. L'album ha venduto oltre 1,8 milioni di copie, ricevendo cos\u00ec il disco di platino nel febbraio del 2005.\nIl suo primo tour \u00e8 partito il 2 maggio 2005 dal \"Crest Theatre\" a Sacramento, in California. Il suo concerto il 9 luglio al \"Great America\" a Santa Clara, in California, \u00e8 stato il soggetto del Cd live (uscito nel novembre 2005) e del suo primo concerto in DVD (uscito il 21 novembre 2005)\nIl tour statunitense prevedeva 56 tappe ed \u00e8 terminato il 10 settembre al \"Madere District County Fair\" a \"Madera\", in California.\nNel 2005 ha fatto un tour in Australia e in seguito ha aperto il tour dei Backstreet Boys in Europa.\n\"Right Where You Want Me\" (2006\u20132008).\nIl suo secondo album, intitolato \"Right Where You Want Me\", \u00e8 stato realizzato dalla Hollywood Records ed \u00e8 uscito negli Stati Uniti d'America il 19 settembre 2006 e in Italia il 29 settembre. Il primo singolo tratto dall'album \u00e8 anch'esso intitolato \"Right Where You Want Me\", \u00e8 stato trasmesso in radio per la prima volta negli Stati Uniti l'11 luglio 2006 ed \u00e8 stato scritto da Jesse McCartney, Adam Watts e Andy Dodd. McCartney \u00e8 co-scrittore di tutte le canzoni del nuovo album. In un episodio di TRL Jesse ha detto che la sua canzone preferita dell'album \u00e8 \"Just So You Know\" e che sar\u00e0 la musica scelta per il suo nuovo video girato il 14 novembre a Los Angeles. Il suo secondo disco ha venduto 750.000 copie nel mondo.\nNell'estate 2007 ha fatto un breve tour italiano del suo secondo album \"Right where you want me\" dal 25 giugno al 1\u00ba luglio. Durante questo mini-tour i concerti sono stati aperti da Ambra Lo Faro, una cantante italiana emergente della EMI/Virgin, la stessa casa discografica di Jesse.\nBleeding love.\nJesse ha inoltre co-scritto la canzone \"Bleeding Love\" assieme a Ryan Tedder dei One republic. La canzone \u00e8 stata donata alla cantante Leona Lewis, appena uscita dal programma \"x factor\", \"Bleeding Love\" ha riscontrato molto successo, infatti \u00e8 stata la numero 1 in 34 paesi ed \u00e8 stata nominata ad un Grammy, l'unica canzone che dopo quasi un decennio ha raggiunto questi obbiettivi. Anche Jesse ha registrato questa canzone ed \u00e8 stata inserita in una versione speciale dell'album \"departure\".\n\"Departure\" (2008).\nIl 20 maggio 2008 \u00e8 uscito il terzo album intitolato \"Departure\"; a produrlo sono stati chiamati collaboratori di altri musicisti come Britney Spears, Mary J. Blige, Kanye West, Rihanna e Usher.\nIl primo singolo tratto dall'album, \"Leavin, \u00e8 uscito il 10 marzo 2008 ed \u00e8 stato numero 1 per cinque settimane e la canzone pi\u00f9 ascoltata della top 40 Radio di quell'anno. \u00c8 ascoltabile sul sito ufficiale di MySpace. Il video di \"Leavin \u00e8 visibile su YouTube. Il secondo singolo \u00e8 \"It's Over\" mentre terzo \u00e8 \"How Do You Sleep?\".\nHave It All.\nIl quarto album studio, \"Have It All\", sarebbe dovuto uscire nel 2010, ma la data di uscita \u00e8 stata posticipata altre tre volte e ad oggi \u00e8 uscito solo il singolo promozionale \"Shake\", uscito nel 2010 e piazzatosi 99# nella Billboard Hot 100.\nIn Technicolor part.1.\nMcCartney continua a scrivere e registrare musica con alcuni dei pi\u00f9 grandi nomi della musica pop. Nel 2013, McCartney ha scritto con Hot Chelle Rae per il loro album e il suo, tra cui il singolo \"Back Together\". McCartney ha trascorso la maggior parte del suo tempo nel 2013 a lavorare con un gruppo di produttori di New York, i Elev3n, che hanno prodotto il suo EP \"In Technicolor Part. 1\" e la sua full-length, del quinto album in studio. L'album \u00e8 stato pubblicato nella primavera 2014, prima usc\u00ec il video del singolo \"Superbad\" il 6 maggio 2014.\nCarriera da attore.\nMentre intraprendeva la carriera da musicista, si cominciava ad affermare anche come attore. Jesse \u00e8 arrivato in televisione nel ruolo di J.R. Chandler nella soap opera \"La valle dei pini\" (1998-2001), grazie alla quale fu nominato nel 2001 e nel 2002 per un Daytime Emmy nella categoria di Giovane attore non protagonista in una commedia. D\u00e0 la sua voce a molti videogiochi e si \u00e8 prestato a una decina di produzioni di doppiaggio in famosi film d'animazione.\nNel 2004 e nel 2005, ha interpretato il ribelle \"Bradin Westerly\" nella serie televisiva della WB \"Summerland\", accanto all'attore californiano Zac Efron.\nMcCartney ha collaborato con Walt Disney Records e Hollywood Records a vari progetti. Ha inoltre lavorato per Abercrombie &amp; Fitch, Gap, H&amp;M e Osh-Kosh (2005)\nJesse \u00e8 il protagonista del film \"Keith\" (2007) che ha vinto cinque premi all'International Film Festival. Ha inoltre dato voce al personaggio di \"Roxas\" nei videogame \"Kingdom Hearts II\", \"Kingdom Hearts 358/2 Days\", ' a Ventus in \"Kingdom Hearts Birth by Sleep\" in ', ed ha lavorato per il doppiaggio di \"\"; di Terence nel cartone Disney \"Tinkerbell\" e nel film \"Alvin Superstar\" per la voce di Theodore. Il 12 settembre \u00e8 apparso in \"La valle dei pini\" esibendosi col suo nuovo singolo. Il 18 settembre 2005 ha preso parte all'episodio \"Rock Star in the House\" nella sitcom \"Zack e Cody al Grand Hotel\" e in un episodio di \"Hannah Montana\".\nNel 2009 veste il ruolo di Andy nella serie televisiva \"Greek - La confraternita\".\nJesse presta ancora una volta la sua voce al personaggio Theodore, per \"Alvin Superstar 2\", (2009). Nel 2010 invece ha recitato nel film \"Beware the Gonzo\", accanto a Zoe Kravitz, figlia del cantante Lenny Kravitz. Dal 2004 ha contribuito a pi\u00f9 di 20 colonne sonore di famosissimi film e in America \u00e8 spesso ospitato in tantissimi programmi TV.\nNel 2012 recita nel ruolo di protagonista nel film dell'orrore \"Chernobyl Diaries - La mutazione\" di Bradley Parker. Nel 2013 entra a far parte del cast della settima stagione di \"Army Wives - Conflitti del cuore\" nel ruolo del soldato Tim Truman. Nello stesso anno partecipa con un cameo dove interpreta se stesso nella serie Fly or Die, in seguito appare sempre in un cameo nella serie Ben and Kate.\nNell'estate 2014 entra a far parte come personaggio ricorrente nel cast della prima stagione della serie \"Young &amp; Hungry - Cuori in cucina\" nel ruolo di Cooper, un hacker informatico che prova un interesse per la protagonista della serie interpretata da Emily Osment. Successivamente \u00e8 stato riconfermato per la seconda stagione.\nDoppiatori italiani.\nNelle versioni in italiano dei suoi film, Jesse McCartney \u00e8 stato doppiato da:\nDa doppiatore \u00e8 sostituito da:"}
{"id": "407183", "revid": "336528", "url": "https://it.wikipedia.org/wiki?curid=407183", "title": "Congresso provvisorio confederato", "text": "Il congresso provvisorio confederato fu il consesso che stese la Costituzione Confederata, elesse Jefferson Davis presidente della Confederazione e disegn\u00f2 la prima bandiera confederata. Diversamente dal congresso confederato definitivo, che sarebbe stato bicamerale, il congresso provvisorio consistette di una sola Camera ed i suoi membri furono chiamati deputati e delegati.\nPresidenza.\nSpeaker del Congresso provvisorio \nPresidenti pro tempore\nMembri.\nDeputati.\nI deputati dei primi sette Stati secessionisti presero parte a tutte le sessioni del Congresso.\nDelegati.\nI Rappresentanti degli Stati secessionisti dopo la Battaglia di Fort Sumter vennero chiamati Delegati, in distinzione dai Deputati dei sette Stati originali. La distinzione era soltanto formale. Essi presero parte alle Sessioni del Congresso a partire dalla terza."}
{"id": "407185", "revid": "123186857", "url": "https://it.wikipedia.org/wiki?curid=407185", "title": "Passeggiata aleatoria", "text": "In matematica, una passeggiata aleatoria (\"random walk\") \u00e8 la formalizzazione dell'idea di prendere passi successivi in direzioni casuali. Matematicamente parlando, \u00e8 il processo stocastico pi\u00f9 semplice, il processo markoviano, la cui rappresentazione matematica pi\u00f9 nota \u00e8 costituita dal processo di Wiener.\nIl termine fu introdotto per la prima volta da Karl Pearson nel 1905.\nCaso monodimensionale.\nIn una \"passeggiata aleatoria\" monodimensionale si studia il moto di una particella puntiforme vincolata a muoversi lungo una retta nelle due direzioni consentite. Ad ogni movimento essa si sposta (a caso) di un passo a destra (con una probabilit\u00e0 fissata formula_1) o a sinistra con una probabilit\u00e0 formula_2, ed ogni passo \u00e8 di lunghezza uguale e indipendente dagli altri. Ci proponiamo di calcolare con quale probabilit\u00e0 dopo N movimenti la particella torner\u00e0 (ammesso che torni!) nel punto di partenza. Introduciamo la seguente variabile aleatoria formula_3 che fornisce il numero di passi a sinistra compiuti dopo formula_4 movimenti; essa in particolare modella il numero di teste uscite dopo formula_4 lanci di una moneta opportunamente truccata. Ovviamente questa \u00e8 una variabile aleatoria discreta con distribuzione binomiale. Notiamo inoltre che l'evento \"tornare nell'origine\" equivale a compiere su formula_6 passi totali esattamente formula_4 passi a sinistra; quindi la probabilit\u00e0 cercata equivale a formula_8 con formula_9 binomiale di parametri formula_10 quindi\nAd esempio, se ho pari possibilit\u00e0 che la particella vada a destra o a sinistra ad ogni passo (formula_12), la probabilit\u00e0 di ritorno all'origine dopo formula_6 passi sar\u00e0 di\ndove abbiamo applicato l'approssimazione di Stirling per formula_4 sufficientemente grande,\nOra ricordando che il valore atteso di una variabile aleatoria \u00e8 dato da\ne che ci\u00f2 equivale in questo caso a cercare la media dei \"successi\" precedenti ad un \"fallimento\" dei ritorni in infiniti passi (ossia sfruttiamo la distribuzione geometrica associata), otteniamo che il numero medio di ritorni all'origine della particella, detta formula_1 la probabilit\u00e0 di un singolo ritorno, \u00e8 dato dalla\nserie geometrica\nda cui, utilizzando la relazione formula_20, desumiamo che la probabilit\u00e0 della particella di tornare prima o poi all'origine \u00e8 tendente a formula_21. Questo significa che nonostante la frequenza dei ritorni si abbassi con l'aumentare del numero di passi compiuti, essi ci saranno comunque sempre in un numero infinito di passi compiuti.\nQuindi possiamo concludere che una particella con uguali probabilit\u00e0 di movimento a destra e sinistra lasciata libera di camminare casualmente all'infinito con grande probabilit\u00e0 torna infinite volte al punto da cui \u00e8 partita.\nCaso bidimensionale.\nIn una passeggiata aleatoria bidimensionale si studia il moto di una particella vincolata a muoversi sul piano spostandosi casualmente ad ogni passo a destra o a sinistra con probabilit\u00e0 formula_22, verso l'alto o verso il basso con probabilit\u00e0 formula_12. In pratica ad ogni passo pu\u00f2 compiere un movimento lungo una delle quattro diagonali con probabilit\u00e0 formula_24. Ci si chiede con che probabilit\u00e0 la particella torner\u00e0 al punto di partenza. Questo caso pu\u00f2 essere studiato come la composizione di due camminate aleatorie monodimensionali; anche qui una particella \u00e8 nell'origine dopo formula_6 passi solo se ne ha compiuti esattamente formula_4 a sinistra e formula_4 in alto (conseguentemente altrettanti a destra e in basso). Dette allora formula_28 e cformula_29 due variabili binomiali come nel paragrafo precedente avremo:\ndato che le variabili casuali formula_9 e formula_32 sono stocasticamente indipendenti. Quindi riprendendo i calcoli del paragrafo precedente otterremo:\ne, detta come prima formula_1 la probabilit\u00e0 di un singolo ritorno al punto di partenza, ottengo che il numero medio di ritorni quando formula_4 tende all'infinito \u00e8:\nda cui, utilizzando la relazione formula_20, desumiamo che la probabilit\u00e0 della particella di tornare prima o poi all'origine \u00e8 tendente a formula_21. Quindi anche nel caso bidimensionale una particella libera di camminare casualmente con uguale probabilit\u00e0 nelle quattro direzioni torner\u00e0 infinite volte al punto di partenza.\nCaso tridimensionale.\nIn una passeggiata aleatoria tridimensionale si studia il moto di una particella vincolata a muoversi nello spazio spostandosi casualmente ad ogni passo a destra o a sinistra con probabilit\u00e0 formula_22, verso l'alto o verso il basso con probabilit\u00e0 formula_12, in su o in gi\u00f9 con probabilit\u00e0 formula_22. In pratica ad ogni passo pu\u00f2 compiere un movimento lungo una delle otto diagonali con probabilit\u00e0 formula_42. Ci si chiede con che probabilit\u00e0 la particella torner\u00e0 al punto di partenza. \u00c8 chiaro che posso studiare analogamente al caso bidimensionale questo caso considerandolo come una composizione di tre passeggiate aleatorie monodimensionali indipendenti. Come nel paragrafo precedente, dopo aver introdotto la variabile aleatoria formula_43 che ritorna il numero di passi \"in su\" ottengo:\napprossimabile con Stirling a formula_45\nQuesta volta, contrariamente ai casi delle formula_21 e formula_47 dimensioni, abbiamo\nda cui, utilizzando la relazione formula_20, desumiamo che la probabilit\u00e0 della particella di tornare prima o poi all'origine \u00e8 di circa formula_50."}
{"id": "407191", "revid": "767487", "url": "https://it.wikipedia.org/wiki?curid=407191", "title": "The Vision Bleak", "text": "The Vision Bleak sono un gruppo musicale tedesco di genere gothic metal (anche se loro dichiarano di suonare horror metal, caratterizzato da atmosfere pi\u00f9 cupe rispetto al classico gothic) formato nel 2000 da Ulf Theodor Schwadorf (membro degli Empyrium) e Allen B. Konstanz (ex membro dei Nox Mortis)."}
{"id": "407192", "revid": "767487", "url": "https://it.wikipedia.org/wiki?curid=407192", "title": "The War on Errorism", "text": "The War on Errorism \u00e8 un album della band punk NOFX edito nel 2003. Presenta forti critiche verso l'amministrazione politica americana di Bush."}
{"id": "407198", "revid": "1005847", "url": "https://it.wikipedia.org/wiki?curid=407198", "title": "Presidente della Confederazione", "text": ""}
{"id": "407201", "revid": "110157", "url": "https://it.wikipedia.org/wiki?curid=407201", "title": "Ago di Buffon", "text": "In statistica e in calcolo delle probabilit\u00e0, il problema dell'ago di Buffon \u00e8 una questione posta nel XVIII secolo da Georges-Louis Leclerc, conte di Buffon: si supponga di avere un motivo decorativo a strisce parallele (per esempio un pavimento in parquet o un tappeto a strisce), tutte della stessa larghezza, su cui si fa cadere in modo casuale un ago. Qual \u00e8 la probabilit\u00e0 che l'ago cada in una posizione in cui tocca una linea fra le due strisce?\nUtilizzando la geometria integrale il problema pu\u00f2 essere risolto evidenziando una dipendenza da \u03c0. Ne consegue che pu\u00f2 essere usato come metodo Monte Carlo per calcolare pi greco.\nSoluzione.\nIl problema in termini matematici \u00e8: dato un ago di lunghezza formula_1 lanciato su un piano con linee parallele a distanza formula_2, qual \u00e8 la probabilit\u00e0 che esso intersechi una linea?\nSia \"x\" la distanza del centro dell'ago rispetto alla linea pi\u00f9 vicina, e sia \"\u03b8\" l'angolo acuto tra l'ago e le linee.\nLa funzione di densit\u00e0 di probabilit\u00e0 di \"x\" fra 0 e \"t\"/2 sar\u00e0\nLa funzione di densit\u00e0 di probabilit\u00e0 di \u03b8 fra 0 e \u03c0/2 sar\u00e0\nLe coordinate generalizzate \"x\" e \"\u03b8\" sono variabili aleatorie fra loro indipendenti, e quindi la densit\u00e0 di probabilit\u00e0 si fattorizza nel prodotto:\nL'ago attraversa una linea se\nIntegrando la densit\u00e0 di probabilit\u00e0 si ottiene la probabilit\u00e0 che l'ago attraversi una linea.\nSi distinguono allora due casi, formula_7 e formula_8.\nSe formula_9 l'integrale \u00e8:\ndalla quale si pu\u00f2 ricavare \"\u03c0\":\nA posteriori conviene riferirsi non alle due variabili distanza fra le rette e lunghezza dell'ago, ma solamente al loro rapporto detto \"spaziatura adimensionale\":\nformula_12\nper cui il caso che stiamo analizzando \u00e8 quello in cui formula_13\nDalla definizione frequentista di probabilit\u00e0 di intersezione come limite della frequenza relativa di intersezione (rapporto fra il numero \"m\" di esperimenti in cui avviene l'intersezione e numero \"n\" degli esperimenti totali) per infiniti esperimenti:\nsi deduce che:\novvero se il numero di esperimenti \u00e8 abbastanza grande (appartiene ad un intorno di infinito):\nNell'altro caso invece, in cui formula_18, il dominio di integrazione \u00e8 diverso:\ndove formula_20 \u00e8 il minimo tra\nformula_21 e formula_22.\nquindi la probabilit\u00e0 cambia:\novvero pi greco \u00e8 legato pi\u00f9 propriamente alla probabilit\u00e0 di non intersezione (1-p):\ne secondo un ragionamento analogo a quello compiuto nell'altro caso si stima come:\nLa stima di Lazzarini.\nIl matematico italiano Mario Lazzarini realizz\u00f2 l'esperimento dell'ago di Buffon nel 1901 con 3408 casi totali, ottenendo per \u03c0 la nota stima 355/113. Questo valore ha precisione superiore a 3\u00d710\u22127; in effetti, non c'\u00e8 approssimazione razionale migliore con meno di cinque cifre nel numeratore e denominatore. \u00c8 un risultato impressionante, ma frutto di almeno un vizio logico.\nLazzarini infatti scelse una spaziatura adimensionale pari a 6/5, per cui la sua stima risultava in generale:\nla scelta \u00e8 assolutamente legittima; il fatto \u00e8 per\u00f2 che egli volendo ottenere esattamente 355/113 conoscendo in partenza la coincidenza matematica, calcol\u00f2 che doveva ottenere un numero di casi favorevoli:\nNaturalmente il numero di casi favorevoli m \u00e8 sempre intero, quindi non si pu\u00f2 ottenere esattamente la stima 355/113 se \"n\" non \u00e8 un multiplo di 213. D'altra parte scegliendo di effettuare solo 213 esperimenti con quella spaziatura e dicendo di avere ottenuto 113 esiti favorevoli il vizio si palesa molto in fretta. Per camuffare conviene quindi scegliere un multiplo abbastanza alto: in effetti 3408 \u00e8 16 volte 213, quindi potrebbe essere stato scelto sulla base del risultato influenzandolo. Senza sapere prima il risultato da ottenere non c'\u00e8 alcuna ragione per scegliere di effettuare 3408 piuttosto che qualsiasi altro numero di esperimenti.\nCome secondo vizio egli ripet\u00e9 quasi sicuramente la prova finch\u00e9 gli capit\u00f2 m esattamente pari a 1808, ovvero 16 volte 113: la probabilit\u00e0 di ottenere al primo colpo 1808 con 3408 casi \u00e8 bassissima. La probabilit\u00e0 di ottenere esattamente il numero di casi favorevoli per farsi tornare i conti \u00e8 in effetti 1/n, quindi per sperare di ottenerlo effettuando realmente la prova non conviene scegliere un numero troppo alto di casi altrimenti si rischia di buttare via un sacco di tempo in esperimenti che non danno il rapporto voluto prima di arrivare a quello fatale.\nSupponendo invece che Lazzarini fosse in buona fede e abbia semplicemente avuto fortuna, scegliendo il numero dei casi senza il vincolo sul risultato da ottenere ed effettuando una sola volta l'esperimento da 3408 casi ottenendo proprio 1808, il vizio riguarda la \"ripetibilit\u00e0\". Se lui o chiunque altro ripetesse l'esperimento con questa procedura con 3408 casi, quasi sicuramente otterrebbe un numero troppo diverso da 1808 per potere affermare di avere raggiunto con gli esperimenti la precisione sul risultato anche solo di tre cifre significative."}
{"id": "407218", "revid": "436907", "url": "https://it.wikipedia.org/wiki?curid=407218", "title": "Liberi liberi", "text": "Liberi liberi \u00e8 il nono album in studio del cantautore italiano Vasco Rossi, pubblicato nel 1989 dalla EMI Italiana.\nDescrizione.\nSi tratta dell'unico album nella carriera del cantante a non avere il contributo di Guido Elmi, il suo storico produttore, e senza la Steve Rogers Band al completo (presenti solo Maurizio Solieri e Claudio Golinelli in un brano), la quale si \u00e8 separata dal cantante in cerca di un'affermazione come gruppo indipendente prodotta proprio da Elmi."}
{"id": "407227", "revid": "287204", "url": "https://it.wikipedia.org/wiki?curid=407227", "title": "LAV", "text": ""}
{"id": "407228", "revid": "1075510", "url": "https://it.wikipedia.org/wiki?curid=407228", "title": "Giovanni Antonio Magini", "text": "Biografia.\nFiglio di Pasquale Magini, cittadino di Padova, si laure\u00f2 in filosofia a Bologna il 10 giugno 1579. Si dedic\u00f2 prestissimo agli studi astronomici; del 1582 sono infatti le sue \"Ephemerides coelestium motuum\" (trad. in italiano nel 1583), dell'anno stesso i trattati astronomici intitolati \"Delle introdottioni\", del 1585 le \"Tabulae secundorum mobilium coelestium\". Salito per queste e altre opere in alta fama, fu eletto il 4 agosto 1588 alla cattedra pomeridiana di matematica gi\u00e0 tenuta nello Studio di Bologna da Ignazio Danti, essendo stato preferito a Galileo. Mantenne tale cattedra anche quando fu chiamato a Mantova (1599) per istruire nelle matematiche i figli del duca Vincenzo I Gonzaga, poich\u00e9 lo Studio bolognese, che gli aveva rinnovato l'insegnamento nel 1592 e nel 1597 sempre con aumentato stipendio, gli concesse le necessarie licenze per recarsi a Mantova. Gli argomenti delle sue lezioni bolognesi ci sono conservati nei \"Rotuli\" dello Studio. Magini fu in corrispondenza con i maggiori astronomi, matematici e geografi italiani e stranieri del suo tempo; da Giovanni Keplero ebbe invito di collaborare a una nuova raccolta di effemeridi astronomiche, ma declin\u00f2 l'offerta; legato alle vecchie teorie astronomiche, fu tenace avversario di Galileo; fu estimatore invece di Copernico, del quale peraltro non accett\u00f2 l'ipotesi innovatrice; al sistema copernicano tent\u00f2 di contrapporne uno proprio, complicatissimo. Sposato con Angela de' Poggi da Gradoli nel Viterbese, Magini ebbe numerosi figli, nessuno dei quali per altro venne in fama. Mor\u00ec di nefrite l'11 febbraio 1617. Gli \u00e8 stato dedicato il cratere lunare Maginus.\nOpere.\nSe il giudizio sul valore di Magini, come astronomo, pu\u00f2 essere soggetto a riserve, \u00e8 invece indiscutibile il suo valore come geografo e cartografo, come \u00e8 indubbia l'influenza, larghissima e durevole, della sua opera. La sua edizione della \"Geografia\" di Tolomeo, apparsa per la prima volta a Venezia nel 1596 e due anni dopo pubblicata in versione italiana (la traduzione fu eseguita da Leonardo Cernoli), ha grande importanza, non tanto per l'accurato commentario descrittivo, appostovi dal Magini quanto perch\u00e9 alle 27 carte tolemaiche ne sono aggiunte altre 37 nuove, finemente incise da G. Porro, che formano nell'insieme un vero Atlante moderno. Ma il lavoro massimo, cui Magini dedic\u00f2 gran parte delle sue fatiche nell'ultimo ventennio della sua vita, fu un \"Atlante d'Italia\", per il quale volle preparare carte in gran parte originali, delineate cio\u00e8 in base a rilievi ufficiali fatti eseguire dai vari governi italiani e che egli riusc\u00ec a procurarsi per il benevolo interessamento dei Gonzaga. Il lavoro di raccolta, di coordinazione, di revisione e di disegno e incisione (onde ebbe necessit\u00e0 di mantenere presso di s\u00e9 abili incisori specializzati) fu lunghissimo e arduo; alcune carte furono stampate e messe in circolazione isolatamente per saggio; nel 1608 fu pubblicata col titolo di \"Italia Nuova\" una carta generale, insigne lavoro di sintesi, ricchissima di contenuto; ma la definitiva elaborazione dell'intero atlante tard\u00f2 ancora e la stampa era appena avviata quando Magini mor\u00ec. Esso fu pertanto pubblicato postumo dal figlio Fabio nel 1620 col titolo \"Italia di Gio\". \"Ant\". \"Magini data in luce da Fabio suo figliuolo\" (Bologna 1620; ristampe dei 1632 e 1642); consta di 61 tavole e di un breve commentario geografico. Magini preparava per vero, a corredo dell'atlante, un'amplissima illustrazione geografica dell'Italia, ma di essa sono rimaste solo alcune parti, pi\u00f9 o meno abbozzate e tuttora inedite. Le carte d'Italia esercitarono un'influenza immensa: furono ricopiate, contraffatte, imitate, moltissime volte in Italia e all'estero; entrarono, senza modificazioni, a far parte di atlanti stranieri notissimi, come quelli di Jodocus Hondius e di Joan Blaeu; in Italia rimasero monumento insuperato per oltre un secolo.\nL'aver pubblicato l'opera del padre procur\u00f2 a Fabio Magini una notoriet\u00e0 immeritata; egli non fu che il modesto, e talora inabile, editore della fatica paterna, ma non affatto un grande scienziato anch'egli, come molti hanno ritenuto."}
{"id": "407229", "revid": "113485484", "url": "https://it.wikipedia.org/wiki?curid=407229", "title": "Salviamo il salvabile (Turi)", "text": "Salviamo il salvabile \u00e8 il primo album di Turi uscito nel 2001.\nIl titolo \u00e8 un riferimento alla crisi del rap italiano dei primi anni 2000."}
{"id": "407234", "revid": "1437722", "url": "https://it.wikipedia.org/wiki?curid=407234", "title": "Nessun pericolo... per te", "text": "Nessun pericolo... per te \u00e8 l'undicesimo album in studio del cantautore italiano Vasco Rossi, pubblicato il 24 gennaio 1996.\nL'album fu definito dal critico musicale Mario Luzzatto Fegiz come un disco \u00abdavvero controcorrente in tempi di salutismo, proibizionismo, trasgressivi pentiti\u00bb.\nDopo aver esordito al sesto posto della classifica italiana, l'album \u00e8 arrivato alla prima posizione nella sua seconda settimana, mantenendola anche nelle due settimane successive.\nDescrizione.\nIl primo video estratto dall'album \u00e8 quello di \"Mi si escludeva\", seguito nel marzo 1996 da \"Gli angeli\", diretto da Roman Pola\u0144ski e presentato al Festival di Venezia.\nTra le canzoni incluse nel disco \u00e8 presente anche \"Sally\", poi pubblicata come singolo dallo stesso Vasco, ed in seguito reinterpretata da Fiorella Mannoia e inserita nel suo album dal vivo \"Certe piccole voci\" del 1999. Il brano racconta la storia di una donna, usata come pretesto per descrivere un malessere interiore che improvvisamente cessa di esistere, per la voglia di porre fini ai conflitti dei quali si \u00e8 protagonisti. Il testo della canzone narra anche della voglia di vivere pienamente ogni istante della propria esistenza\nDal tour del disco \u00e8 stata ricavata una VHS promozionale, contenente le riprese video di \"Gli spari sopra\", \"Delusa\", \"Sally\" e il video de \"Gli angeli\", \nIl brano \"Praticamente perfetto\" era gi\u00e0 stato anticipato quasi un anno prima durante il doppio concerto di \"Rock sotto assedio\" tenutosi a Milano il 7 e l'8 luglio 1995, con un titolo differente: \"Anche se\".\nNella prima versione del brano la batteria venne registrata da Taylor Hawkins."}
{"id": "407238", "revid": "1543377", "url": "https://it.wikipedia.org/wiki?curid=407238", "title": "Villa Elaine", "text": "Villa Elaine (1998) \u00e8 un album della band statunitense Remy Zero.\nIl disco.\nVilla Elaine \u00e8 il secondo album del gruppo Remy Zero. Uscito nel 1998, al contrario del lavoro precedente, fu molto acclamato sia da critica che dal pubblico internazionale. Composto da undici tracce (pi\u00f9 una fantasma), i suoi toni sono quelli piuttosto tipici delle giovani band emergenti americane composte da chitarra, basso elettrico e percussioni. Alcune tracce si allontanano per\u00f2 dai canoni abbracciando sonorit\u00e0 pi\u00f9 oscure, come \"Gramarye\", o trasformandosi in ballate romantiche, come \"Life in Rain\" o \"Fair\".\nDall'album diverse tracce sono state utilizzate come colonna sonora in film pi\u00f9 o meno famosi:\nTracce.\n\"Goodbye Little World\" nasconde una bonus track al termine."}
{"id": "407263", "revid": "1272592", "url": "https://it.wikipedia.org/wiki?curid=407263", "title": "Stato sociale", "text": "Lo stato sociale (in inglese: \"welfare state\", ) \u00e8 l'insieme delle politiche sociali che proteggono i cittadini da rischi e li assistono nei bisogni legati alle condizioni di vita e sociali. \nIl termine \u00e8 anche usato in una accezione pi\u00f9 ampia, per definire un orientamento dello Stato e/o di istituzioni sociali volto a proteggere e promuovere il benessere economico e sociale dei cittadini, sulla base dei principi di pari opportunit\u00e0, equa distribuzione della ricchezza e responsabilit\u00e0 pubblica per i cittadini pi\u00f9 fragili. \nLe prime politiche dello stato sociale, come le pensioni pubbliche e le assicurazioni sociali, si svilupparono a partire dal 1880 nei paesi occidentali in via di industrializzazione. La Grande Depressione, la prima e la seconda guerra mondiale diedero impeto all'espansione dello stato sociale, per affrontare la disoccupazione, la perdita di produzione e il collasso del sistema finanziario. Alla fine degli anni 1970 i sistemi di welfare sono entrati in crisi in molti paesi per effetto di politiche neoliberiste, crisi economiche, trasformazioni sociali ed economiche, cambiamenti demografici e problemi di sostenibilit\u00e0 finanziaria. \nStoria.\nOgni societ\u00e0 contempla delle norme per la ridistribuzione della ricchezza tra i propri cittadini. In alcune societ\u00e0 queste norme sono di tipo religioso. Ad esempio, nelle societ\u00e0 islamiche \u00e8 consuetudine la Zakat. Nell'Antica Roma vi era, invece, la lex frumentaria. \nLe politiche sociali contemporanee nel mondo occidentale trovano le loro radici nell'assistenza caritatevole e beneficenza nei confronti dei poveri. Nel corso dei secoli, gli attori principali furono organizzazioni associate alla Chiesa e la filantropia nobiliare. In Europa, le prime forme assistenziali pubbliche si svilupparono in Inghilterra e Francia a partire dal XVI secolo, non solo a scopo assistenziale, ma anche repressivo e di controllo sociale dei poveri. In Inghilterra nel XVI secolo si introdusse per prima una tassazione per finanziare strutture di ricovero forzato per i poveri, affidate alle parrocchie. Nel mondo occidentale la velocit\u00e0 di sviluppo dello stato sociale e la sua organizzazione hanno mostrato differenze nazionali, pur in un certo grado di similitudine generale. Le basi dello stato sociale vennero gettate tra fine dell\u20191800 e primi del 1900; esso si consolid\u00f2 dopo il primo conflitto mondiale e sotto l\u2019impulso della grave crisi del 1929. Lo stato sociale continu\u00f2 a crescere fino alle prime crisi fiscali degli anni 1980, quando i presupposti della sua espansione vennero messi in discussione.\nFasi storiche.\nNei paesi occidentali, la storia dello stato sociale viene tipicamente divisa in cinque fasi.\nNascita (dal 1800 alla prima guerra mondiale).\nNel corso dell\u2019ottocento, la rivoluzione industriale e la crescita demografica cambiarono fondamentalmente le societ\u00e0 europee e crearono nuovi strati di povert\u00e0 e fragilit\u00e0 sociale. I movimenti operai crebbero fortemente verso la fine del secolo, accentuando la richiesta di tutele e introducendo forme di mutualit\u00e0. Le prime forme di protezione sociale assunsero non solo ruoli di assistenza, ma anche di ordine pubblico e di gestione della forza lavoro. Il nascente intervento statale (pi\u00f9 accentuato in alcuni paesi, come la Francia, che in altri) si combinava con il tradizionale ruolo della beneficenza e delle istituzioni religiose e con un ruolo crescente delle associazioni operaie e dei sindacati.\nLe prime assicurazioni sociali obbligatorie furono generalmente quelle contro gli infortuni sul lavoro (1880-1900). Successivamente vennero introdotte quelle per le malattie (1880-1920) e contro la disoccupazione (a cavallo della prima guerra mondiale).\nConsolidamento (periodo inter-bellico).\nGli anni 1920 e 1930 furono un'epoca di crescita dello stato sociale in molti paesi, democratici o totalitari. \u00c8 questo il caso ad esempio degli Stati Uniti con le politiche del New Deal che seguirono la crisi economica del 1929; in Germania con la crescita dello stato sociale nazista sui fondamenti costruiti dal Governo di Bismarck alla fine dell\u2019800; in Svezia, con lo sviluppo delle politiche sociali di ispirazione socialdemocratica; in Gran Bretagna, con l\u2019estensione di assicurazioni universaliste; in Italia, con le riforme sociali centraliste e stataliste promosse dal regime fascista. In generale si produsse un ampliamento delle tutele a una sezione pi\u00f9 larga della popolazione e vennero lanciati nuovi e pi\u00f9 elaborati schemi di previdenza e sostegno al reddito.\nEspansione (1945-1975).\nNel secondo dopoguerra una fase di forte crescita economica e delle tensioni e domande sociali produsse una forte espansione delle politiche e della spesa sociale. I regimi di welfare cominciarono a divergere significativamente tra i paesi. Nei paesi anglosassoni e scandinavi si afferm\u00f2 un modello universalistico volto a limitare l'esclusione sociale. Nei paesi europei continentali si estesero invece gli schemi previdenziali legati alle categorie occupazionali e basati sulla contribuzione.\nCrisi (anni 1970-1980).\nDurante gli anni 1970 la crescita economica rallent\u00f2 a causa della crisi petrolifera e di tensioni internazionali. Disoccupazione e tensioni sociali aumentarono in Europa. I presupposti dell'espansione precedente dello stato sociale vennero meno. L'espansione delle politiche sociali era stata sostenuta dalla crescita economica, dall'espansione industriale, da un relativo equilibrio dei ruoli sociali e da una relativa efficacia delle politiche pubbliche. Ora, nuovi fenomeni si accentuavano rompendo gli equilibri precedenti e introducendo profonde trasformazioni sociali, politiche ed economiche: la crescita economica si indebol\u00ec; il settore terziario soppiant\u00f2 l'industria come settore dominante; la globalizzazione economica e l'integrazione europea cambiarono le relazioni economiche e politiche; l'invecchiamento della popolazione, assieme a immigrazione, trasformazioni di valori sociali e dei rapporti di genere crearono nuove domande sociali. Queste profonde trasformazioni, assieme a pressioni per il risanamento fiscale, misero in crisi i modelli di stato sociale, che furono chiamati a contenere i costi e allo stesso tempo a rispondere a nuove domande di servizi e tutele.\nRiforma (dagli anni 1990 ad oggi).\nA partire dagli anni 1990 i regimi sociali hanno vissuto frequenti riforme e trasformazioni, diverse da paese a paese, volte a riconciliare domande spesso contrastanti tra loro: la riduzione dei costi, nuove politiche di ridistribuzione, tutele verso nuove fragilit\u00e0 sociali o nuovi diritti sociali, e ricalibratura delle politiche sociali esistenti.\nInterpretazioni storiche.\nMolti fattori hanno avuto e continuano ad avere un ruolo nel generare l\u2019evoluzione dello stato sociale e diverse scuole di pensiero attribuiscono loro una importanza diversa. Alcune scuole di pensiero usano una interpretazione ideologica. Altre una chiave di lettura sociologica basata sulla teoria della convergenza. Pi\u00f9 recentemente si \u00e8 affermata una interpretazione storico-istituzionalista, che vuole integrare il ruolo di idee, contesto storico e meccanismi istituzionali nel guidare lo sviluppo dello stato sociale.\nInterpretazioni ideologiche.\nLe interpretazioni ideologiche si concentrano sulle idee che hanno influenzato la legislazione sociale. Storici liberali hanno enfatizzato la graduale ricerca di giustizia sociale nell'evoluzione delle norme e delle politiche, come mezzo per il miglioramento del benessere collettivo. Storici marxisti vedono nella legislazione sociale uno strumento di controllo delle masse da parte delle classi dominanti la societ\u00e0 capitalistica: il loro obiettivo \u00e8 preservare il sistema e le tutele sociali sono dunque un prezzo da pagare per provvedere alla salute e istruzione della forza lavoro e per prevenire o mitigare contestazioni.\nInterpretazioni contestuali.\nIn campo economico e sociologico, la teoria della convergenza postula che societ\u00e0 diverse, per effetto della diffusione dell\u2019industrializzazione e di cambiamenti ad essa associati (crescita economica, urbanizzazione, cambiamenti demografici, ecc.) tendono ad assumere strutture sociali ed economiche simili. Tra le conseguenze, esse tendono a sviluppare uno stato sociale simile perch\u00e9 tra le loro societ\u00e0 c\u2019\u00e8 una convergenza di bisogni e strutture. Le ideologie contano solo secondariamente. Questa prospettiva \u00e8 detta anche contestuale.\nInterpretazioni storico-istituzionaliste.\nQuesta prospettiva considera che l\u2019evoluzione dello stato sociale \u00e8 solo secondariamente determinata dal contesto sociale ed economico, ma molto di pi\u00f9 dalle istituzioni. Con il termine istituzioni non si intendono qui solo le organizzazioni formali, concrete (p.e., ministeri, enti, ecc.) ma anche l\u2019insieme di regole, leggi e anche, pi\u00f9 diffusamente, idee, valori, schemi mentali che si riflettono in una determinata politica sociale. Ad esempio, la politica di assistenza sociale come istituzione \u00e8 costituita non solo da leggi, regolamenti ed organizzazioni, ma anche dalle idee, dai valori, dai modi di pensare (relativi, in questo esempio, a chi \u00e8 necessario assistere, come e con quali risorse) che informano e soggiacciono agli aspetti istituzionali formali, concreti e pi\u00f9 visibili. Le istituzioni cos\u00ec intese si riflettono (in maniera dinamica, in continuo graduale cambiamento) nell'apparato statale del welfare (la burocrazia, fatta di idee, regole e strutture). \nAttraverso le varie istituzioni, che sono in relazione tra loro, si gioca la competizione per il potere, cio\u00e8 la competizione politica. La competizione politica da impulsi attraverso le riforme, e le istituzioni (come sopra intese) frenano e allo stesso tempo guidano il cambiamento dello stato sociale. L\u2019assetto istituzionale esistente determina quindi gli esiti della politica. Il processo di cambiamento (la storia) non \u00e8 una semplice sequenza di eventi, ma una evoluzione. Le istituzioni influenzano i cambiamenti possibili: le scelte di ieri restringono il ventaglio delle opzioni disponibili per domani (perch\u00e9 ad esempio rinforzano idee, impegnano risorse, rafforzano determinati attori, diffondono certi valori, a scapito di altri). In sostanza, i cambiamenti dipendono dal percorso. \nPer spiegare l\u2019evoluzione dello stato sociale, non \u00e8 dunque sufficiente studiare i cambiamenti visibili (le leggi, le organizzazioni). Bisogna analizzare come quei cambiamenti visibili sono stati influenzati dai cambiamenti di valori, idee, modi di pensare e di agire degli attori coinvolti, e viceversa. Solo in questa maniera \u00e8 possibile cercare un nesso causale tra un cambiamento osservato (p.e., una riforma sociale) e i fattori istituzionali che l\u2019hanno determinato. \nQuesta prospettiva si rivela particolarmente utile nello studiare la fase attuale della storia dello stato sociale: aiuta a spiegare l\u2019origine della configurazione attuale delle politiche sociali e la difficolt\u00e0 d fare riforme radicali; essa aiuta anche a identificare quelle che sono le riforme possibili.\nDefinizione.\nUna definizione di stato sociale accettata universalmente non esiste. ll concetto di stato sociale, che si \u00e8 molto diffuso in particolare dagli anni 1950, ha assunto diversi significati, che possono variare in base al contesto a cui ci si riferisce. \nIn una accezione relativamente ristretta, usata in particolare in ambito economico, per stato sociale si intende l\u2019insieme delle politiche sociali, cio\u00e8 di quelle politiche pubbliche volte a soddisfare bisogni sociali (ovvero, legati alle condizioni di vita, come nascita, maternit\u00e0, istruzione, abitazione, vecchiaia) e proteggere i cittadini da rischi (quali malattia, invalidit\u00e0, infortuni). Le politiche sociali perseguono l\u2019obiettivo di produrre il benessere (\"welfare\") dei cittadini, in base a valori riconosciuti da una determinata societ\u00e0, e riflessi in diritti, norme e standard riconosciuti nella legislazione. Ai diritti sociali si associano spesso obblighi di contribuzione ai costi delle politiche. \nL\u2019organizzazione dello stato sociale, cio\u00e8 gli obiettivi, gli approcci, i beneficiari, i metodi, i costi e i benefici delle politiche sociali, possono variare da paese a paese. In ciascun paese esse sono cambiate nel corso della sua storia, riflettendo le idee, condizioni sociali, interessi economici e scelte politiche di ciascuna epoca. Lo sviluppo dello stato sociale \u00e8 intimamente associato alla evoluzione dello Stato moderno. \nLo stato sociale \u00e8 una caratteristica dei moderni Stati di diritto che si fondano sul principio di solidariet\u00e0.\nIn alcune accezioni pi\u00f9 allargate (teoriche o politiche), con stato sociale si intende qualcosa che va al di l\u00e0 dell\u2019insieme delle politiche sociali, ovvero una vera forma di Stato a cui \u00e8 riconosciuto il compito di rafforzare, attraverso le politiche sociali, la libert\u00e0 dei cittadini e la loro capacit\u00e0 di partecipare nella vita civica. In questa accezione, si parla dunque di stato sociale, e non semplicemente di sicurezza sociale, quando \"lo Stato assume in modo sistematico la responsabilit\u00e0 per la soddisfazione dei bisogni fondamentali dei suoi cittadini e non solo di alcune categorie, configurando un insieme di diritti sociali\u201d. Cos\u00ec facendo, le tutele sociali tendono a perdere il carattere di discrezionalit\u00e0 tipico degli approcci caritatevoli, da cui storicamente trassero origine.\nAmbiti di intervento.\nNel corso della storia il numero di settori di intervento delle politiche sociali si \u00e8 allargato, sebbene in misura variabile da paese a paese, in risposta ai cambiamenti economici e politici e alle domande sociali. Non esiste dunque una lista esaustiva di politiche costituenti lo stato sociale; esse solitamente comprendono:\nModalit\u00e0 di intervento.\nLe politiche sociali intervengono con misure classificabili in tre modalit\u00e0 generali: assistenza, assicurazioni e sicurezza sociale.\nAssistenza.\nL\u2019assistenza consiste in interventi pubblici (monetari o in beni e servizi) mirati a specifici gruppi sociali, normalmente i pi\u00f9 deboli, i quali devono dimostrare il loro stato di bisogno. L\u2019assistenza \u00e8 normalmente a carico dello Stato e quindi della fiscalit\u00e0 generale.\nAssicurazioni sociali.\nLe assicurazioni sociali sono prestazioni a cui i cittadini possono accedere tramite adesione ad uno schema assicurativo. L\u2019adesione normalmente richiede una contribuzione e pu\u00f2 prevedere benefici che dipendono dall'anzianit\u00e0 di adesione. Le assicurazioni possono essere fornite da attori statali o privati e coprono rischi quali infortuni, invalidit\u00e0, malattia, vecchiaia, morte del capofamiglia, disoccupazione, non autosufficienza, carichi familiari, ecc. Le prestazioni sono determinate in forma non discrezionale (automatica) e in base a criteri specializzati per ogni schema. Le assicurazioni sociali sono normalmente obbligatorie. \nSicurezza sociale.\nCon sicurezza o protezione sociale si intendono solitamente le assicurazioni sociali universalistiche obbligatorie, ovvero destinate a tutta la popolazione (quindi non legate all'occupazione) e pagate dal fisco. \nAttori e regimi.\nLo stato sociale contemporaneo \u00e8 il prodotto dell\u2019azione non solo dello Stato (il primo settore), ma anche del mercato (attori privati, ovvero il secondo settore) e da attori collocati a met\u00e0 tra pubblico e privato (il terzo settore, o privato sociale). Hanno anche un ruolo le famiglie e i cittadini individualmente. Questi attori interagiscono e assumono ruoli che variano da paese a paese, e nel corso della storia di ciascun paese. La configurazione dei ruoli \u00e8 chiamata \u201cregime sociale\u201d. \nClassificazione.\nEsistono diverse maniere di classificare i sistemi o modelli di stato sociale. Sono state proposte classificazioni basate su: \nLo studio empirico dei sistemi di welfare \u00e8 tutt'oggi in uno stadio iniziale: non esistono ancora teorie che permettano di misurare e classificare lo stato sociale in maniera definitiva o che altrettanto definitivamente permettano d spiegarne l'evoluzione in una o l'altra direzione. Le classificazioni non rappresentano dunque schemi rigidi, ma offrono piuttosto delle prospettive di analisi e comparazione di quelle che sono realt\u00e0 molto complesse ed in continua evoluzione. Alcuni paesi tendono a cadere chiaramente in una tipologia, molti presentano forme ibride.\nModelli fondamentali.\nSe si considera la maniera in cui si sceglie chi viene coperto dalle politiche sociali, si distinguono due modelli base. Questa classificazione generale \u00e8 utile per analizzare la fase di consolidamento degli stati sociali.\nModello universalistico.\nIn questi sistemi, gli schemi sociali sono aperti a tutti i cittadini indipendentemente dalla loro occupazione e pagati generalmente dal fisco; le politiche sociali ridistribuiscono risorse tra tutta la popolazione, considerata come un bacino unico. Storicamente, questo modello \u00e8 esemplificato dalle politiche sociali attuate in Gran Bretagna all'inizio del secolo XX e frequentemente associato al piano promosso nel 1942 dall'economista inglese William Beveridge.\nModello occupazionale.\nIn questo modello (detto anche particolaristico) i cittadini partecipano alle coperture sociali specifiche del proprio settore economico e gruppo occupazionale. Ogni gruppo ha le sue coperture con relative regole e assicurazioni, a cui i membri contribuiscono. Gli schemi sociali ridistribuiscono risorse all'interno di ciascun gruppo occupazionale. Uno scopo imporrante \u00e8 la redistribuzione tra fasi della vita dello stesso assicurato (salute-malattia, giovent\u00f9-vecchiaia). Storicamente questo modello \u00e8 esemplificato dal sistema di sicurezza sociale sviluppato in epoca Bismarckiana in Germania.\nModelli ibridi.\nMolti sistemi di stato sociale hanno prodotto eventualmente forme ibride dei due modelli tipici. Ad esempio, molti paesi che hanno inizialmente basato le pensioni su un modello occupazionale, hanno poi introdotto una pensione sociale (universale) per garantire chi non raggiunge una soglia minima coi contributi. Oppure quelli che hanno inizialmente garantito solo la pensione minima, ne hanno poi sviluppato forme contributive. Se consideriamo la sanit\u00e0, in Italia l\u2019assicurazione sanitaria \u00e8 nata su base occupazionale (casse mutua) e successivamente \u00e8 stato introdotto il sistema sanitario nazionale su base universalistica.\nRegimi di welfare.\nUn altro sistema di classificazione \u00e8 stato ispirato dallo studio degli stati sociali europei e nordamericani nella loro fase di espansione. Questa classificazione guarda alla prevalenza di assicurazioni pubbliche oppure private (\"mercificazione\") e alla misura in cui le tutele rafforzano e attenuano differenze nella popolazione (\"stratificazione\"). Questa classificazione parla di regimi sociali e non di stato sociale, perch\u00e9 tiene in considerazione non solo il ruolo dello Stato, ma anche quello del mercato e della famiglia; e analizza il ruolo statale nella redistribuzione di risorse in relazione al ruolo affidato a famiglia e mercato.\nSi distinguono tre regimi classici: liberale, conservatore-corporativo e socialdemocratico. Alcuni studiosi aggiungono ulteriori regimi: quello meridionale (sud-europeo); e quello dei paesi dell\u2019est europeo (ex-comunisti).\nQuesta classificazione di tipologie ideali non \u00e8 tanto importante per mettere un dato sistema in una casella o l'altra, quanto per capire le forze che hanno spinto e formato un particolare sistema sociale. Le forze che prevalgono in un dato contesto sono importanti, perch\u00e9 gli assetti istituzionali e le politiche tendono a influenzare il comportamento degli attori sociali e la successiva evoluzione delle politiche stesse. \nRegime liberale.\nIn questo regime la copertura e i benefici delle assicurazioni sociali sono relativamente limitati e destinati principalmente ai pi\u00f9 bisognosi. Essi devono dimostrare la propria condizione di bisogno per accedere alle coperture. L\u2019intervento statale, finanziato dal fisco, mira soprattutto a ridurre la povert\u00e0 ed esclusione sociale con servizi essenziali. La popolazione meno indigente \u00e8 incentivata dallo stato a cercare nel mercato (p.e., assicurazioni private) le tutele, che quindi dipendono dall'impiego e dal pagamento di contributi. Questi regimi tendono a produrre una stratificazione della popolazione: da un lato quella pi\u00f9 benestante e tutelata, che si avvale di servizi comprati sul mercato; dall'altro quella pi\u00f9 povera, che si avvale delle coperture statali (residuali).\nStoricamente questo regime \u00e8 esemplificato da paesi anglosassoni, quali USA, Regno Unito, Canada, Australia.\nI questi paesi accanto all'impianto generale di stampo liberale, possono essere introdotti schemi universalistici per tutelare i pi\u00f9 bisognosi, altrimenti esclusi dai meccanismi di mercato. Negli Stati Uniti d'America, ad esempio, sono previsti schemi sociali come il \"Medicaid\" per i poveri, il \"Medicare\" per gli anziani e l\"'AFDC\" per le madri sole.\nRegime conservatore-corporativo.\nIn questo regime l\u2019obiettivo principale storicamente \u00e8 stato quello di proteggere dai rischi sociali i cittadini in quanto lavoratori. I cittadini sono protetti da assicurazioni pubbliche legate alle loro occupazioni. Essi pagano contributi alla copertura assicurativa, che sono legati alla retribuzione. La partecipazione alle assicurazioni \u00e8 spesso legata al capofamiglia. Il mercato ha un ruolo non preponderante nel fornire misure di protezione sociale, al di l\u00e0 di quelle pubbliche o mutue. Questi regimi tendono a preservare nella popolazione differenze di status e classe sociale in base alle occupazioni e al genere.\nSono esemplificati dai sistemi sociali della Germania, Austria, Francia, Olanda.\nRegime socialdemocratico.\nIn questo regime i cittadini si avvalgono di tutele pubbliche molto estese a cui accedono su base universalistica. Lo stato sociale ha l\u2019obiettivo di assistere tutti minimizzando le differenze di trattamento. I cittadini contribuiscono spesso con una somma fissa e limitata; il fisco si fa carico di una buona parte del costo. Il mercato ha un ruolo limitato nel fornire tutele sociali. Questi regimi promuovono una forte uguaglianza di accesso alle tutele e benefici nella popolazione.\nI paesi scandinavi (Svezia, Danimarca, Norvegia) hanno regimi di questo tipo.\nRegime meridionale.\nI paesi europei mediterranei (Italia, Spagna, Grecia, Portogallo) hanno inizialmente seguito un modello occupazionale, cio\u00e8 un grande numero di assicurazioni di vecchiaia e mutue sanitarie, legate ai settori di impiego. Tuttavia questo regime si \u00e8 poi evoluto in un\u2019altra direzione rispetto a quello dei paesi di regime corporativo - occupazionale. Durante la fase di espansione, i paesi mediterranei hanno creato una forte differenza tra categorie molto protette (impiegati statali e lavoratori dipendenti) e gli altri con protezioni marginali (sistema dualistico o fortemente stratificato). Successivamente, hanno introdotto una assistenza sanitaria universalistica. Hanno introdotto tardi misure di protezione contro la povert\u00e0. Il ruolo delle assicurazioni private varia da paese a paese. \nEconomia delle politiche sociali.\nDa esso deriva la finalit\u00e0 di ridurre le disuguaglianze economiche. In senso ampio, per Stato sociale si indica anche il sistema normativo con il quale lo Stato traduce in atti concreti tale finalit\u00e0; in questa accezione moderna si parla di \"Stato sociale\". Con esso ci si propone di fornire e garantire diritti e servizi sociali, ad esempio:\nQuesti servizi vengono erogati dai conti pubblici attraverso la cosiddetta spesa sociale, richiedono ingenti risorse finanziarie le quali provengono in buona parte dal prelievo fiscale che ha, nei Paesi democratici, un sistema di tassazione progressivo in cui l'imposta cresce proporzionalmente e al crescere del reddito.\nEsistono anche casi opposti in cui attraverso lo stato sociale si operano politiche di redistribuzione dei redditi regressive ossia lo Stato integra in modo crescente i redditi bassi con l'applicazione del metodo di calcolo retributivo.\nTeorie attuali.\nDi fronte alla crisi dello Stato sociale e dei ceti medi (dagli anni 80) gli economisti di scuola neoliberista sostengono la necessit\u00e0 di diminuire ulteriormente la spesa pubblica ed il prelievo fiscale, sostenendo allo stesso tempo nuove forme di socialit\u00e0 basate sulla gestione secondo economie di scala ed alto ricorso alle tecnologie informatiche dei servizi da erogare al cittadino. In questo modo i servizi risulterebbero pi\u00f9 efficienti e meno costosi.. \nSi sostiene allo stesso tempo l'idea di affidare (in tutto o in parte) a gestori privati, servizi come le pensioni (fondi pensione privati), la sanit\u00e0 e l'istruzione.\nTuttavia i problemi di giustizia ed equit\u00e0 sociale, nonch\u00e9 il ridotto ruolo dello Stato nella redistribuzione della ricchezza, che deriverebbero da simili scelte, per gli economisti di matrice keinesiana non sono affatto trascurabili, specie alla luce dei risvolti negativi non previsti dalla teoria neoliberista dimostratisi nell'attuale crisi iniziata nel 2008, dopo la quale ingenti fondi pubblici sono stati versati alle banche ed il divario sociale \u00e8 aumentato considerevolmente. \nDal punto di vista dello studio delle implicazioni del capitalismo cognitivo sulla crisi dello stato sociale, un terzo modello possibile, il Welfare dei beni comuni o Commonfare, basato sulla concessione di un reddito minimo garantito a tutti i cittadini, la definizione di un salario minimo, e sulla gestione condivisa dei beni comuni. In questo senso, negli ultimi anni in Italia si \u00e8 andata affermando anche la teoria del secondo welfare, che considera sempre pi\u00f9 rilevante l'apporto di attori privati - sia profit che non profit - per lo sviluppo e l'implementazione di iniziative sociali che affianchino lo Stato laddove quest'ultimo fatica maggiormente nell'offrire risposte ai crescenti rischi e bisogni sociali espressi dai cittadini ."}
{"id": "407283", "revid": "1632387", "url": "https://it.wikipedia.org/wiki?curid=407283", "title": "Renens", "text": "Renens (toponimo francese; pronuncia: ) \u00e8 un comune svizzero di abitanti del Canton Vaud, nel distretto dell'Ouest lausannois del quale \u00e8 capoluogo; ha lo status di citt\u00e0 e si trova nella parte occidentale dell'agglomerato urbano di Losanna.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nRenens \u00e8 servito dall'omonima stazione, sulla ferrovia Losanna-Olten, e dalla stazione Renens-Gare della lina M1 della metropolitana di Losanna.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "407285", "revid": "17351", "url": "https://it.wikipedia.org/wiki?curid=407285", "title": "P-61 Black Widow", "text": ""}
{"id": "407287", "revid": "17351", "url": "https://it.wikipedia.org/wiki?curid=407287", "title": "P-61", "text": ""}
{"id": "407296", "revid": "217432", "url": "https://it.wikipedia.org/wiki?curid=407296", "title": "Moti mazziniani", "text": ""}
{"id": "407305", "revid": "1632387", "url": "https://it.wikipedia.org/wiki?curid=407305", "title": "Love It to Death", "text": "Love It to Death \u00e8 il terzo album degli Alice Cooper, pubblicato nel 1971 dalla Straight Records.\nIl disco.\nQuesto album accosta le sonorit\u00e0 psichedeliche dei precedenti \"Pretties for You\" e \"Easy Action\", usciti sotto l'egida zappiana rispettivamente nel 1969 e nel 1970 e passati inosservati, per dedicarsi all'hard rock che contraddistinguer\u00e0 in seguito lo stile del cantautore statunitense ma anche al glam-decadente come nel brano \"Ballad of Dwight Fry\".\nIl successo di \"Love It to Death\" viene trainato dal singolo \"I'm Eighteen\", che diverr\u00e0 una delle hit di maggior successo di Alice Cooper.\nAltri brani celebri dell'album sono \"Is It My Body\" e la lunga \"Black Juju\".\nNel 2003, la rivista Rolling Stone ha inserito l'album alla posizione 460 nella lista dei 500 migliori album.\nClassifiche.\nAlbum - Billboard 200 (Nord America)"}
{"id": "407308", "revid": "148107", "url": "https://it.wikipedia.org/wiki?curid=407308", "title": "Gomma", "text": "La gomma \u00e8 un materiale caratterizzato dalla possibilit\u00e0 di essere allungato notevolmente e poter tornare rapidamente alla lunghezza iniziale quando cessa l'azione che ne aveva causato l'allungamento (in altre parole \u00e8 un materiale dotato di elevata elasticit\u00e0). Talvolta il termine \"gomma\" viene utilizzato per indicare lo pneumatico, che invece \u00e8 un particolare utilizzo della gomma.\nLa gomma - e in generale tutti gli elastomeri - sono chimicamente costituiti da polimeri (ossia macromolecole aventi un peso molecolare di alcune decine di migliaia di unit\u00e0 di massa atomica); tali macromolecole in condizioni di riposo sono ripiegate su loro stesse, mentre quando sottoposte a trazione sono capaci di distendersi, per poi riprendere la configurazione originaria al cessare della sollecitazione. \nA differenza delle macromolecole dei polimeri termoplastici, le macromolecole che compongono la gomma hanno un certo grado di reticolazione, cio\u00e8 le macromolecole non hanno una struttura a catena lineare, ma risultano pi\u00f9 o meno intrecciate tra loro (come una rete); questo vincola le macromolecole a muoversi attorno a dei punti fissi (i nodi della rete) e ci\u00f2 ripristina la configurazione originale quando la sollecitazione meccanica viene meno. La vulcanizzazione, che viene eseguita per migliorare le caratteristiche meccaniche della gomma naturale, consiste nel trattare la gomma naturale con lo zolfo. Gli atomi di zolfo legano pi\u00f9 macromolecole di gomma diverse creando la reticolazione responsabile del comportamento elastico.\nStoria.\nLe gomme sintetiche di pi\u00f9 antico impiego sono il cloroprene (neoprene), la gomma stirolica e la gomma nitrilica, introdotte inizialmente in Germania con il nome di Buna-S e Buna-N.\nClassificazione.\nVi sono attualmente in commercio due tipi di gomme: quelle naturali e quelle sintetiche.\nPer la classificazione degli elastomeri si fa riferimento alla DIN/ISO 1629, la quale deriva dalla ASTM D 1418-79.\nTale norma suddivide le gomme sintetiche in 5 gruppi:\nPolimeri e copolimeri dienici.\nPolimeri dell'isoprene.\nIl poliisoprene naturale \u00e8 anche detto gomma naturale o caucci\u00f9. Lattici gommosi si possono ottenere da numerose piante: se ne contano pi\u00f9 di trecento, tutte viventi nei territori tropicali. Quella di gran lunga pi\u00f9 importante \u00e8 Hevea brasiliensis, originaria del bacino del Rio delle Amazzoni (Par\u00e0), attualmente coltivata in tutte le regioni tropicali e sub-tropicali adatte, che da sola fornisce circa il 90% della produzione mondiale di gomma naturale.\nLa gomma naturale, pur avendo molte utili propriet\u00e0, presenta anche alcuni inconvenienti. Un tempo i manufatti di gomma risultavano appiccicaticci e maleodoranti, rammollivano con il caldo e indurivano con il freddo. Si cerc\u00f2 allora, mediante trattamenti meccanici e miscele di opportuni additivi, di render stabili le propriet\u00e0 della gomma. Un primo successo si ottenne con il masticatore a cilindri concentrici di Th. Hancock che, snervando il materiale, lo rendeva plastico e idoneo ad assorbire gli additivi (1820); ci si rivolse quindi alla ricerca di metodi di lavorazione chimico-fisici delle mescole e, con solventi idonei (etere, trementina, petrolio), si giunse a ottenere soluzioni gommose relativamente stabili adatte a impermeabilizzare tessuti (Ch. MacIntosh, 1823) e a ottenere fili elastici (Th. Hancock, 1837).\nLa completa stabilit\u00e0 delle propriet\u00e0 della gomma fu ottenuta nel 1839 da Charles Goodyear che invent\u00f2 la \"vulcanizzazione\", un processo mediante il quale si creano delle reticolazioni fra le catene polimeriche per riscaldamento della gomma in presenza di zolfo. Le reticolazioni aumentano la resistenza della gomma e fungono in un certo senso da \"memoria\" che aiuta il polimero a riprendere la forma originale dopo uno stiramento.\nL'organizzazione di una piantagione di Hevea richiede notevoli capitali, sia per la vastit\u00e0 dei terreni necessari sia per la preparazione di questi, la semina, il trapianto delle piantine; cos\u00ec pure la raccolta del lattice \u00e8 assai complessa e richiede l'impiego di personale specializzato. Ciascuna pianta produce quasi 3 kg di gomma essiccata all'anno, alternando periodi di produzione a periodi di riposo. In media su 1 ettaro si piantano tra i 250 e i 300 alberi e la relativa produzione si aggira quindi sui 500/600 chilogrammi all'anno di caucci\u00f9, ma in alcuni casi, con colture particolarmente selezionate, si possono raggiungere i 2.000\u00a0kg/ettaro.\nL'estrazione del lattice si ottiene incidendo un sottile e stretto strato di corteccia lungo un tracciato per lo pi\u00f9 a lisca di pesce, ossia con una linea centrale longitudinale e varie altre oblique a essa convergenti da ambo i lati; il lattice che cola dai diversi tagli si raccoglier\u00e0 alla base del tratto verticale con un recipiente fissato al fusto. L'operazione viene ripetuta periodicamente su ciascuna pianta, ma sempre in zone diverse, avendo cura di non ritornare sullo stesso tracciato prima di 6-7 anni. Il lattice estratto dalle piante viene coagulato con fumi di legni resinosi per ottenere la \u201cpara\u201d, oppure con aggiunta di acido acetico o acido formico e successivamente essiccate a caldo per ottenere il \u201ccr\u00e8pe\u201d.\nLa gomma essiccata si ricava per diluizione del lattice al 15% e acidificazione con acido formico con conseguente coagulazione e precipitazione sul fondo; un successivo passaggio attraverso una calandra a cilindri rotanti le impartisce la forma di fogli lisci o crespati. Il prodotto \u00e8 poi inviato all'essiccamento in stufe in presenza di fumo di legna. Negli ultimi tempi la gomma \u00e8 stata immessa sul mercato anche sotto forma di balle ricavate per granulazione del coagulo, essiccamento e compressione in stampi.\nLa gomma essiccata, in balle, se ha subito un lungo processo di immagazzinamento che pu\u00f2 aver indotto cristallinit\u00e0, viene tagliata e riscaldata a 30\u00a0\u00b0C e quindi inviata ad un masticatore dove viene sminuzzata sia per poterla mescolare ad altre qualit\u00e0 di gomma sia per ridurne la viscosit\u00e0 che durante l'immagazzinamento pu\u00f2 essersi eccessivamente innalzata a causa dei processi di reticolazione. Segue una fase di miscelazione, che permette di aggiungere i componenti necessari a ottenere la resilienza e la resistenza meccanica proprie della gomma: i riempitivi per diminuire il costo e impartire resistenza meccanica (nero di carbone, silicato d'alluminio); antiossidanti e antiozonanti (arilammine, fenoli, diarilammine) per ridurre l'effetto dell'invecchiamento; plastificanti (acido stearico); oli per diminuire la viscosit\u00e0; composti di zolfo e acceleranti necessari per la vulcanizzazione.\nPer sovravulcanizzazione si ottiene l'ebanite, sostanza rigida e fragile, assai resistente agli agenti chimici.\nGomma stirolo (o stirene).\nMeglio note come gomme SBR (dall'inglese \"Styrene-Butadiene Rubber\"). Hanno discrete caratteristiche meccaniche, sono utilizzate, per il loro basso costo, in applicazioni relativamente non impegnative in sostituzione della gomma naturale, principalmente per pneumatici.\nGomma nitrile.\nMostrano elevata resistenza all'azione degli idrocarburi alifatici (meno agli aromatici), dei solventi non polari, degli oli e dei grassi, e resistenza alla temperatura anche fino a 130\u00a0\u00b0C. Sono sensibili all'ossidazione. Le gomme nitriliche, secondo la ISO 1629, sono identificate dalla sigla NBR.\nCopolimeri butadiene-vinilpiridina.\nHanno caratteristiche analoghe alle nitriliche, ma comportamento assai migliore alle basse temperature (al di sotto di\u00a0\u2013 30\u00a0\u00b0C)\nPolimeri del clorobutadiene (neoprene).\nHanno caratteristiche meccaniche leggermente inferiori a quelle della gomma naturale, ma miglior resistenza all'ossidazione, agli idrocarburi, alla temperatura. Il mix di caratteristiche, pur se ciascuna in assoluto non eccellente, li rende adatti a moltissime applicazioni. Viene utilizzato nell'industria e per la produzione dei tessuti delle mute subacquee.\nPolimeri e copolimeri di monoolefine.\nPolimeri dell'isobutilene.\nIl pi\u00f9 usato \u00e8 un copolimero con piccole quantit\u00e0 (max. 5%) di isoprene, che prende il nome di \"gomma butile\", le mescole basate su questo polimero hanno resistenza a trazione modesta, ma buona resistenza all'abrasione, al taglio, alla temperatura e soprattutto permeabilit\u00e0 ai gas particolarmente bassa, pertanto sono usate per fabbricare camere d'aria, membrane per autoclavi, isolanti per cavi ecc.\nElastomeri da polietilene.\nSi usano soprattutto due famiglie di materiali:\nUn polimero ottenuto per solfoclorurazione del polietilene (HYPALON), dotato di buona resistenza alla trazione, buon comportamento a freddo e a caldo, ottima resistenza all'ossidazione.\nI terpolimeri butadiene-etilene-propilene (EPDM), che hanno avuto una larga diffusione in quanto, a fronte di costi contenuti, offrono discrete caratteristiche meccaniche, buona resistenza alla temperatura ed ai solventi polari e, soprattutto, insensibilit\u00e0 all'ossidazione.\nElastomeri da fluoro-olefine.\nI composti organici altamente fluorurati sono caratterizzati da elevatissima resistenza chimica, comparabile al politetrafluoroetilene omopolimero. Tuttavia la sua elevata cristallinit\u00e0 lo rende pi\u00f9 affine ad una materia plastica che a un elastomero. Alcuni copolimeri del perfluoropropene presentano discrete caratteristiche meccaniche, ottima resistenza alla temperatura (inferiore solo alle gomme siliconiche) e al creep, e soprattutto resistenza alle aggressioni chimiche e agli idrocarburi anche aromatici che non ha paragoni, la resistenza non \u00e8 buona nei confronti dei solventi polari (acetone ecc).\nNormalmente questo tipo di gomme viene utilizzato in ambienti particolarmente aggressivi, come le atmosfere ossidanti o ricche di ossigeno. Alcuni di questi polimeri necessitano di un processo di vulcanizzazione diverso da quello termico, si usano perci\u00f2 perossidi in combinazione con alcuni catalizzatori. Questo genere di polimeri \u00e8 generalmente molto costoso e dedicato ad applicazioni particolari. Storicamente il primo elastomero fluorurato \u00e8 stato prodotto da DuPont: si tratta di un terpolimero TFE HFP VDF, il cui nome \u00e8 Viton.\nElastomeri acrilici.\nPolimeri e copolimeri dell'acrilato di etile e dell'acrilato di butile.\nHanno buona resistenza all'ossigeno e all'ozono anche a temperature elevate, e alla degradazione da raggi UV, sono utilizzati specialmente per rivestimenti e per conferire resistenza all'urto ad alcune materie plastiche.\nPolimeri dei fluoroacrilati.\nHanno buona resistenza a carburanti, lubrificanti, fluidi idraulici. Sono assai costosi e utilizzati prevalentemente in applicazioni aeronautiche.\nGomme al polisolfuro.\nQuesti materiali (Thiokol) sono preparati per reazione tra cloruro di etilene e polisolfuro di sodio e vulcanizzati generalmente con ossido di zinco. Hanno un'ottima resistenza agli oli ma caratteristiche meccaniche alquanto scadenti.\nGli impieghi principali sono il rivestimento dei rulli da stampa, dei tubi per adduzione olio o carburante, il rivestimento dei serbatoi autosigillanti per aerei militari.\nUna interessante applicazione \u00e8 quella degli adesivi-sigillanti bicomponenti, autovulcanizzanti a freddo, impiegati ad es. per la sigillatura dei giunti stradali.\nGomme poliestere.\nSono ottenute per copolimerizzazione tra poliesteri lineari (che hanno catene molecolari relativamente corte) e diisocianati (che legano le estremit\u00e0 delle catene suddette), vulcanizzando il tutto con perossidi.\nI materiali che si ottengono (Vulkollan, Adiprene, Vulcaprene, ecc.) hanno ottima resistenza alla trazione, allo strappo, all'abrasione, resistono all'aria a temperatura elevata (non quanto i fluorurati), e sono trasparenti.\nI materiali Vulkollan, Adiprene, sono marchi relativi ad elastomeri poliuretanici, con polioli di varia natura, non necessariamente poliesteri. La vulcanizzazione segue una prima fase di prepolimerizzazione e non vengono utilizzati perossidi.\nGomme siliconiche.\nHanno natura diversa da quella di tutti gli altri elastomeri, in quanto le loro molecole non sono catene di atomi di carbonio, ma di silicio e ossigeno alternati, cui si collegano gruppi laterali alchilici.\nLa principale caratteristica \u00e8 l'estrema resistenza alle temperature: infatti non si alterano fino a 250\u00a0\u00b0C e mantengono l'elasticit\u00e0 fino a -150\u00a0\u00b0C.\nInoltre resistono ottimamente all'ossigeno e all'ozono anche a caldo. Le caratteristiche meccaniche sono limitate, la resistenza agli idrocarburi clorurati e ai solventi ossigenati \u00e8 bassa.\nLa presenza di nerofumo causerebbe lo sviluppo di gas ad alta temperatura e favorirebbe la combustione, pertanto vengono utilizzati solo rinforzanti e cariche minerali (silice, caolino, carbonato di calcio).\nLa vulcanizzazione si esegue spesso per irraggiamento con particelle ad alta energia.\nGli elastomeri siliconici sono utilizzati per apparecchiature medicali, protesi, giocattoli, maschere, isolanti elettrici e guarnizioni, poich\u00e9 presentano:\nLavorazione della gomma.\nIl ciclo di lavorazione che porta dal polimero al prodotto finito pu\u00f2 essere suddiviso in quattro fasi:\nLa \"lavorazione\" o \"masticazione\" ha lo scopo di rendere l'elastomero molle e plastico, abbassandone il peso molecolare, cosicch\u00e9 sia pi\u00f9 facile incorporare gli additivi e le cariche. Si esegue in mescolatori chiusi a ruote dentate (Banbury), in macchine a cilindri o in estrusori (Gordon). La temperatura tende a innalzarsi e deve essere mantenuta attorno a 100-120\u00a0\u00b0C mediante raffreddamento.\nLa \"mescola\" si esegue nella stessa macchina, aggiungendo nell'ordine e nelle quantit\u00e0 prestabilite i vari additivi quali cariche, rinforzanti, stabilizzanti, protettivi, antiossidanti, plastificanti, l'agente vulcanizzante e i relativi acceleranti.\nNel frattempo si procede con la masticazione per ottenere una massa omogenea.\nLa \"formatura\" si fa per:\nDurante la calandratura o l'estrusione la temperatura viene mantenuta intorno ai 100\u00a0\u00b0C per mantenere plastico il materiale; nello stampaggio la formatura \u00e8 contemporanea alla vulcanizzazione.\nNormalmente i lattici coagulati non vengono utilizzati tali e quali, ma vengono sottoposti a vulcanizzazione, che consiste in un trattamento a caldo (alla temperatura di 140-180\u00a0\u00b0C) della gomma miscelata con opportuni additivi, quali zolfo, nero-fumo, cariche inerti, plastificanti ecc; la miscela meccanica da vulcanizzare si dice mescola. Durante questa operazione si ha la reticolazione della gomma, cio\u00e8 si creano legami tra le catene molecolari che ne impediscono lo scorrimento reciproco, la gomma perde cos\u00ec la plasticit\u00e0 e l'appiccicosit\u00e0. Durante la vulcanizzazione, la cui durata pu\u00f2 variare da 1 a 30 minuti a seconda della mescola e delle dimensioni del manufatto, il manufatto assume la forma definitiva.\nA seconda del tipo di oggetto che si vuole ottenere, la vulcanizzazione si effettua in stampi chiusi (stampaggio), o tra cilindri rotanti (calandratura), o in bagno di sali fusi dopo che il profilato \u00e8 stato estruso.\nGli estrusi e i calandrati vengono riscaldati per azione di aria calda o di vapore surriscaldato, oppure per immersione in acqua surriscaldata o in sali fusi. In certi casi si utilizza il riscaldamento a radiofrequenza o con radiazioni ad alta energia.\nNello stampaggio si usa riscaldare lo stampo (generalmente per mezzo dei piani della pressa che lo contiene) con vapore o pi\u00f9 facilmente tramite resistenze elettriche. La gomma si pu\u00f2 trovare in commercio sotto forma di stampati, trafilati, fustellati ottenuti da fogli, lastre, blocchi o accoppiati.\nUtilizzi.\nLe gomme sono ampiamente utilizzate per attenuare vibrazioni (per esempio negli antivibranti, nelle sospensioni e negli ammortizzatori), per guarnizioni di tenuta, per elementi di appoggio autobloccanti, tappeti antiscivolo, elementi elastici, scarpe, pneumatici, isolamento dei cavi elettrici, palle, palline da tennis, tubi per varie applicazioni, nastri trasportatori, borse per l'acqua calda, canotti, galleggianti e altri manufatti."}
{"id": "407310", "revid": "120056146", "url": "https://it.wikipedia.org/wiki?curid=407310", "title": "Elia Benamozegh", "text": "Biografia.\nNato a Livorno da genitori ebrei marocchini nativi di F\u00e8s e rimasto orfano del padre Avraham, fu avviato dallo zio, rabbi Yehuda Coriat, all'apprendimento del Talmud e della cabala. Da questi studi arriv\u00f2 alla convinzione che la cabala fosse fondamentale per la comprensione dell'ebraismo.\nFu rabbino di Livorno. Si riteneva fedele alla tradizione ebraica, non di meno era considerato un liberale. Alla sua morte fu sepolto nella stessa citt\u00e0 natale, nel cimitero di viale Ippolito Nievo."}
{"id": "407313", "revid": "1632387", "url": "https://it.wikipedia.org/wiki?curid=407313", "title": "Tina Turner", "text": "Con una carriera lunga pi\u00f9 di mezzo secolo, che va dagli anni sessanta agli anni duemila, \u00e8 stata definita \"La regina del rock and roll\". Nel 1991 \u00e8 stata inserita assieme all'ex marito Ike Turner nella Rock and Roll Hall of Fame, e nel 1967 \u00e8 diventata la prima artista afrostatunitense e la prima donna ad apparire sulla copertina della rivista \"Rolling Stone\". Nel 1986 ha ricevuto una stella sulla Hollywood Walk of Fame.\nHa dapprima conseguito successo commerciale a cavallo tra gli anni sessanta e settanta assieme al marito Ike Turner con il duo Ike &amp; Tina Turner, con il quale ha inciso singolo di fama internazionale come \"It's Gonna Work Out Fine\", \"River Deep - Mountain High\", \"Nutbush City Limits\" e, in particolare, la celebre cover di \"Proud Mary\" dei Creedence Clearwater Revival. I due divorziano professionalmente nel 1976 al termine di un rapporto sentimentale travagliato, a cui segue un periodo di oblio commerciale per la Turner. Durante gli anni ottanta ritorna al grande successo internazionale con l'album \"Private Dancer\" del 1984, certificato platino in vari paesi con milioni di copie vendute e la hit \"What's Love Got to Do with It\" che diventa il suo unico primo posto nella U.S. \"Billboard Hot 100\". Tale popolarit\u00e0 riacquisita continua con singoli da Top 10 come \"Better Be Good to Me\", \"Private Dancer\", \"We Don't Need Another Hero\", \"Typical Male\", la cover di \"The Best\" di Bonnie Tyler e \"I Don't Wanna Fight\". Nel 1999 pubblica il suo ultimo album \"Twenty Four Seven\" mentre al termine del \"\" nel 2009 si ritira dalle scene pubbliche.\nLa Turner ha ricevuto dodici Grammy Awards nel corso della sua carriera, di cui otto competitivi e quattro onorari, oltre a tre Grammy Hall of Fame e un Grammy Lifetime Achievement Award. Nel dicembre del 2005 \u00e8 stata insignita del Kennedy Center Honors per le sue performance artistiche, entrando a far parte di una ristretta cerchia di artisti comprendente anche Aretha Franklin, Ray Charles, Little Richard e Chuck Berry. Nel 2004 la rivista \"Rolling Stone\" l'ha inserita al 17\u00ba posto nella classifica dei migliori cantanti di sempre e al 63\u00ba posto nella classifica dei migliori artisti. Con oltre 100 milioni di copie vendute in tutto il mondo, la Turner \u00e8 una delle artiste di maggior successo nella storia della musica.\nNel 1993 \u00e8 stato realizzato \"Tina - What's Love Got to Do with It\", un film biografico sulla sua vita, adattato dalla sua omonima autobiografia. La Turner ha raccolto consensi anche come attrice, recitando nei film \"Tommy\" (1975), \"Mad Max oltre la sfera del tuono\" (1985) e \"Last Action Hero - L'ultimo grande eroe\" (1993).\nBiografia.\nGli inizi.\nTina Turner nasce a Nutbush, vicino a Brownsville, nello stato del Tennessee. All'et\u00e0 di dieci anni canta gi\u00e0 nel coro della chiesa della sua citt\u00e0, dove il padre Richard \u00e8 pastore. Nel 1956 i genitori si separano; Anna Mae e la sorella Alline vanno a vivere a Saint Louis. Qui incontra il musicista Ike Turner. Nel 1958 registrano il brano \"Boxtop\" che segna il debutto discografico della cantante con lo pseudonimo \"Little Ann\". Nel 1960, accompagnati dalle \"vocalist\" The Ikettes, pubblicano \"A Fool in Love\", il primo singolo in cui viene utilizzato lo pseudonimo \"Tina Turner\", che ottiene subito un notevole successo giungendo ai primi posti nelle classifiche internazionali. Tina e Ike si sposano alla fine del 1960 a Tijuana, ma il matrimonio viene invalidato perch\u00e9 Ike non ottiene il divorzio dalla prima moglie. Comunque Tina prende il cognome di Ike.\nIl primo singolo accreditato a Tina come artista solista, \"Too Many Ties That Bind\" fu pubblicato dall'etichetta \"Sonja Records\" nel 1964.\nTra gli anni sessanta e settanta il duo ottiene diversi successi tra cui \"Proud Mary\", cover dei \"Creedence Clearwater Revival\", che raggiunge il quarto posto nelle classifiche e diventa uno dei capisaldi del repertorio di Ike e Tina, assieme ad altri classici come \"River Deep - Mountain High\" e \"Nutbush City Limits\", scritta dalla stessa Tina.\nLa relazione con Ike fu per\u00f2 funestata dai continui abusi di lui, esasperati dalla sua grave dipendenza dalla cocaina, situazione che compromise gravemente il suo rapporto con Tina, tanto da condurlo a commettere su di lei abusi verbali e fisici continuati. Durante uno di questi litigi, al culmine dell'esasperazione, la Turner fuggi dall'hotel in cui la coppia si trovava. Nel 1976 la cantante chiese istanza di divorzio, che fu finalizzato il 29 marzo 1978.\nLa carriera solista: 1974-1983.\nNel 1975 appare nell'iconico ruolo dell'Acid Queen, una prostituta tossicodipendente in \"Tommy\", versione cinematografica dell celebre musical degli Who diretto da Ken Russell. La sua performance fu acclamata dalla critica.\nTra il 1974 e il 1979 pubblica quattro album da solista per la United Artists: \"Tina Turns the Country On!\" (1974), \"Acid Queen\" (1975), \"Rough\" (1978) e \"Love Explosion\" (1979), che non ottengono per\u00f2 alcun successo, non riuscendo a entrare in alcuna classifica musicale. Nonostante ci\u00f2, la Turner intensifica la sua attivit\u00e0 dal vivo, seppure in piccoli locali di cabaret di Las Vegas, e in seguito in tutti gli Stati Uniti d'America, finanziata dal produttore della United Artists Michael Stewart, grazie anche alle numerose apparizioni televisive che mantenevano alta la sua popolarit\u00e0. Nel 1977 effettua la sua prima tourn\u00e9e da solista in Australia, esperienza ripetuta nel 1979 col suo secondo tour \"Wild Lady of Rock 'n' Roll\". Nello stesso anno lavora anche in Italia come vedette fissa del variet\u00e0 del sabato sera della Rete 1 \"Luna Park\", condotto da Pippo Baudo, e appare come ospite anche al Festival di Sanremo.\nLa sua rinascita (sia personale sia artistica) avviene grazie all'incontro con Roger Davies, gi\u00e0 manager di Olivia Newton-John, che decide di gestire la carriera della Turner a partire dal febbraio del 1980, intensificando la sua attivit\u00e0 dal vivo sia negli Stati Uniti d'America sia in Europa, aprendo i concerti per Rod Stewart, che la vuole accanto a s\u00e9 anche durante una partecipazione al \"Saturday Night Live\", e per tre spettacoli dei Rolling Stones, si esibisce inoltre con Chuck Berry. Nel 1982 incide una cover di \"Ball of Confusion\" dei The Temptations per il team di produzione del Regno Unito B.E.F. di Robert Cray, che diventa un successo nelle discoteche europee. Il videoclip del brano fu tra i primi per un'artista donna afrostatunitense a essere programmato in heavy-rotation su MTV.\nLa rinascita ed il grande successo: 1983-2000.\nIn questo periodo, grazie al produttore e talent scout John S. Carter, il quale riesce a vincere l'opposizione della \"Capitol Records\" a ingaggiare la Turner, e anche all'insistenza di David Bowie, suo amico ed estimatore, riesce a ottenere un contratto discografico per tre album. Nel 1983 pubblica una cover del brano di Al Green \"Let's Stay Together\" che ottiene un grande successo soprattutto nel Regno Unito e la riporta in classifica negli Stati Uniti.\nMa \u00e8 nel 1984 che ottiene la definitiva consacrazione grazie all'album \"Private Dancer\", un successo da oltre venti milioni di copie vendute in tutto il mondo che la rilancia come star internazionale, grazie anche al traino del singolo \"What's Love Got to Do with It\", l'unico brano della sua carriera a toccare il primo posto della classifica statunitense dei singoli.\nNel 1985 partecipa a USA for Africa, un supergruppo di 45 celebrit\u00e0 della musica pop tra cui Michael Jackson, Lionel Richie, Stevie Wonder e Bruce Springsteen, cantando \"We Are the World\" prodotta da Quincy Jones e incisa a scopo benefico. I proventi raccolti con \"We Are the World\" vengono devoluti alla popolazione dell'Etiopia, afflitta in quel periodo da una disastrosa carestia. Il brano vince il Grammy Award come \"canzone dell'anno\", come \"disco dell'anno\", e come \"miglior performance di un duo o gruppo vocale pop\".\nNel 1985 \u00e8 nel cast di \"Mad Max - Oltre la sfera del tuono\" (con Mel Gibson), per il quale Tina Turner canta la canzone-tema del film \"We Don't Need Another Hero\" e \"One of the Living\" che lo apre. \"We Don't Need Another Hero\" raggiunge il secondo posto in classifica. Il successo discografico prosegue nel 1986 con \"Break Every Rule\", seguito da \"Foreign Affair\" del 1989 che contiene il singolo \"The Best\", uno dei suoi brani pi\u00f9 celebri.\nNel 1991 scrive anche una autobiografia che diventa subito un bestseller da cui nasce, due anni dopo, il film \"Tina - What's Love Got to Do with It\" diretto da Brian Gibson, con Angela Bassett e Laurence Fishburne, candidati entrambi al Premio Oscar, e per il quale la cantante incide anche la colonna sonora omonima. Nel 1995 incide il brano \"GoldenEye\", colonna sonora del diciassettesimo film di James Bond, scritto da Bono e The Edge degli U2.\nNel 1996 pubblica \"Wildest Dreams\", in cui \u00e8 contenuta la traccia \"Confidential\", composta dai Pet Shop Boys. Nel 1998 canta nel brano \"Cose della vita\", nel quale duetta con Eros Ramazzotti. Nel 1999 pubblica \"Twenty Four Seven\", album che ottenne un disco d'oro e che rappresenta a tutt'oggi, l'ultimo album di inediti della cantante.\nDal duemila in poi.\nNel febbraio del 2000 appare come \"guest star\" nella terza stagione della serie televisiva statunitense \"Ally McBeal\", dove recita nel ruolo di se stessa interpretando il singolo di lancio dell'album \"When the Heartache Is Over\" con il cast della serie.\nNel 2000, a supporto dell'album si imbarca nel \"Twenty Four Seven Tour\", divenuto il tour di maggior successo della sua carriera, nonch\u00e9 quello con i maggiori incassi del 2000, con oltre 100 milioni di dollari di introiti, durante il quale annuncia la sua intenzione di ritirarsi dalle scene per dedicarsi alla sua vita privata.\nNel 2004 esce il doppio cd \"All the Best\" contenente tre inediti (\"Open Arms\", \"Complicated Disaster\" e \"Something Special\") che raccoglie le sue migliori performance dall'inizio della carriera.\nNel 2006 duetta con Elisa nella canzone \"Teach Me Again\", singolo inserito nel film corale \"All the Invisible Children\", che denunciava la situazione dei bambini lavoratori in varie parti del mondo. I proventi del brano furono destinati al sostegno di progetti dell'Unicef per combattere la malnutrizione infantile in Africa.\nNel 2007 fonda assieme alle cantanti svizzere Regula Curti e Dechen Shak-Dagsay il gruppo spiritual \"Beyond\", un progetto che combina canti buddisti e musica corale cristiana. Il gruppo ha pubblicato quattro album tra il 2009 ed il 2017.\nNel 2008, per festeggiare i cinquant'anni di carriera, torna a esibirsi dal vivo nel \"\", da cui viene tratto un album e un DVD; il tour divenne uno dei pi\u00f9 visti della storia. Nel 2009 la cantante si ritira definitivamente dalla sua attivit\u00e0 dal vivo.\nNel 2013 la cantante divenne la persona pi\u00f9 anziana ad apparire sulla cover dell'edizione tedesca di Vogue all'et\u00e0 di 73 anni.\nNel dicembre 2016 l'artista ha annunciato che stava lavorando a \"Tina\", un musical basato sulla sua storia di vita, in collaborazione con Phyllida Lloyd e la casa di produzione \"Stage Entertainment\". Lo spettacolo \u00e8 stato inaugurato a Londra nell'aprile 2018 con Adrienne Warren nel ruolo principale, ripreso anche a Broadway nell'autunno del 2019.\nNell'ottobre 2018 \u00e8 stata pubblicata \"My Love Story\", la sua seconda biografia ufficiale. Dopo l'uscita del remix di Kygo di \"What's Love Got to Do with It\" nel luglio 2020, la Turner \u00e8 diventata l'unica artista ad avere una hit nella top 40 in sette decenni consecutivi nel Regno Unito.\nNell'agosto 2020, ha annunciato che il suo terzo libro, \"Happiness Becomes You: A Guide to Changing Your Life for Good\", sarebbe stato pubblicato a dicembre 2020 da \"Atria Books\" in Nord America e \"HarperCollins\" nel Regno Unito. Nel libro, Turner descrive in dettaglio come ha trasformato la sua vita e offre ai lettori una guida per superare le difficolt\u00e0 per vivere con gioia. Ha co-scritto il libro con l'autore americano Taro Gold e la cantante svizzera Regula Curti.\nVita privata.\nLa cantante ha avuto una lunga relazione artistica e personale con Ike Turner. Nel 2013, dopo avere vissuto quasi vent'anni con il compagno Erwin Bach nel paesino di K\u00fcsnacht, nei pressi di Zurigo, riceve la cittadinanza svizzera. Il 24 ottobre dello stesso anno, rinuncia al passaporto statunitense e alla doppia cittadinanza, mantenendo solo quella elvetica.\nTurner ha rivelato nel suo libro di memorie del 2018 \"\" di avere sofferto di malattie potenzialmente letali. Nel 2013, tre settimane dopo il suo matrimonio con Erwin Bach, ha avuto un ictus e ha dovuto sottoporsi a un lungo periodo di riabilitazione per imparare a camminare di nuovo. Nel 2016 le \u00e8 stato diagnosticato un cancro intestinale. La Turner ha optato per i rimedi omeopatici per curare la sua ipertensione che alla fine le ha provocato danni ai reni e un'insufficienza renale. Le fu consigliato un trapianto di reni ma le possibilit\u00e0 di ricevere un rene erano scarse e fu esortata a iniziare la dialisi. Turner valut\u00f2 il suicidio assistito e si iscrisse a \"Exit\", un'associazione che ne guida il processo, ma Bach si offr\u00ec di donarle un rene. Il trapianto ha avuto luogo il 7 aprile 2017.\nIl 4 luglio 2018 si suicida a 59 anni Craig Raymond Turner, il primogenito della cantante, avuto a 18 anni da Raymond Hill, sassofonista della sua band Kings of Rhythm.\nLa Turner si \u00e8 definita \"battista buddista\", alludendo alla sua educazione nella chiesa battista e alla sua successiva conversione al buddismo. Durante la sua infanzia e la prima et\u00e0 adulta la Turner appartenne alla religione battista, ma in un'intervista del 2016 dichiar\u00f2 \"Mi considero definitivamente una buddista\". La Turner inizi\u00f2 a praticare il buddismo di Nichiren nel 1973 dopo averlo scoperto tramite un'amica di Ike di nome Valerie Bishop. In un'intervista dell'agosto 2011 allo Shambhala Sun, Turner dichiar\u00f2 di avere aderito agli insegnamenti e ai valori dell'associazione buddista Soka Gakkai International. Turner ha dichiarato in un'intervista dell'agosto 2018 a World Tribune che durante i periodi pi\u00f9 difficili della sua vita praticava il buddismo quattro ore al giorno e, sebbene non pratichi pi\u00f9 cos\u00ec tanto, mantiene ancora una pratica quotidiana."}
{"id": "407316", "revid": "1318658", "url": "https://it.wikipedia.org/wiki?curid=407316", "title": "Salviamo il salvabile", "text": ""}
{"id": "407318", "revid": "31465", "url": "https://it.wikipedia.org/wiki?curid=407318", "title": "Copertone", "text": ""}
{"id": "407320", "revid": "1543377", "url": "https://it.wikipedia.org/wiki?curid=407320", "title": "Reggiane Re.2002", "text": "Il Reggiane Re.2002 \"Ariete\" era un monoplano monomotore italiano sviluppato durante la seconda guerra mondiale. Rappresentava un'evoluzione del precedente progetto Reggiane, il Re.2000, integrando alcune delle modifiche gi\u00e0 introdotte con il Re.2001. Venne impiegato dalla Regia Aeronautica, per poco pi\u00f9 di un anno. Trov\u00f2 anche un limitato impiego con la Luftwaffe che lo utilizz\u00f2 in operazioni contro la resistenza francese. Tra tutti i velivoli della Reggiane fu quello prodotto nel maggior numero di esemplari, se non si considerano i Re.2000 prodotti su licenza in Ungheria.\nStoria del progetto.\nProgettato dall'ingegner Roberto Longhi, con la collaborazione dell'ing. Antonio Alessio, il Re.2002 era una evoluzione del Re.2000, del quale riprendeva le linee esteriori ma dal quale si distaccava per l'impiego del pi\u00f9 potente motore radiale Piaggio P.XIX R.C.45 \"Turbine\" (capace di erogare la potenza di 1\u00a0160 CV, circa 160 CV in pi\u00f9 rispetto al Piaggio P.XI montato sul predecessore) e per la differente struttura delle ali.\nLa scelta di tornare ad un velivolo dotato di motore stellare, dopo i positivi riscontri avuti con il motore a V Daimler-Benz DB 601 montato sui Reggiane Re.2001, derivava principalmente dalla necessit\u00e0 di affrancare la produzione dei velivoli dalle ridotte consegne di motori DB 601 (originali o di produzione su licenza da parte dell'Alfa Romeo) che venivano assegnati prioritariamente all'Aermacchi per la realizzazione del M.C.202; inoltre il progettista Longhi era, secondo alcune fonti, un sostenitore del motore \"stellare\".\nVa infatti ricordato che il motore \"radiale\" o \"stellare\", pur avendo un impatto superiore al motore in linea sull'aerodinamica (soprattutto se il radiatore del motore in linea era piccolo e discretamente aerodinamico) aveva anche dei vantaggi: era molto pi\u00f9 robusto e facile da mantenere operativo, poteva incassare danni gravi continuando a funzionare fattore, quest'ultimo, importantissimo per gli assaltatori e i velivoli che agivano a stretto contatto con il fuoco contraereo nemico, infine richiedeva manodopera meno specializzata per essere costruito.\nPer quanto riguarda le ali, il Re.2002 utilizzava le soluzioni gi\u00e0 introdotte con il Re.2001, in particolare la struttura trilongherone, in luogo di quella pentalongherone del Re.2000, cos\u00ec come venne confermato l'abbandono della soluzione dei serbatoi di carburante \"integrati\" nella struttura che caratterizzava il \"Falco\" e che ne aveva determinato le sorti.\nAncora dal punto di vista esteriore, il Re.2002 richiamava, come gi\u00e0 le altre realizzazioni dell'ingegner Longhi, le linee aerodinamiche dei velivoli statunitensi \"firmati\" da Aleksandr Nilolaevi\u010d Prokof'ev-Severskij e Alexander Kartveli: il Seversky P-35 ed il successivo Republic P-43 Lancer.\nIl primo prototipo del Re.2002, che vol\u00f2 nell'ottobre 1940, circa tre mesi dopo il primo volo del Re.2001, venne costruito impiegando la cellula di un Re.2000 (matricola MM.454). Un precedente velivolo (matricola MM.453) avrebbe dovuto impiegare il motore Fiat A.76 da 1\u00a0000\u00a0CV ma la sua realizzazione non venne portata a termine.\nIl Re.2002, a causa di difficolt\u00e0 nella messa a punto del propulsore (che risult\u00f2 sempre carente in quanto ad affidabilit\u00e0), venne trasferito al Centro Sperimentale della Regia Aeronautica (basato presso l'Aeroporto di Guidonia) solo il 24 marzo del 1941.\nLa Regia Aeronautica emise il primo ordine per il Re.2002 otto mesi dopo: nel novembre del 1941 vennero richiesti 100 esemplari del cacciambombardiere convertendone parzialmente uno relativo a velivoli del modello Re.2001. La prima consegna ebbe luogo il 18 maggio 1942, ma per vedere il secondo velivolo si dovette aspettare fino al successivo 28 novembre.\nIl progetto del Re.2002 non sub\u00ec ulteriori sviluppi; risultano prodotti diciotto esemplari con specifiche, ma non meglio dettagliate, modifiche per l'impiego come bombardiere a tuffo ed un solo Re.2002bis (matricola MM.7327) che impiegava l'ala del Re.2005 che fu portato in volo il 12 luglio del 1943 ma successivamente nuovamente convertito agli standard di serie.\nAlcune fonti bibliografiche indicano l'interesse della Luftwaffe per una versione motorizzata con il radiale BMW 801 del quale sarebbe stata iniziata la costruzione di una prima cellula andata distrutta nel bombardamento degli stabilimenti delle Officine Meccaniche Reggiane avvenuti nei primi giorni di gennaio del 1944.\nA causa degli stessi bombardamenti e della difficolt\u00e0 di reperire documentazione certa, non \u00e8 nemmeno possibile risalire al numero esatto di esemplari prodotti, che viene indicato tra le 225 e le 261 unit\u00e0.\nTra le incertezze che emergono nella storia del Re.2002 va annoverata, almeno in parte, anche la denominazione: mentre la maggioranza delle fonti bibliografiche riporta (come detto) Ariete, si riscontra anche l'indicazione di Ariete II indicando come Ariete I la denominazione attribuita al Re.2001.\nTecnica.\nStruttura.\nIl Re.2002 era un monoplano ad ala bassa, a sbalzo, dalla struttura interamente metallica. Monomotore e monoposto, aveva fusoliera di sezione circolare, realizzata in duralluminio con struttura a guscio e rivestimento lavorante. L'abitacolo era disposto nella parte centrale della fusoliera ed era dotato di cappottina ribaltabile lateralmente. Nel prototipo, diversamente da quanto poi realizzato negli esemplari delle serie produttive, la vetratura proseguiva anche alle spalle del pilota.\nL'ala aveva pianta ellittica ed era anch'essa realizzata in duralluminio e rivestimento lavorante; solo gli alettoni, disposti nella parte esterna delle semiali, erano rivestiti in tela. In analogia a quanto gi\u00e0 avvenuto sul Re.2001, l'ala del Re.2002 era trilongherone e conteneva serbatoi di carburante autostagnanti, senza riproporre la soluzione dell'ala stagna pentalongherone che aveva caratterizzato il Re.2000.\nGli impennaggi erano di tipo classico, con l'equilibratore collocato alla base della deriva.\nIl carrello d'atterraggio era di tipo triciclo posteriore; gli elementi principali (dotati di singola ruota) si ritraevano, con movimento di rotazione di 90\u00b0 (secondo il sistema denominato Curtiss, dall'azienda che per prima lo impieg\u00f2), all'interno delle semiali: la gamba era alloggiata in un'apposita carenatura, mentre le ruote (girate di piatto) rientravano completamente all'interno dello spessore alare. Il ruotino di coda, pur essendo orientabile, non era di tipo retrattile.\nMotore.\nIl motore installato sul Re.2002 era, come detto, di tipo radiale: si trattava del 14 cilindri (disposti su doppia stella) Piaggio P.XIX R.C.45 \"Turbine\", raffreddato ad aria, capace di sviluppare la potenza di 1\u00a0160 CV. Il propulsore, pur tra i pi\u00f9 potenti radiali disponibili all'epoca in Italia, fu afflitto nel corso del proprio sviluppo da problemi di affidabilit\u00e0 tanto consistenti da ritardare l'inizio della produzione dei primi esemplari del velivolo: trascorsero infatti circa 5 mesi tra il primo volo del prototipo ed il suo invio al Centro Sperimentale della Regia Aeronautica presso l'aeroporto di Guidonia.\nAnche l'elica era realizzata dalla Piaggio: era tripala, di costruzione metallica, a passo variabile in volo.\nArmamento.\nIl Re.2002 era armato con due mitragliatrici Breda-SAFAT calibro 12,7\u00a0mm posizionate al di sopra del motore, sparanti (sincronizzate) attraverso il disco dell'elica (con 840 colpi totali) e con altre due mitragliatrici (calibro 7,7\u00a0mm, con proiettili complessivamente) alloggiate all'interno delle ali.\nErano inoltre previsti tre attacchi (uno al di sotto della fusoliera ed uno sotto ciascuna semiala) per carichi di caduta o serbatoi supplementari di carburante. Il carico trasportabile poteva arrivare fino a 650\u00a0kg di bombe; venne valutato anche l'impiego di un silurotto \"MAS.450/125/3,63\", tuttavia questa soluzione non ebbe alcun seguito operativo.\nImpiego operativo.\nRegia Aeronautica.\n L'ordine per la prima serie di 100 esemplari venne evaso definitivamente nel mese di luglio del 1943, mentre della seconda serie (un nuovo ordine di 100 esemplari) solo 47 esemplari vennero consegnati prima che fosse reso noto l'armistizio. Le fonti bibliografiche indicano inoltre l'esistenza di ordini per altri 500 esemplari che non furono mai portati a termine.\nI primi reparti a ricevere gli Ariete furono (a novembre o dicembre del 1942) la 239\u00aa e la 209\u00aa Squadriglia del 102\u00ba Gruppo, a sua volta inquadrato nel 5\u00ba Stormo; il mese successivo altri velivoli vennero assegnati alla 208\u00aa ed alla 238\u00aa Squadriglia del 101\u00ba Gruppo, anch'esso facente parte del 5\u00ba Stormo. All'epoca entrambi i reparti erano basati presso l'aeroporto di Lonate Pozzolo. Il 102\u00ba Gruppo venne trasferito dapprima a Reggio Emilia (14 maggio) e subito dopo (25 maggio) a Tarquinia.\nLo sbarco alleato in Sicilia del 10 luglio 1943, segn\u00f2 l'inizio di un'intensa attivit\u00e0 per le squadriglie equipaggiate con i Re.2002: in quella data i due Gruppi vennero trasferiti a Crotone da dove i velivoli decollarono per le loro missioni di contrasto del nemico al costo di perdite elevate; tra queste si registra (proprio in occasione della prima missione) quella del comandante dello stormo, il colonnello Guido Nobili. Tra i risultati ottenuti durante questi attacchi spiccano i danni causati alla corazzata inglese , costretta a rientrare a Malta. L'unit\u00e0 per\u00f2 sub\u00ec un danno marginale, ritornando operativa poco tempo dopo, tanto che pot\u00e9 prendere parte alle operazioni relative allo sbarco a Salerno del 9 settembre successivo. Il 13 luglio diversi Re.2002 rimasero distrutti al suolo nei bombardamenti condotti dagli alleati sull'aeroporto di Crotone che, come risulta da una nota emessa dal comando della 4\u00aa Squadra la mattina del 18 luglio, venne dichiarato \"inatterrabile\".\nNei giorni successivi 10 Re.2002 furono assegnati al 50\u00ba Stormo, i cui 28 Fiat G.50 fino ad allora in uso erano andati perduti nel bombardamento a Crotone, che venne trasferito a Lonate Pozzolo; il reparto venne per\u00f2 sciolto in relazione agli eventi dell'8 settembre.\nIl 3 settembre 1943 la Eighth Army, parte delle Forze armate britanniche, inizi\u00f2 lo sbarco in Calabria. Contro queste truppe la Regia Aeronautica mise in atto una delle ultime azioni operative: lo stesso giorno 15 Re.2002 del 5\u00ba Stormo Assalto attaccarono le forze da sbarco, mentre il giorno successivo i velivoli impegnati furono 17; il 4 settembre, tra gli altri, venne ucciso in combattimento il nuovo comandante del reparto, il maggiore Giuseppe Cenni, abbattuto da uno Spitfire britannico.\nMolti dei Re.2002 sopravvissuti ai combattimenti dell'estate del 1943 tornarono ben presto in combattimento con la Regia Aeronautica (divenuta forza armata cobelligerante); non si hanno, al contrario, notizie di esemplari operanti con l'Aeronautica Nazionale Repubblicana. Altri velivoli, come quelli appartenenti al 50\u00b0 requisiti sul campo d'aviazione o di nuova produzione, furono impiegati dalla Luftwaffe.\nAeronautica Cobelligerante Italiana.\nIl giorno 8 settembre 1943 il 5\u00ba Stormo, con i ventiquattro Reggiane Re.2002 residui (di cui solo dodici dichiarati operativi), era schierato sull'aeroporto di Manduria e gi\u00e0 il giorno 18 era in azione contro naviglio tedesco diretto a Corf\u00f9. Il 21 settembre tre Re.2002 presero parte ad azioni di attacco contro le truppe tedesche impegnate a Cefalonia.\nTra le operazioni realizzate nel mese di ottobre, a partire dal quale l'aviazione italiana cominci\u00f2 le operazioni nei Balcani a supporto dei partigiani jugoslavi di Tito, viene ricordato l'attacco alla base della Luftwaffe a Scutari, cui presero parte dieci Re.2002 del 5\u00ba Stormo.\nOrmai provati dall'impiego operativo e sovente afflitti da problemi al motore, gli undici Re.2002 superstiti vennero ritirati dal servizio di prima linea il 2 giugno 1944 ed assegnati alla Scuola Addestramento Caccia di Lecce-Leverano. Complessivamente la loro vita operativa era durata meno di dodici mesi.\nL'asso del Re.2002.\nIl pilota pi\u00f9 abile e decorato sui Re.2002 fu il leggendario asso Giuseppe Cenni: venne insignito della medaglia d\u2019Oro e 6 d\u2019Argento V.M., Croce di Ferro tedesca di 2\u00aa classe e 2 promozioni per merito di guerra. Inizi\u00f2 quale pilota da caccia a 21 anni con 8 vittorie nella Guerra civile spagnola e nella 2\u00aa Guerra Mondiale pass\u00f2 alla specialit\u00e0 del Tuffo, prima sui Ju 87 Stuka poi sui Re.2002. Oper\u00f2 sui fronti: Mediterraneo, Greco Albanese, Jugoslavo, Cirenaica sulla munitissima piazza di Tobruch, ancora Mediterraneo e le difficilissime azioni notturne su Malta. Fu anche l\u2019ideatore dello Skip Bombing o \u201cPicchiata Cenni\u201d con gli Stuka. Nel febbraio del \u201843 fu chiamato dall'ingegner Longhi per la difficile messa a punto del Re.2002 e, a 28 anni, divenne il pi\u00f9 giovane Comandante di Stormo della Regia Aeronautica, Stormo che verr\u00e0 a lui intitolato. Fu cos\u00ec inviato prima a contrasto dell\u2019invasione degli Alleati della Sicilia e poi della Calabria. Perder\u00e0 la vita il 4 settembre 1943 al comando del 5\u00ba Stormo: l'armistizio era gi\u00e0 stato firmato ma non ancora reso noto. Celebre \u00e8 il suo grido \"\u201cValzer!\u201d\" l\u2019invito al \u201cTuffo\u201d che usava Cenni con i suoi piloti sugli Stuka e i Re.2002.\nLuftwaffe.\nCome gi\u00e0 accennato, prima dell'armistizio la Germania aveva dimostrato un certo interesse nei confronti del Re.2002: in particolare pi\u00f9 fonti bibliografiche riportano una richiesta per trecento esemplari, dotati dell'ala stagna (come nel Re.2001) e di motore BMW 801 (anche in questo caso si trattava di un radiale a 14 cilindri); del progetto risulterebbe parzialmente costruita una sola fusoliera, mentre ulteriori sviluppi furono impediti dalla completa distruzione degli stabilimenti delle Officine Meccaniche Reggiane, in seguito ai bombardamenti del 7 e 8 gennaio 1944.\nL'impiego operativo dei circa sessanta cacciabombardieri Re.2002, requisiti sul campo o ricevuti nuovi di fabbrica, fu dapprima in qualit\u00e0 di trainatori per bersagli (inquadrati nella Luftflotte 3). In seguito almeno parte dei Re.2002 fu trasferita al \"Geschwader Bongart\" (dal nome del suo comandante, Hermann Joseph von dem Bongart) e destinata al contrasto della resistenza francese. Schierati, tra gli altri, presso gli aeroporti di Bourges, Ch\u00e2teauroux e Clermont-Ferrand, furono impiegati nella \"battaglia del Vercors\" del luglio 1944."}
{"id": "407330", "revid": "1610933", "url": "https://it.wikipedia.org/wiki?curid=407330", "title": "Ernst Eduard Kummer", "text": "Biografia.\nStudi\u00f2 alla Universit\u00e0 di Halle. Fu apprezzato da Carl Jacobi e Peter Dirichlet e fu in amicizia con Karl Weierstrass.\nSpos\u00f2 Ottilie, cugina del compositore Felix Mendelssohn. Altamente specializzato in matematica applicata, Kummer istru\u00ec gli ufficiali dell'armata tedesca in balistica. Successivamente, insegn\u00f2 per dieci anni al \"gymnasium\" (l'equivalente tedesco del liceo), dove ispir\u00f2 la carriera matematica di Leopold Kronecker. Si ritir\u00f2 dall'insegnamento e dalla ricerca matematica nel 1890.\nContributi matematici.\nKummer diede diversi contributi alla matematica in diverse aree; codific\u00f2 alcune delle relazioni tra diverse serie ipergeometriche (relazioni di contiguit\u00e0). La superficie di Kummer si ottiene facendo il quoziente tra una variet\u00e0 abeliana a due dimensioni e il gruppo ciclico {1, \u22121}: si tratta di uno dei primi \"orbifold\", cio\u00e8 di un oggetto geometrico ottenuto da uno pi\u00f9 semplice identificando due suoi punti. La superficie di Kummer possiede 16 punti singolari, il massimo per una superficie del quarto ordine; la sua geometria fu studiata in maniera pi\u00f9 approfondita nel diciannovesimo secolo). Si vedano anche la funzione di Kummer e l'anello di Kummer.\nKummer e l'ultimo teorema di Fermat.\nKummer inoltre dimostr\u00f2 l'ultimo teorema di Fermat per un'ampia classe di esponenti primi (vedere anche numero primo, gruppo ideale di classi). I suoi metodi erano forse pi\u00f9 vicini all'aritmetica p-adica che alla teoria degli ideali, come si cap\u00ec pi\u00f9 tardi, nonostante il termine \"ideale\" nascesse proprio in questo contesto. Studi\u00f2 quella che pi\u00f9 tardi fu chiamata estensione di Kummer del campo; tale estensione si ottiene aggiungendo un'radice ennesima al campo che gi\u00e0 contiene un'Radice ennesima dell'unit\u00e0. Questa rappresenta una significativa estensione della teoria dell'estensione quadratica, e la teoria di genere delle forme quadratiche (associata alla bitorsione del gruppo di classe). Come tale essa \u00e8 tuttora alla base della teoria dei campi di classe."}
{"id": "407332", "revid": "767487", "url": "https://it.wikipedia.org/wiki?curid=407332", "title": "Distretto di Losanna", "text": "Il distretto di Losanna (\"Lausanne\" in francese) \u00e8 un distretto del Canton Vaud, in Svizzera. Confina con i distretti di Morges a ovest, di Cossonay a nord-ovest, di Echallens a nord, di Oron a nord-est, di Lavaux a est e con la Francia (dipartimento dell'Alta Savoia nel Rodano-Alpi) a sud. Il capoluogo \u00e8 Losanna (\"Lausanne\"). Comprende una parte del lago di Ginevra."}
{"id": "407336", "revid": "110157", "url": "https://it.wikipedia.org/wiki?curid=407336", "title": "Distretto di Rolle", "text": "Il distretto di Rolle \u00e8 stato un distretto del Canton Vaud, in Svizzera. Confinava con i distretti di Nyon a ovest, di Aubonne a nord, di Morges a est e con la Francia (dipartimento dell'Alta Savoia nel Rodano-Alpi) a sud. Il capoluogo era Rolle. Comprendeva una parte del lago di Ginevra.\nIn seguito alla riforma territoriale entrata in vigore nel 2008 il distretto \u00e8 stato soppresso e i suoi comuni sono entrati a far parte del distretto di Nyon, tranne Allaman che si \u00e8 unito al distretto di Morges.\nAmministrativamente era diviso in 2 circoli e 13 comuni:"}
{"id": "407349", "revid": "2941927", "url": "https://it.wikipedia.org/wiki?curid=407349", "title": "Jacques Binet", "text": ""}
{"id": "407356", "revid": "125076667", "url": "https://it.wikipedia.org/wiki?curid=407356", "title": "Numeri primi cugini", "text": "In matematica, due numeri primi cugini sono una coppia di numeri primi che differiscono di quattro; si confronti questo con i numeri primi gemelli, coppie di numeri primi che differiscono di due, e i primi sexy, coppie di numeri primi che differiscono di sei. I primi cugini (sequenze A023200 e A046132 in OEIS) inferiori a 1000 sono:\nDa maggio 2009, la pi\u00f9 grande coppia di primi cugini conosciuta \u00e8 (\"p\", \"p\"+4) per\ndove 9001# \u00e8 un primoriale. Tale numero \u00e8 stato scoperto da Ken David e ha 11594 cifre.\nLa pi\u00f9 grande coppia conosciuta di primi probabili cugini \u00e8 formata da\nHa 29629 cifre ed \u00e8 stata scoperta da Angel, Jobling e Augustin. Mentre il primo di questi numeri \u00e8 stato provato essere primo, non c'\u00e8 alcun test di primalit\u00e0 conosciuto per determinare se il secondo sia primo o meno.\nDalla prima congettura di Hardy-Littlewood segue che i primi cugini hanno la stessa densit\u00e0 asintotica dei numeri primi gemelli. Una costante analoga della costante di Brun per i primi gemelli pu\u00f2 essere definita per i primi cugini, omettendo il termine iniziale (3, 7):\nUsando i primi cugini fino a 242, il valore di\"B\"4 \u00e8 stato stimato da Marek Wolf nel 1996 come\nQuesta costante non deve essere confusa con la costante di Brun per le quadruple di primi, che spesso \u00e8 anch'essa denotata con \"B\"4."}
{"id": "407360", "revid": "124604436", "url": "https://it.wikipedia.org/wiki?curid=407360", "title": "Distretto di Nyon", "text": "Il distretto di Nyon \u00e8 un distretto del Canton Vaud, in Svizzera. Confina con i distretti di La Vall\u00e9e a nord, di Aubonne e di Rolle a est, con il Canton Ginevra a sud e con la Francia (dipartimenti dell'Alta Savoia a est e dell'Ain a ovest nel Rodano-Alpi e del Giura nella Franca Contea a nord-ovest). Il capoluogo \u00e8 Nyon. Comprende una parte del lago di Ginevra.\nComuni.\nAmministrativamente \u00e8 diviso in 47 comuni:"}
{"id": "407367", "revid": "17654", "url": "https://it.wikipedia.org/wiki?curid=407367", "title": "Numero primo cugino", "text": ""}
{"id": "407371", "revid": "22166", "url": "https://it.wikipedia.org/wiki?curid=407371", "title": "Primo gemello", "text": ""}
{"id": "407385", "revid": "118949069", "url": "https://it.wikipedia.org/wiki?curid=407385", "title": "Muppet Show", "text": "Il Muppet Show (\"The Muppet Show\") \u00e8 una trasmissione televisiva ideata dallo statunitense Jim Henson, andata in onda dal 1976 al 1981.\nI protagonisti sono dei curiosi pupazzi detti Muppet, dalla fusione tra le parole inglesi \"marionette\" (marionetta) e \"puppet\" (pupazzo). Jim Henson (animatore materiale anche di alcuni dei protagonisti), gi\u00e0 presenza importante del programma Sesame Street (in Italia come \"Sesamo apriti\"), che ha in parte rivoluzionato il mondo della televisione per bambini, riusc\u00ec con questo programma a collocare i suoi pupazzi in una cornice rivolta ad un pubblico di adulti.\nOgni puntata della serie ha come ospite speciale un artista che interagisce con i Muppet, alla maniera di un famoso show televisivo statunitense, l'Ed Sullivan Show.\nIl \"Muppet Show\" \u00e8 stato sicuramente il pi\u00f9 grande successo dei Muppet essendo andato in onda in pi\u00f9 di 100 paesi.\nNonostante il programma sia stato prodotto negli Stati Uniti, lo spettacolo viene trasmesso per la prima volta nel Regno Unito.\nPersonaggi.\nFra i Muppet principali si ricordano Kermit (la rana che presenta lo show), la maialina diva dello spettacolo Miss Piggy, l'extraterrestre stuntman che si crede un artista Gonzo, il truce batterista Animal, l'orso comico poco divertente Fozzie, il cane pianista Rowlf, Sam l'aquila americana(il censore dello spettacolo), Pepe il Re dei Gamberi e animali di altre specie. Non sono mancati dei Muppet umani, tra cui l'incomprensibile cuoco svedese Olaf, i due stravaganti scienziati Dott. Bunsen Honeydew e Beaker, l'assistente del backstage Scooter, la band di Dr. Denti e gli Electric Mayhem e i due spettatori abituali dello show Statler e Waldorf. Questi sono una coppia di uomini anziani seduti su un palco posto alla destra dell'ipotetico proscenio del teatro di posa che sono soliti commentare, quasi sempre negativamente, i contenuti dello spettacolo e ai quali tocca la battuta conclusiva di ogni puntata, al termine della sigla finale.\nTrama.\nLa trama del \"Muppet Show\" consiste in uno spettacolo di variet\u00e0 in un vecchio teatro organizzato ogni settimana dai Muppet. Ogni spettacolo presenta canzoni e sketch senza una particolare attinenza fra loro (a meno che non ci sia un tema speciale come halloween o le storie di Mille e una notte). Oltre a parodiare il variet\u00e0 televisivo cos\u00ec come era diffuso negli Stati Uniti negli anni 60 e 70, il \"Muppet Show\" ripete anche i meccanismi del classico contenitore (che in quegli anni era arrivato anche nel palinsesto italiano), con numerose rubriche che parodiano la fiction (la pi\u00f9 famosa \u00e8 \"Maiali nello spazio\" o \"Pigs in Space\", titolo originale, parodia di \"Star Trek\") e stacchi musicali. L'ospite di turno prende parte allo show dove si alternano canzoni inedite in chiave parodistica a coreografie di brani famosi.\nTra i tanti, ha generato numerosi tentativi di imitazione da parte degli ammiratori il \"balletto\" del brano \"Mah-n\u00e0 mah-n\u00e0\", successo discografico del musicista Piero Umiliani, riproposto per l'occasione nella prima puntata della serie da un curioso hippy dalla barba salvaggia chiamato Mahna Mahna attorniato da strane creature rosa dotate di corna di nome Snowths, facendo riscuotere, a scoppio ritardato, un certo successo discografico anche al brano stesso.\nIl modo migliore per ridere dei lazzi del Muppet \u00e8 quello di conoscere a fondo la televisione statunitense coeva, e in parte anche la musica pop, per coglierne ogni sfumatura e riferimento socioculturale. Di riflesso, il Muppet ne illustra, a volte ridicolizzandole, alcune salienti caratteristiche.\nNegli spazi fra un numero e altro dello spettacolo, avvengono storie particolari nel backstage che costituiscono la trama principale dell'episodio. Nelle trame vengono coinvolti a volte anche gli ospiti speciali.\nEpisodi.\nEpisodi pilota.\nPrima della messa in onda del \"Muppet Show\" nel 1976, Jim Henson ha prodotto due episodi pilota di prova, trasmessi solo negli Stati Uniti.\nSketch ricorrenti.\nDai normali sketch si distinguono gli sketch ricorrenti che compaiono in pi\u00f9 di un episodio del \"Muppet Show\". Questi sketch vengono divisi in vari episodi.\nGli sketch sono:"}
{"id": "407401", "revid": "1776051", "url": "https://it.wikipedia.org/wiki?curid=407401", "title": "La Rippe", "text": "La Rippe (toponimo francese) \u00e8 un comune svizzero di 1\u00a0158 abitanti del Canton Vaud, nel distretto di Nyon.\nStoria.\nNel 1826 la frazione di Tranchepied fu scorporata da Ch\u00e9serex e assegnata a La Rippe.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "407406", "revid": "1008732", "url": "https://it.wikipedia.org/wiki?curid=407406", "title": "Prima luce", "text": "La prima luce \u00e8 l'evento in cui un telescopio, o un strumento astronomico, viene usato per la prima volta dopo la sua costruzione. Per estensione, il termine indica anche la prima immagine ottenuta con il telescopio. \nTipicamente, questa prima immagine non ha molto valore scientifico, ma serve piuttosto a verificare lo stato generale della strumentazione. Quindi, in genere, vengono scelti come obiettivi oggetti celesti ben noti.\nIn questa fase la calibrazione pu\u00f2 durare svariati mesi"}
{"id": "407407", "revid": "339392", "url": "https://it.wikipedia.org/wiki?curid=407407", "title": "Buddenbrook", "text": ""}
{"id": "407409", "revid": "77358", "url": "https://it.wikipedia.org/wiki?curid=407409", "title": "Tftp", "text": ""}
{"id": "407419", "revid": "287204", "url": "https://it.wikipedia.org/wiki?curid=407419", "title": "Riserva naturale di Berenty", "text": "La riserva naturale di Berenty \u00e8 una riserva privata di appena 2,5\u00a0km\u00b2 nel sud del Madagascar, a circa 75\u00a0km da Fort Dauphin, nata nel 1936 per iniziativa del francese Henri de Heaulme.\nFauna.\nLa riserva \u00e8 famosa soprattutto per la facilit\u00e0 con cui possono essere avvistati al suo interno lemuri quali il \"Lemur catta\" con la sua caratteristica coda ad anelli, il sifaka di Verreaux (\"Propithecus verreauxi\"), con la caratteristica andatura saltellante, ed il notturno \"Microcebus murinus\". Altri mammiferi presenti sono il tenrec, la civetta delle palme indiana (\"Paradoxurus hermaphroditus\") e la volpe volante (\"Pteropus rufus\").\nSi possono inoltre incontrare oltre 80 specie di uccelli differenti (tra i quali il pigliamosche del paradiso (\"Terpsiphone mutata\"), la poiana del Madagascar (\"Buteo brachypterus\"), il vanga azzurro (\"Cyanolanius madagascarinus\") e il coua di Coquerel (\"Coua coquereli\")) e 26 specie di rettili (tra i quali varie specie di camaleonte e la testuggine radiata (\"Astrochelys radiata\")).\nFlora.\nI due tipi principali di vegetazione all'interno della riserva sono la foresta spinosa e la foresta a galleria.\nTurismo.\nA causa dell'estrema facilit\u00e0 dell'incontro con i lemuri (soprattutto catta, sifaka e lemure marrone), la riserva di Berenty \u00e8 una tappa quasi obbligata degli itinerari turistici nel sud del Madagascar. Vi sono stati anche girati numerosi documentari."}
{"id": "407422", "revid": "287204", "url": "https://it.wikipedia.org/wiki?curid=407422", "title": "Tetes de bois", "text": ""}
{"id": "407424", "revid": "767487", "url": "https://it.wikipedia.org/wiki?curid=407424", "title": "The Ataris", "text": "I The Ataris sono un gruppo pop punk statunitense formatosi nel 1995 ad Anderson, in Indiana. La band ha subito negli anni numerosi cambiamenti di formazione: l'unico membro fisso \u00e8 il cantante, chitarrista e frontman Kris Roe, fondatore della band insieme al chitarrista Jasin Thomason, che lasci\u00f2 gli Ataris appena due anni dopo la loro fondazione.\nLa band ha pubblicato cinque album in studio con tre diverse case discografiche: la Kung Fu Records fino al 2003, la Columbia Records e nel 2007 la Sanctuary Records.\nStoria del gruppo.\nLe origini.\nLa band era composta agli inizi dal cantante, cantautore e bassista Kris Roe e dal chitarrista Jasin Thomason.\nRegistrarono, nella camera da letto di Kris, una demo con 4 canzoni. Non avendo ancora un batterista, la demo fu registrata con l'ausilio di una drum machine.\nKris riusc\u00ec a passare una copia del demo ai Vandals durante un loro concerto, e qualche settimana dopo ricevette una telefonata dalla Kung Fu Records, che era molto interessata a produrre una loro registrazione. La casa discografica sped\u00ec il demo a diversi batteristi e alla fine Kris e Jasin scelsero Derrick Plourde. Con questa formazione la band produsse il suo album di debutto \"Anywhere but Here\".\nNel giugno 1997, Kris si trasfer\u00ec da Anderson a Santa Barbara, in California, e in quel periodo Marko DeSantis entr\u00f2 nella band al basso. Tuttavia Jasin Thomason lasci\u00f2 il gruppo e gli Ataris rimasero con 3 soli componenti. Nell'ottobre 1997 Kris rifond\u00f2 il gruppo con Mike Davenport al basso, Chris Knapp alla batteria e Patrick Riley alla chitarra.\nIl successo con \"So Long, Astoria\".\nPoco a poco, la popolarit\u00e0 del gruppo nell'ambiente punk aument\u00f2, specie dopo l'EP \"Look Forward to Failure\" (si pu\u00f2 sentire anche Mark Hoppus dei Blink-182 ai cori). Fu comunque con \"Blue Skies, Broken Hearts...Next 12 Exits\" (prodotto da Joey Cape dei Lagwagon) che nel 1999 gli Ataris raggiunsero un discreto successo. Dopo questo album Riley lasci\u00f2 la band, e fu rimpiazzato da Marco Pe\u00f1a.\nNel 2000 gli Ataris registrarono la canzone \"I Remember You\", cover degli Skid Row per la compilation \"Punk Goes Metal\".\nAnticipato da \"Let it Burn\", split con gli israeliani Useless ID, usc\u00ec nel 2001 il nuovo album di studio, \"End Is Forever\", lavoro maturo, forte di singoli come \"Summerwind Was Always Our Song\".\nAncora una volta la formazione cambi\u00f2 con John Collura che sostitu\u00ec Pe\u00f1a alla chitarra.\nIl 24 giugno 2002 gli Ataris lasciarono la Kung Fu Records e siglarono un contratto con la \"major\" Columbia Records. Con questa etichetta registrano il loro quarto album in studio, \"So Long, Astoria\", uscito il 4 marzo 2003. Questo album ha portato la band al successo internazionale, soprattutto grazie ai singoli \"In This Diary\", \"The Boys of Summer\" e \"The Saddest Song\". Lo stesso anno in cui venne pubblicato, ricevette il disco d'oro negli Stati Uniti per le oltre 500.000 copie vendute.\n\"Welcome the Night\".\nDopo quasi due anni di tour, con l'uscita dell'album dal vivo \"Live at the Metro\" e del DVD \"Live at Capitol Milling\", il gruppo si smembra a causa delle tensioni sorte tra i componenti della band e dalle divergenze artistiche che stavano iniziando a nascere. Nell'estate 2004 Davenport divenne il leader della band Versus the World, mentre Knapp smise di suonare.\nInoltre Kristopher Roe stava attraversando un momento complicato della sua vita, anche a causa della separazione dalla moglie Denice.\nKris e Joe quindi decisero di iniziare a scrivere da soli le nuove canzoni che avrebbero fatto parte di \"Welcome the Night\"; iniziarono dei provini con degli amici di New York, che condussero nella band tre membri dei \"Park Ranger\": Sean Hansen al basso, Shane Chickeles alla batteria e Paul Carabello alla terza chitarra. Per concludere con la nuova formazione si aggiunsero Bob Hoag, da lungo tempo amico dei fondatori del gruppo, alle tastiere.\nIl 10 giugno 2006 gli Ataris lasciarono la Columbia Records a causa dei contrasti all'interno della casa discografica; a novembre firmarono un contratto con la casa indipendente Sanctuary Records.\nSempre a novembre iniziarono le registrazioni di \"Welcome the Night\", pubblicato il 20 febbraio 2007, che raggiunse al debutto la posizione 85 della classifica statunitense, con 10.000 copie vendute in una settimana. L'album fu seguito da un tour negli Stati Uniti e in Canada.\n\"The Graveyard of the Atlantic\".\nNel novembre 2010 vengono pubblicati due brani inediti dal prossimo EP della band, \"The Graveyard of the Atlantic\", che viene completato e pubblicato due anni dopo, nel 2012, dalla Paper + Plastick Records, con altre due tracce inedite.\nNel 2013 il gruppo \u00e8 ritornato alla sua formazione del 2003 per intraprendere il \"So Long, Astoria Re-Union Tour\", una serie di concerti ed esibizioni dal vivo per festeggiare i 10 anni di uscita del loro album di maggior successo, \"So Long, Astoria\". I membri sono quindi il solito Kris Roe (voce e chitarra) e gli ex membri John Collura (chitarra, piano e seconda voce), Mike Davenport (basso) e Chris Knapp (batteria)."}
{"id": "407429", "revid": "1869172", "url": "https://it.wikipedia.org/wiki?curid=407429", "title": "Meyer Lansky", "text": "Biografia.\nLansky nacque a Hrodna, al secolo denominata \"Grodno\" e capoluogo dell'omonimo governatorato russo (oggi parte della Bielorussia), il 4 luglio del 1902 in una famiglia ebraica ashkenazita d'origine polacca. A causa di diverse esperienze antisemitiche patite in patria, culminate con un pogrom, la sua famiglia decise di emigrare negli Stati Uniti, a New York, nel 1911.\nIl suo primo incontro con uno dei massimi esponenti della mafia newyorkese, Lucky Luciano, avvenne sui banchi di scuola: Luciano dava protezione ai compagni di corso in cambio di denaro, ma Lansky si rifiut\u00f2 di pagare; ebbe cos\u00ec inizi\u00f2 una colluttazione alla fine della quale i due divennero tuttavia amici.\nLansky fu fondamentale nell'ascesa di Luciano nel mondo della malavita: fu lui che assold\u00f2 alcuni killer ebrei per eliminare Salvatore Maranzano, che cospirava per l'uccisione di Luciano.\nLansky fu in combutta con molti altri gangster ebrei in auge dagli anni trenta in poi, tra cui Bugsy Siegel. Quando, nel 1936, Luciano fu incarcerato, Lansky trasfer\u00ec la propria sede operativa in Florida, a New Orleans e a Cuba. Assieme a Siegel fu uno dei promotori del progetto Las Vegas che avrebbe portato alla maggiore espansione della citt\u00e0 del Nevada conosciuta per il gioco d'azzardo.\nDopo la condanna - per evasione fiscale - di Al Capone, Lansky trasfer\u00ec presso banche europee gran parte del denaro proveniente dall'attivit\u00e0 dei casin\u00f2. Durante la seconda guerra mondiale fu \"utilizzato\" dalla marina statunitense per scovare infiltrati e sabotatori tedeschi.\nNello stesso periodo cerc\u00f2 di difendere in varie riunioni di capimafia il suo socio Siegel, cui veniva imputato il fallimento del progetto Las Vegas, ma Siegel non riuscir\u00e0 a scampare al proprio destino, venendo ucciso nel 1947.\nNegli anni sessanta Meyer Lansky - che nel frattempo aveva iniziato ad investire fondi di provenienza illecita nel business degli hotel - venne coinvolto in affari di droga, contrabbando, prostituzione ed estorsione.\nProblemi con il fisco lo costrinsero, verso la fine degli anni settanta, a fare \"aliyah\" in Israele, dove tent\u00f2, invano, di prenderne la cittadinanza.\nIn Israele visse tre anni prima di fare ritorno negli Stati Uniti, in Florida, dove mor\u00ec nel 1983 a causa di un cancro."}
{"id": "407432", "revid": "1305772", "url": "https://it.wikipedia.org/wiki?curid=407432", "title": "Parco nazionale di Kirindy Mitea", "text": "Il Parco nazionale di Kirindy-Mitea \u00e8 una riserva naturale di circa 72.000 ha ubicata nel Madagascar occidentale (regione di Menabe), circa 70\u00a0km a sud di Morondava.\nTerritorio.\nLa zona protetta si trova nella regione di Menabe, popolata dall'etnia Sakalava. Si affaccia sul canale del Mozambico, ed \u00e8 caratterizzata dalla presenza di ecosistemi molto vari.\nDal punto di vista idrologico va segnalata la presenza dei laghi Ambondro e Sirave e del fiume Kirindy.\nLa zona costiera del parco \u00e8 un susseguirsi di baie, spiagge, mangrovie, dune costiere, isolotti e lagune salmastre.\nFlora.\nNella parte occidentale del parco si estende la foresta decidua secca di Kirindy, che verso sud cede gradualmente il passo alla foresta spinosa, a prevalenza di Didiereaceae e Euphorbiaceae.\nUn inventario ancora parziale ha permesso di classificare 182 differenti specie vegetali. Tra di esse meritano di essere menzionate:\nFauna.\nAll'interno del parco vivono 6 differenti specie di lemuri, presenti con un'altissima densit\u00e0.\nLa foresta di Kirindi \u00e8 l'unico luogo in cui sia stato osservato l'elusivo lemure pigmeo-topo (\"Microcebus myoxinus\"), di abitudini notturne al pari di \"Mirza coquereli\", altra specie presente nel parco.\nDurante il giorno invece \u00e8 facile incontrare il lemure dalla coda ad anelli (\"Lemur catta\"), il lepilemure dalla coda rossa (\"Lepilemur ruficaudatus\"), il sifaka di Verreaux (\"Propithecus verreauxi\") ed il lemure bruno \n(\"Eulemur rufus\").\nAltri mammiferi che \u00e8 possibile incontrare sono il \"votsovotsa\" (\"Hypogeomys antimena\"), un grosso roditore presente solo in questa riserva e in poche aree circostanti, ed il fossa (\"Cryptoprocta ferox\"), il principale predatore del Madagascar.\nNumerose le specie di uccelli che popolano il parco; tra di essi meritano una menzione il fenicottero maggiore (\"Phoenicopterus roseus\") e il fenicottero minore (\"Phoeniconaias minor\"), che formano colonie miste molto numerose nelle acque dei laghi Ambondro e Sirave; nello stesso habitat \u00e8 possibile incontrare anche l'alzavola di Bernier (\"Anas bernieri\") e il martin pescatore malachite del Madagascar (\"Corythornis vintsioides\").\nTra gli anfibi si pu\u00f2 citare la presenza di \"Dyscophus insularis\", \"Laliostoma labrosum\", \"Ptychadena mascareniensis\", \"Boophis doulioti\", \"Scaphiophryne brevis\", \"Scaphiophryne calcarata\"."}
{"id": "407442", "revid": "1776051", "url": "https://it.wikipedia.org/wiki?curid=407442", "title": "Gingins", "text": "Gingins (toponimo francese) \u00e8 un comune svizzero di 1\u00a0210 abitanti del Canton Vaud, nel distretto di Nyon.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "407447", "revid": "1318658", "url": "https://it.wikipedia.org/wiki?curid=407447", "title": "Bounty", "text": ""}
{"id": "407451", "revid": "466539", "url": "https://it.wikipedia.org/wiki?curid=407451", "title": "Roland Emmerich", "text": "Dall'adolescenza in poi svilupp\u00f2 un interesse profondo per il cinema; senza dubbio il suo genere di film preferito, da vedere e da filmare, \u00e8 il \"catastrofico\" che si basa sull'impiego di grandi quantit\u00e0 di effetti speciali, come \"The Day After Tomorrow - L'alba del giorno dopo\", \"Independence Day\" o \"2012\" da lui diretti. \u00c8 il fratello di Ute Emmerich, produttrice tra l'altro di tutti i suoi film sin da \"Fantasmi ad Hollywood\" e anche di pellicole di cui il regista compare come produttore, come ad esempio \"\".\nBiografia.\nL'esordio.\nEmmerich cominci\u00f2 la sua carriera nella nativa Germania. Da giovanissimo si interess\u00f2 a pittura e scultura, mostrando scarso interesse per il cinema. Crescendo le cose cambiarono decisamente e durante il suo periodo di studi al corso per registi alla scuola cinematografica di Monaco il suo film studentesco \"1997 - Il principio dell'arca di No\u00e8\" (\"Das Arche Noah Prinzip\") ottenne un grandissimo successo al Festival di Berlino nel 1984. Il successo fu tale che, alla fine, il film fu venduto in 20 paesi diversi. Il suo primo film \"1997 - Il principio dell'arca di No\u00e8\" \u00e8 il film realizzato da studenti pi\u00f9 costoso nella storia del cinema (1.000.000 di marchi tedeschi). Il regista ha i suoi 'marchi di fabbrica' che inserisce in maniera pi\u00f9 o meno evidente in tutti i suoi film: spesso include nelle inquadrature il numero 44, un chiaro riferimento a uno dei suoi primi film, \"Moon 44 - Attacco alla fortezza\".\nPrima di girare \"1997 - Il principio dell'arca di No\u00e8\" il regista si era gi\u00e0 cimentato nello scrivere il soggetto di un mediometraggio di 55 minuti, intitolato \"Altosax\" e destinato esclusivamente alla tv tedesca e nel 1979 aveva co-diretto con Oswald von Richtofen il mediometraggio (47 minuti) \"Franzmann\", di cui aveva curato anche il soggetto.\nGli inizi.\nGi\u00e0 nel 1985, un anno dopo il successo di \"1997 - Il principio dell'arca di No\u00e8\", Emmerich si dedic\u00f2 a un altro film, \"Joey\", con Joshua Morrell e Eva Kryll. Nonostante il film risultasse un flop, Emmerich guadagn\u00f2 una nomination come miglior film in concorso al Fantasporto (Festival del Fantasy di Porto).\nNel 1987, sulla sceneggiatura di Oliver Eberle, ma su un suo soggetto, dirige il suo primo lavoro per il cinema globale, \"Fantasmi ad Hollywood\" \"(Ghost Chase)\", con Jason Lively e Tim McDaniel.\nNel 1990 torn\u00f2 nuovamente alla fantascienza e a Oliver Eberle che sceneggia ancora la storia di Emmerich, facendo largo utilizzo di effetti speciali nel suo \"Moon 44\". Usando una trama piuttosto violenta (il film \u00e8 censurato per alcune violenze da mano e con armi da fuoco e anche per nudit\u00e0 e sesso), \"Moon 44\" ripropose la stessa storia utilizzata in parecchi film, in un futuro prossimo in cui la Terra \u00e8 senza risorse e gli uomini si inseguono disperatamente alla ricerca di esse.Con questo film Emmerich finisce il suo periodo in Europa, trasferendosi negli Stati Uniti.\nI film 'statunitensi'.\nNel 1991 produsse il film \"Nell'occhio del ciclone\" di Yuri Zeltser. Nel 1992 si trasfer\u00ec definitivamente negli Stati Uniti, dove inizi\u00f2 la sua \"seconda carriera\" con un campione d'incassi e budget come \"I nuovi eroi\", con Jean-Claude Van Damme.\nLa consacrazione: \"Stargate\".\nNel 1994 il regista tedesco/statunitense si ritrov\u00f2 tra le mani una sceneggiatura di Dean Devlin, poi ritoccata dallo stesso Emmerich, che lo porter\u00e0 al successo planetario: la storia di un antico reperto storico di immense dimensioni che funziona da 'porta' tra due mondi. Messosi al lavoro, Emmerich cominci\u00f2 a girare un film che cost\u00f2 la bellezza di 55 milioni di dollari. Esso contava nel cast personaggi come James Spader e Kurt Russell.\nI contatti con la Germania.\nNonostante il regista fosse al momento negli Stati Uniti, continuava a finanziare pellicole della sua madrepatria: cos\u00ec, sempre nel 1994 produsse il film tedesco \"\" (\"High Crusade \u2013 Frikassee im Weltraum\") di Klaus Knoesel e Holger Neuh\u00e4user, con John Rhys-Davies e Rick Overton.\n\"Independence Day\".\nSu una sceneggiatura di Dean Devlin, con cui Emmerich aveva gi\u00e0 lavorato per \"Stargate\", il regista immagin\u00f2 un'invasione aliena sulla Terra, che riprende per molti versi \"La guerra dei mondi\" di Herbert George Wells: nasce cos\u00ec \"Independence Day\". Il film, campione d'incassi al botteghino nella prima settimana di proiezione, si aggiudic\u00f2 anche l'Oscar per migliori effetti speciali a Douglas Smith; fu nominato a un altro Oscar e vinse altri 23 premi internazionali. Il film, come il precedente, aveva nel cast stelle note come Jeff Goldblum, Will Smith, Bill Pullman e Brent Spiner.\nI progetti esterni.\nLa serie di fantascienza di Kevin Kerslake e Davis Guggenheim, \"The Visitor\" attrasse molto il regista tedesco che nel 1997 entr\u00f2 a far parte della produzione, apparendo come produttore esecutivo.\nSempre nel 1997 risult\u00f2 essere lo scrittore dei personaggi di \"Stargate SG-1: Children of the Gods\", un film per la tv, e lo stesore della sceneggiatura originale di \"Stargate SG-1\", la serie tv.\nIl remake: \"Godzilla\".\nNel 1998 Emmerich decise di dedicarsi al remake di uno dei film pi\u00f9 catastrofici della storia del cinema: \"Godzilla\". Ambientato a New York, il film era basato su un soggetto di Ted Elliott e Terry Rossio. Il cast comprendeva attori di spicco come Matthew Broderick, Jean Reno e Maria Pitillo. Il film si aggiudic\u00f2 sette premi minori e altre otto nomination a premi internazionali, inoltre si aggiudic\u00f2 due Razzie Awards come peggior remake o sequel e come peggior attrice protagonista a Maria Pitillo. Subito dopo il successo di \"Godzilla\", il regista apparve come produttore esecutivo di \"\".\n\"Il tredicesimo piano\".\nNel 1999 il regista produsse il film di Josef Rusnak, basato sul libro di Daniel F. Galouye, \"Simulacron 3\".\nL'onore agli Stati Uniti: \"Il patriota\".\nIl 2000 \u00e8 l'anno di \"Il patriota\", film che narra la storia degli Stati Uniti al tempo della guerra d'indipendenza dagli inglesi. Il regista si sposta questa volta sui film storici, abbandonando le catastrofi e la fantascienza. Il cast del film era questa volta arricchito dalle interpretazioni di Mel Gibson, Heath Ledger e Jason Isaacs. Il film fu nominato per tre premi Oscar, vinse otto premi internazionali e fu nominato per altrettanti sedici. \nGli anni recenti.\nNel 2002 il regista produce \"Arac Attack - Mostri a otto zampe \", un discreto film con esilaranti gag e effetti speciali da urlo. Basato su un soggetto di Ellory Elkayem e Randy Kornfield, il film annovera nel cast stelle come David Arquette e Scarlett Johansson.\nNel 2004 il regista che ama le catastrofi, naturali e non, torna sul tema dei suoi film preferiti, firmando il soggetto, la sceneggiatura, la regia e la produzione di \"The Day After Tomorrow - L'alba del giorno dopo\". Il film aveva un cast tutto-stelle, composto da Dennis Quaid, Jake Gyllenhaal e Ian Holm. Il film vinse il BAFTA per i migliori effetti speciali. \n\u00c8 stato il presidente della giuria al Festival di Berlino nell'edizione 2005.\nNel 2006 era previsto il suo film \"One Nation\", su sceneggiatura di Jeffrey Nachmanoff, che prevedeva il piccolo utilizzo degli effetti speciali e una solida trama che vede una cospirazione alle pi\u00f9 alte sfere del governo statunitense. Sempre nel 2006 il regista stava scrivendo il soggetto di \"Welcome to America\", la cui regia venne affidata a Marco Kreuzpaintner, e stava producendo il film \"The Break\". Nel 2007 compare nei titoli di coda di \"The 1 Second Film\" come produttore.\nNel 2008 \u00e8 uscito il film \"10.000 AC\" basato su una sceneggiatura di Harald Kloser ed Emmerich stesso. Il film narra, attraverso gli occhi di un cacciatore di mammuth, la reale vita che si conduceva 10.000 anni prima della nascita di Cristo. Nel film Emmerich sostiene la teoria che pone la costruzione delle piramidi di Giza circa 14\u00a0000 anni fa. Il film annovera nel suo cast attori per lo pi\u00f9 semi-sconosciuti: Camilla Belle, Marco Khan e Steven Strait.\n2009.\nIl 13 novembre 2009 \u00e8 uscito quasi in contemporanea mondiale \"2012\", un film catastrofista sulla fine del mondo prevista per il 21 dicembre 2012, secondo un'interpretazione del calendario Maya che prevede un totale cambiamento della civilt\u00e0. Ricco di effetti speciali, il film racconta che solo a pochi potenti della terra sar\u00e0 dato salvarsi, grazie alle ultramoderne arche che in segreto vengono costruite in una base cinese tra le montagne dell'Himalaya. \u00c8 stata annunciata la sua regia per il film \"King Tut\" (sceneggiatura di Will Staples e soggetto di Sean O'Keefe), altro film storico che narrer\u00e0 le sorti dell'Egitto dopo la morte di Tutankhamon.\n2010 in poi.\nIl 22 marzo 2010 sono iniziate le riprese del suo ultimo film, \"Anonymous\"; il film affronta, ancora una volta per Emmerich, una delle pi\u00f9 diffuse leggende metropolitane, quella secondo la quale non sarebbe stato William Shakespeare l'autore delle sue commedie, ma un certo Edward de Vere, amante della Regina Elisabetta I, qui interpretata da Vanessa Redgrave.\nImpegno sociale.\nEmmerich \u00e8 un sostenitore attivo dei diritti LGBT, ed \u00e8 apertamente omosessuale. Dal 2008 \u00e8 legato sentimentalmente al musicista, pi\u00f9 giovane di lui di 30 anni, Omar de Soto.\nNel 2015 dirige il film \"Stonewall\" sui moti di Stonewall, capitolo delle vicende della storia del Movimento di liberazione omosessuale."}
{"id": "407452", "revid": "1632387", "url": "https://it.wikipedia.org/wiki?curid=407452", "title": "Gas di petrolio liquefatti", "text": "I gas di petrolio liquefatti, erroneamente indicati anche come gas propano liquido (essendo il propano il suo principale, ma non unico, componente), in sigla GPL, sono una miscela di idrocarburi alcani a basso peso molecolare composta principalmente da propano e butano, con occasionale presenza di piccole quantit\u00e0 di etano o di idrocarburi non saturi, come, ad esempio, etilene e butilene. Il GPL \u00e8 trasportato con autocisterna su strada, ferrocisterna su ferrovia, e gassiera via mare.\nCaratteristiche.\nIl GPL ha questo nome perch\u00e9 i suoi componenti vengono liquefatti mediante compressione a pressioni relativamente modeste, comprese tra 2 e 8 bar, per ridurre l'ingombro e rendere pi\u00f9 economico il trasporto a temperatura ambiente. Il vantaggio che si ottiene \u00e8 aumentare la densit\u00e0 della miscela circa 250 volte rispetto allo stato gassoso, riducendo cos\u00ec il volume a parit\u00e0 di massa (e quindi di energia producibile): questa logica rende possibile l'utilizzo di contenitori a pressione di dimensioni relativamente limitate. Per fare un esempio, una bombola da 40 litri di metano contiene circa 6 kg di gas, compresso a oltre 20 MPa (200 bar); una bombola di pari volume con GPL ne contiene circa 20\u00a0kg; di conseguenza l'energia fornibile \u00e8 circa 3 volte superiore.\nIl GPL \u00e8 un combustibile facilmente reperibile, con un'elevata resa energetica e calorifica. Esso \u00e8 estremamente infiammabile, ma non \u00e8 tossico.\nComposizione chimica.\nLa composizione del GPL non \u00e8 definita esattamente, infatti le specifiche di fornitura danno delle tolleranze su composizione e densit\u00e0, per il propano commerciale nelle bombole la densit\u00e0 \u00e8 compresa tra 505 e 530\u00a0kg/m3, mentre a 15 \u00b0C a pressione ambiente la densit\u00e0 \u00e8 di solo 1,898 kg/m3, con un potere calorifico che non deve essere inferiore a 10\u00a0950 kcal/kg (o 45,8 MJ/kg), con un contenuto di zolfo massimo di 50 ppm.I componenti sono compresi tra C3 e C4, con una limitata presenza di pentano (solo nei GPL provenienti da raffineria). I componenti sono quindi scelti tra butano, propano e pentano, essendo il propano il componente principale.\nData l'elevatissima purezza degli alcani impiegati, che derivano normalmente da processi di cracking catalitico e successive distillazioni, il GPL brucia integralmente producendo (se l'ossigenazione \u00e8 sufficiente) CO2, H2O e NOx, lasciando pochissime scorie, analogamente agli alcani pi\u00f9 leggeri, come il metano.\nOdore caratteristico.\nIl GPL \u00e8 di per s\u00e9 inodore e viene odorizzato con etantiolo, che gli conferisce un odore forte e acre, in modo che possano essere avvertite eventuali perdite anche senza l'apposita strumentazione (Standard internazionale EN 589; Legge 6 dicembre 1971 n. 1083 - D.M. 7 giugno 1973 - Norma UNI-CIG 7133 edizione dicembre 1994). Oltre a essere inodore, il GPL \u00e8 anche incolore: per questo la legge obbliga le raffinerie o similari all'aggiunta di un colorante giallo, oltre all'odorizzante.\nUsi.\nIl GPL, per tutte le sue caratteristiche descritte, si presta molto bene a utilizzi di piccola e media combustione, come l'uso di cucina o del riscaldamento, in cui rappresenta l'unica alternativa valida al metano; infatti lo si riesce a distribuire con reti canalizzate in cui societ\u00e0 fornitrici dello stesso riempiono i serbatoi installati a monte dell'impianto (detti comunemente satelliti) con autobotti e gestiscono i consumi pro-capite con l'applicazione di misuratori volumetrici (contatori).\nAltro uso \u00e8 nell'autotrazione individuale come l'automobile (in rari casi anche su scooter, fino alla cilindrata di 155 cm\u00b3) nei motori a ciclo Otto come alternativa alla benzina, senza i problemi di corrosione che sono dati da metanolo ed etanolo (sebbene il metano inquini meno). Si deve considerare, per\u00f2, che nei vecchi sistemi di alimentazione in fase gas \u00e8 ancora necessario avviare il motore a benzina passando a GPL al raggiungimento di una certa temperatura del motore. \nPer queste sue propriet\u00e0, il GPL ha assunto una rilevante valenza economica con moltissimi addetti impiegati nelle fasi a valle della raffinazione - imbottigliamento, distribuzione, produzione di serbatoi e valvole.\nTrova utilizzo in svariati ambiti, tra cui quello domestico, per cucinare e riscaldare, industriale e agricolo, dove viene utilizzato principalmente per l'essiccazione delle coltivazioni e il riscaldamento delle serre e degli allevamenti. In ambito industriale trova largo impiego nel settore della climatizzazione, del condizionamento e nella produzione di energia.\nIl GPL \u00e8 il combustibile che, attraverso reti canalizzate, serbatoi e bombole a differente capacit\u00e0, sostituisce il gas naturale nelle zone rurali e nei piccoli centri urbani non raggiunti dai gasdotti. Inoltre rappresenta la soluzione ideale per cucinare e riscaldare nelle case di villeggiatura e in campeggio.\nGPL per autotrazione.\nNel 2015, in Italia, il parco circolante delle auto a GPL sfiorava i 2 milioni (1\u00a0943\u00a0722) su un totale di 37 milioni. Il GPL aveva una rete di distribuzione molto estesa con 3\u00a0345 punti vendita in tutta Italia.\nIl prezzo \u201calla pompa\u201d era in media di 0,648 euro al litro costituito per lo pi\u00f9 da un costo industriale di 0,384 euro al litro cui vanno aggiunti 0,147 euro di accise e 0,117 di IVA. Nel 2019 il costo del GPL era di gran lunga pi\u00f9 conveniente rispetto al prezzo della benzina per via della differente accisa applicata: 267,77 \u20ac per mille litri, contro 728,40 \u20ac per mille litri.\nSicurezza.\nIl GPL allo stato gassoso ha una densit\u00e0 superiore a quella dell'aria e ci\u00f2 gli impedisce di diffondersi nell'atmosfera; in caso di fuoriuscite accidentali tende a concentrarsi ristagnando al suolo e nelle cavit\u00e0, causando situazioni di accumulo molto pericolose, a rischio di incendio o asfissia. Per questo, in passato, agli autoveicoli con bombole di GPL era vietato (in Italia) il parcheggio sotterraneo o al chiuso (nelle navi, per esempio), e tuttora \u00e8 in genere vietato il parcheggio su piani inferiori al primo interrato.\nIncidente ferroviario di Viareggio (2009).\nIl 29 giugno 2009 un treno merci che trasportava GPL \u00e8 deragliato presso la stazione di Viareggio; il fasciame di una ferrocisterna \u00e8 stato perforato da un elemento dell'infrastruttura ferroviaria a seguito del suo ribaltamento e il GPL \u00e8 fuoriuscito, concentrandosi in forma di gas prima intorno al punto di uscita, poi, sospinto dal vento, per le strade della citt\u00e0 causando quindi un'esplosione. In seguito all'incidente 32 persone hanno perso la vita e circa 50 hanno riportato ferite estremamente gravi.\nNormativa italiana.\nA seconda del tipo d'impianto utilizzato per auto-trazione e della normativa a cui risponde il veicolo ha determinati vincoli d'utilizzo:\nParcheggio.\nGli impianti GPL di costruzione successiva al 2002, che rispondono alla Regolamento ECE/ONU 67/01, possono parcheggiare fino al primo piano interrato delle autorimesse, anche se comunicante con altro piano sottostante, mentre gli impianti GPL non dotati di sistema di sicurezza conforme al R. 67/01 (riconoscibili perch\u00e9 non hanno sulla carta di circolazione la dicitura \"IMPIANTO DOTATO DI SISTEMI DI SICUREZZA ECE/ONU 67.01\"), possono sostare nelle autorimesse soltanto nei piani fuori terra non comunicanti con piani interrati.\nAutorimesse condominiali.\nSecondo il Decreto 22 novembre 2002 del Ministro dell'interno: Disposizioni in materia di parcamento di autoveicoli alimentati a gas di petrolio liquefatto all'interno di autorimesse in relazione al sistema di sicurezza dell'impianto. (pubblicato nella Gazzetta Ufficiale n. 283 del 3 dicembre 2002) si decreta quanto segue:\n\u00c8 quindi possibile parcheggiare al primo piano interrato, anche se comunicante con i piani inferiori. I gestori delle rimesse devono per\u00f2 predisporre la segnaletica che indichi i vincoli cui sono soggette le auto a GPL. Contravvenire alle norme pu\u00f2 costare molto caro: nella improbabile ipotesi di un incendio, i danni resterebbero a carico dell'automobilista, perch\u00e9 a fronte di una violazione di legge sia l'assicurazione dell'auto sia quella della rimessa si rifiuterebbero di pagare. Le suddette autorimesse devono naturalmente essere conformi alle normative antincendio e vi deve essere installata una cartellonistica che segnali che il permesso di parcheggio per i veicoli alimentati a GPL \u00e8 consentito solo al primo piano interrato mentre \u00e8 vietato negli eventuali piani interrati successivi al primo. Alcuni parcheggi hanno riservato appositi spazi per i suddetti veicoli a evitare che tutti i posti al primo piano interrato siano occupati da vetture con altri sistemi di alimentazione.\nIn condominio.\nLe norme sul parcheggio nelle rimesse si applicano anche ai box condominiali. Per\u00f2, il regolamento di condominio pu\u00f2 prevalere e vietare il parcheggio delle auto a gas (anche a metano). \u00c8 sempre comunque possibile chiedere la modifica del regolamento, ma si deve raccogliere il consenso della maggioranza dei condomini.Da notare che un condominio pu\u00f2 anche fare un accordo in senso contrario, per vietare il parcheggio delle auto a metano, o anche altro, che limiti i diritti garantiti dalla legge (e non li espanda naturalmente), ma sempre con esplicita accettazione di tutte le parti.\nTunnel, gallerie, trafori.\nIl transito di veicoli alimentati a GPL \u00e8 consentito. In alcuni casi, come ad esempio nel Traforo del Monte Bianco, \u00e8 necessario dichiararlo al momento del pagamento del pedaggio. In questo caso viene consegnata al conducente un'etichetta, che deve essere esposta sul parabrezza durante il transito, senza costi aggiuntivi. Il transito di veicoli alimentati a GPL non \u00e8 ammesso nel Tunnel della Manica (Eurotunnel).\nTrasporto di veicoli alimentati a GPL.\nI veicoli con impianto a GPL, nel caso di trasporto via mare con traghetti, vanno dichiarati al momento della prenotazione del viaggio; \u00e8 inoltre importante informare gli ufficiali addetti all'imbarco dei mezzi, che provvederanno a collocare il veicolo in un luogo riservato alle autovetture con impianti a GPL.\nDurata delle bombole.\nIl serbatoio contenente GPL per auto-trazione deve essere sostituito dopo 10 anni dalla data di collaudo e le operazioni di smontaggio, rimontaggio e collaudo devono essere eseguite da un'officina autorizzata, dove verr\u00e0 installato (secondo richiesta delle norme vigenti) un serbatoio con apparati di sicurezza rispondenti al Regolamento ECE/ONU 67-01 e di conseguenza la vettura sar\u00e0 abilitata a parcheggiare anche al primo piano interrato."}
{"id": "407456", "revid": "108978404", "url": "https://it.wikipedia.org/wiki?curid=407456", "title": "Royal Shakespeare Company", "text": "La Royal Shakespeare Company \u00e8 una compagnia teatrale inglese nata nel 1960 a Stratford-upon-Avon grazie a Peter Hall e Fordham Flower, sulla base della forte compagnia dello \"Shakespeare Memorial Theatre\" realizzata dalla famiglia Flower nel 1879, del quale fu la maggiore sostenitrice.\nStoria.\nI responsabili del festival annuale shakespeariano decisero di affiancare alla loro ordinaria stagione teatrale un'attivit\u00e0 che si basasse su altri testi classici e su opere contemporanee a Londra, mentre Stratford avrebbe concentrato le forze su Shakespeare e il teatro elisabettiano.\nHall e Flower vennero scelti per la direzione del \u201cnuovo teatro\u201d, modificando una compagnia, che fino a quel momento aveva lavorato per la realizzazione di festival stagionali di successo, nel primo esempio di compagnia permanente con attori provvisti di contratti anche di due o tre anni.\nLa sede londinese, diretta da Hall, fu inizialmente l'Aldwych Theatre, successivamente nel 1982 fu costruito appositamente un teatro all'interno del Barbican Arts Center. Nel corso degli anni sessanta si contrappose al Royal National Theatre, diretto da Laurence Olivier, che pi\u00f9 volte tent\u00f2 di annetterla. La compagnia di Hall comprendeva artisti gi\u00e0 affermati, tra cui Edith Evans, Peggy Ashcroft, Paul Scofield, Peter O'Toole, e contemporaneamente si occupava del processo di formazione di nuovi talenti.\nTra i meriti di Hall nella formazione della Royal Shakespeare Company, va citato l'impegno elargito nell'avvicinamento di teatranti e accademici, come nel caso di John Barton, che lasci\u00f2 Cambridge per diventare regista e aiutante di Hall nell'insegnamento della recitazione in versi. Nel 1968 Hall lasci\u00f2 il suo posto di direttore a Trevor Nunn che nel 1978, a causa degli impegni della compagnia, venne affiancato da Terry Hands. Sotto la guida di Nunn si aprirono sia a Londra sia Stratford spazi destinati a produzioni sperimentali. Nel 1986 un terzo spazio venne inaugurato dalla compagnia a Stratford, \"The Swan\" (\"il cigno\"), per la rappresentazione dei contemporanei di Shakespeare. Nello stesso anno, Nunn lasci\u00f2 il suo posto a Hand che rimase alla direzione artistica fino al 1990, quando Adrian Noble riport\u00f2 la Royal Shakespeare Company ad un repertorio pi\u00f9 classico. Attualmente, la sede della compagnia \u00e8 il Royal Shakespeare Theatre, in Stratford-upon-Avon, di sua appartenenza. Nel 2007 ha commissionato a Jonathan Bate un'opera completa di Shakespeare, nella quale \u00e8 inclusa la poesia attribuita a Shakespeare, Alla regina, To the Queen."}
{"id": "407457", "revid": "123468419", "url": "https://it.wikipedia.org/wiki?curid=407457", "title": "Marshall Amplification", "text": "La Marshall Amplification \u00e8 una compagnia inglese che progetta e produce amplificatori acustici, casse per chitarra elettrica e basso elettrico; avendo acquistato la Natal Drums nel 2010 produce anche batterie e strumenti a percussione.\nStoria.\nFu fondata a Manchester nel 1962 da Jim Marshall. Il primo modello (JTM-45) fu sviluppato da un team composto da Ken Bran, Dudley Craven, Ken Flegg e Richard \"Dick\" Finland e guidato da Jimmy Marshall, per sopperire alla difficolt\u00e0 di reperire amplificatori per chitarra, copiando sostanzialmente il circuito elettronico del Fender Bassman del 1959. Le principali modifiche rispetto al modello di riferimento furono dettate principalmente da scelte di ordine pratico. Le valvole di potenza erano delle 5881 da surplus militare (rimpiazzate quasi subito dalle britanniche KT66). Come valvole di amplificazione vennero adottate, in luogo originario, 12AY7 e 12AX7, le europee ECC83, caratterizzate da un guadagno superiore. I coni Spense da 10 pollici originari erano in grado di gestire solo 15 watt ciascuno, cosa che portava Fender ad usarne quattro in parallelo. Marshall scelse di adottare un singolo cono di produzione inglese (Celestion) da 12 pollici, inserendolo in una cassa chiusa. Tutte queste combinazioni, pi\u00f9 altre modifiche circuitali, portarono ad avere un amplificatore dal timbro caratteristico e molto pi\u00f9 portato a distorsione rispetto al Bassman originario. Per la capacit\u00e0 di produrre elevato volume sonoro, necessario per i primi grandi concerti rock, questi amplificatori, come il Marshall Super Lead Plexi, vennero adottati da chitarristi del rock classico britannico degli anni sessanta e settanta.\nLa definitiva caratterizzazione del \"suono Marshall\" avviene con l'adozione di circuitazione a valvole nella serie denominata \"Plexi\", nome dovuto al rivestimento in plexiglas del pannello frontale.\nL'evoluzione dei modelli ha portato alla produzione delle serie JCM, utilizzata nell'hard rock e poi nell'heavy metal.\nSuccessivamente agli amplificatori valvolari, l'azienda ha investito in amplificatori a transistor (\"a stato solido\").\nMolti di questi amplificatori vengono prodotti in stabilimenti in paesi come India, Cina, Vietnam. Esistono comunque ancora oggi disponibili per catalogo e prodotte a Milton Keynes, sede della casa madre, riedizioni dei modelli storici del marchio, come il JCM800x, \"re-issue\" dell'originale modello JCM800 monocanale prodotto dal 1981 al 1990 in due versioni a testata: la 2203 da 100watt e la 2204 da 50watt con in pi\u00f9 un \"loop\" effetti, aggiunto proprio nella riedizione.\nModelli.\nAlcuni dei modelli prodotti dalla Marshall:"}
{"id": "407460", "revid": "7969", "url": "https://it.wikipedia.org/wiki?curid=407460", "title": "Brown-brown", "text": ""}
{"id": "407464", "revid": "1543377", "url": "https://it.wikipedia.org/wiki?curid=407464", "title": "Calcio ai Giochi della XXVI Olimpiade", "text": "Il torneo di calcio della XXVI Olimpiade fu il ventiduesimo torneo olimpico. Si svolse dal 20 luglio al 3 agosto 1996 in cinque citt\u00e0 (Birmingham, Washington D.C., Orlando, Miami ed Athens).\nPer la prima volta, venne istituito un torneo femminile, vinto dalle padrone di casa degli . Il torneo maschile fu vinto per la prima volta dalla .\nFormato.\nTorneo maschile.\nLe sedici squadre vennero divise in quattro gironi all'italiana di quattro squadre ciascuno.\nLe prime due classificate di ogni girone si sarebbero qualificate per la fase ad eliminazione diretta, composta da quarti di finale, semifinali, finale per il 3\u00ba posto e per il 1\u00ba posto.\nTorneo femminile.\nLe otto squadre vennero divise in due gironi all'italiana di quattro squadre ciascuno.\nLe prime due classificate di ogni girone si sarebbero qualificate per la fase ad eliminazione diretta, composta da semifinali, finale per il 3\u00ba posto e per il 1\u00ba posto."}
{"id": "407465", "revid": "52945", "url": "https://it.wikipedia.org/wiki?curid=407465", "title": "1 pollice tipo C", "text": ""}
{"id": "407467", "revid": "599013", "url": "https://it.wikipedia.org/wiki?curid=407467", "title": "Chauffour-l\u00e8s-Etr\u00e9chy", "text": ""}
{"id": "407468", "revid": "287204", "url": "https://it.wikipedia.org/wiki?curid=407468", "title": "Moigny-sur-Ecole", "text": ""}
{"id": "407469", "revid": "17351", "url": "https://it.wikipedia.org/wiki?curid=407469", "title": "P-47 Thunderbolt", "text": ""}
{"id": "407470", "revid": "17351", "url": "https://it.wikipedia.org/wiki?curid=407470", "title": "Republic P-47", "text": ""}
{"id": "407471", "revid": "1305772", "url": "https://it.wikipedia.org/wiki?curid=407471", "title": "Salvatore Maranzano", "text": "Biografia.\nInizi.\nSalvatore Maranzano nacque a Castellammare del Golfo, in provincia di Trapani, il 31 luglio del 1886. Da giovane studi\u00f2 in seminario ma si ritir\u00f2 presto, venendo affiliato nella \"cosca\" mafiosa locale e sposando Elisabetta Minore, sorella di un boss mafioso trapanese.\nNel 1927 Maranzano fugg\u00ec negli Stati Uniti d'America a causa delle persecuzioni contro i mafiosi in Sicilia attuate dal \u00abprefetto di ferro\u00bb Cesare Mori; giunto a New York, si stabil\u00ec nella comunit\u00e0 di immigrati siciliani che abitavano a Brooklyn, dove era attiva una \"cosca\" di compaesani castellammaresi guidata dal mafioso Nicol\u00f2 Schir\u00f2, alla quale Maranzano si un\u00ec. Durante il Proibizionismo, Maranzano install\u00f2 una grande distilleria illegale di alcol nella contea di Dutchess, che divenne una delle pi\u00f9 grandi dello Stato di New York.\nNel 1930 Joe Masseria, boss della Famiglia Morello, ricatt\u00f2 Nicola Schir\u00f2 a fine di estorsione, imponendo un'alta tangente da pagare perch\u00e9 la \"cosca\" castellammarese stava diventando troppo potente e si era alleata con il suo acerrimo nemico Salvatore D'Aquila, boss di un'altra \"cosca\" a Brooklyn ucciso nel 1928; Schir\u00f2 pag\u00f2 la tangente e poi spar\u00ec, lasciando Maranzano a capo della sua \"cosca\".\nGuerra Castellamarese.\nMaranzano allora inizi\u00f2 ad invadere il territorio di Joe Masseria, dirottando i camion carichi di alcolici e distruggendo i birrifici illegali di sua propriet\u00e0. Invece Masseria rispose facendo assassinare il suo alleato Gaetano Reina, che credeva lo stesse tradendo con Maranzano, ed altri mafiosi alleati alla \"cosca\" castellammarese, scatenando la cosiddetta \u00abGuerra castellammarese\u00bb, che termin\u00f2 il 15 aprile 1931, quando Joe Masseria venne assassinato su ordine del suo alleato Lucky Luciano, che lo trad\u00ec con Maranzano.\nUscito vittorioso dal conflitto, Maranzano convoc\u00f2 un incontro a Chicago ospitato da Al Capone, in cui celebr\u00f2 la vittoria e si fece eleggere \u00abcapo dei capi\u00bb; furono invitati i \"boss\" di tutte le Famiglie degli Stati Uniti per rendere omaggio al loro nuovo leader. Maranzano per\u00f2 considerava pericolosi Lucky Luciano ed i suoi alleati non-siciliani Vito Genovese, Joe Adonis, Frank Costello, Al Capone e Dutch Schultz, decidendo in segreto di farli assassinare; infatti assunse il killer Vincent \"Mad Dog\" Coll per eliminare Luciano e Genovese per primi.\nAssassinio.\nIl 10 settembre 1931 Maranzano convoc\u00f2 Luciano e Genovese nel suo ufficio immobiliare al nono piano del New York Central Building, al 230 di Park Avenue ma, al loro posto, si presentarono quattro killer ebrei travestiti da agenti del Fisco, i quali pugnalarono Maranzano e lo finirono a colpi di pistola; in realt\u00e0 i \"killer\" ebrei erano stati assoldati dal gangster Meyer Lansky, per volere di Lucky Luciano. Trovarono nell'ufficio anche il mafioso siciliano Gaetano Lucchese, che si era accordato con Luciano per condurre i \"killer\" ebrei a Maranzano.\nIn seguito alla morte di Maranzano, la \"cosca\" castellammarese venne rilevata dal boss Joseph Bonanno e divenne nota come Famiglia Bonanno. Luciano poi abol\u00ec la carica di \u00abcapo dei capi\u00bb e istitu\u00ec una Commissione tra le cinque famiglie di New York.\nSalvatore Maranzano \u00e8 seppellito nel cimitero di San Giovanni a Middle Village, nel Queens di New York, curiosamente vicino alle tombe di Luciano e Genovese."}
{"id": "407472", "revid": "17351", "url": "https://it.wikipedia.org/wiki?curid=407472", "title": "P-47", "text": ""}
{"id": "407473", "revid": "287204", "url": "https://it.wikipedia.org/wiki?curid=407473", "title": "Oncy-sur-Ecole", "text": ""}
{"id": "407476", "revid": "62748", "url": "https://it.wikipedia.org/wiki?curid=407476", "title": "K 218", "text": ""}
{"id": "407478", "revid": "287204", "url": "https://it.wikipedia.org/wiki?curid=407478", "title": "Soisy-sur-Ecole", "text": ""}
{"id": "407479", "revid": "2175", "url": "https://it.wikipedia.org/wiki?curid=407479", "title": "Plessis-Robinson", "text": ""}
{"id": "407480", "revid": "1437722", "url": "https://it.wikipedia.org/wiki?curid=407480", "title": "Rock (album)", "text": "Rock \u00e8 una raccolta del cantautore italiano Vasco Rossi uscita nel 1997.\nContiene alcune tra le pi\u00f9 famose canzoni di Rossi, in versioni completamente riarrangiate.\nIn origine doveva contenere anche un inedito, ovvero \"La fine del millennio\" che venne poi fatta uscire due anni dopo come singolo.\nAlcune versioni verranno successivamente riproposte anche dal vivo nel tour del 1998 e 1999."}
{"id": "407481", "revid": "2175", "url": "https://it.wikipedia.org/wiki?curid=407481", "title": "Lilas", "text": ""}
{"id": "407485", "revid": "2175", "url": "https://it.wikipedia.org/wiki?curid=407485", "title": "Cr\u00e8vecoeur-en-Brie", "text": ""}
{"id": "407493", "revid": "2175", "url": "https://it.wikipedia.org/wiki?curid=407493", "title": "Mar\u00eats", "text": ""}
{"id": "407500", "revid": "6923", "url": "https://it.wikipedia.org/wiki?curid=407500", "title": "Passo del Sempione", "text": "Il passo del Sempione, chiamato anche semplicemente Sempione (\"Summo Plano\" in latino, \"Simplon\" in lingua walser, \"Simplonpass\" in tedesco e \"Col du Simplon\" in francese) \u00e8 un valico alpino con un altitudine di 2005 m s.l.m. situato in Svizzera, nel Canton Vallese. Si trova a pochi chilometri dal confine con l'Italia (provincia del Verbano-Cusio-Ossola). Le dogane tra i due paesi sono a Gondo e Iselle di Trasquera, dove ha sede una caserma della Guardia di Finanza.\nQuest'ultimo e Sempione sono gli unici villaggi del Cantone situati a sud dello spartiacque alpino e quindi all'interno della regione geografica italiana.\nIl passo \u00e8 considerato il punto di confine fra le Alpi Pennine a ovest e le Alpi Lepontine a est. Prende il nome dalla localit\u00e0 di Sempione, posto sul suo versante meridionale. Mette in comunicazione la valle del torrente Saltina con la val Divedro (solcata dal torrente Diveria), appartenenti rispettivamente ai bacini dei fiumi Rodano e Po (attraverso il Toce e in seguito il Ticino).\nStoria.\nDalla Preistoria all'alto Medioevo.\nBench\u00e9 diversi ritrovamenti dimostrino che i passi alpini erano percorsi gi\u00e0 durante l'et\u00e0 del ferro il passo del Sempione, a causa delle vallate impervie che vi portavano, era uno di quelli di minor passaggio.\nI pi\u00f9 antichi ritrovamenti archeologici sul Sempione risalgono al Neolitico; qualche reperto al Mesolitico. Dissodamenti a mezzo incendio nella regione del passo compiuti attorno al 2100 a.C. possono essere interpretati come estensione dei pascoli. Schegge di cristallo di rocca ritrovate nel 2003 lasciano supporre la presenza di pastori e cacciatori; inoltre \u00e8 venuto alla luce un frammento di un bracciale del 700 a.C.\nScavi effettuati nei pressi di Gamsen (Briga), nella valle del Rodano, hanno rilevato la presenza di insediamenti, risalenti fino all'et\u00e0 del Bronzo (1400-1100 a.C.), che attestano l'esistenza di scambi commerciali tra l'alto Vallese, la limitrofa val d'Ossola e il Ticino attraverso il Sempione.\nIn epoca romana \u00e8 solo dopo la conquista del Vallese (15 d.C.) che a causa della sua importanza militare e commerciale vi viene edificata nel 47 d.C. una mulattiera militare, pochi ritrovamenti di monete dell'epoca di Traiano (98-117 d.C.) fanno supporre l'esistenza di un traffico commerciale locale fra le due valli confinanti.\nIl rinvenimento di un'incisione romana a Vogogna viene talvolta usato per confermare l'esistenza di una strada lastricata in granito diretta al Sempione ma la scritta pu\u00f2 anche riferirsi ad una delle due strade che portavano alla valle di Saas attraverso il Passo del Monte Moro in valle Anzasca e tramite il Passo di Antrona nella valle omonima.\nLa mulattiera del pieno Medioevo e l'ospizio dei gerosolimitani.\nElenchi concernenti il dazio sulle merci all'epoca del vescovo di Sion Landri de Mont (prima met\u00e0 del XIII sec.) attestano un utilizzo intensivo del Sempione almeno dalla met\u00e0 del XII sec.\nQuesto primo periodo di fioritura coincise con l'insediamento sul versante sud del passo dei Walser, migranti di origine alemanna provenienti dalla regione di Briga. L'aumento del traffico sul Sempione non dipese tuttavia tanto da questa colonizzazione, quanto piuttosto dai mutamenti politici ed economici intervenuti nell'area alpina, nelle regioni limitrofe e lungo gli assi di accesso: lo sviluppo delle citt\u00e0 dell'Italia settentrionale (XI sec.) e delle leghe cittadine lombarde sotto la guida di Milano (XII sec.), la diffusione delle grandi fiere nella Champagne (XII-XIII sec.).\nIl passo del Sempione rappresentava il collegamento pi\u00f9 breve e agevole tra queste importanti aree economiche mettendo in ombra il Gran San Bernardo, valico principale in epoca romana. Insieme al passo del San Gottardo, il Sempione svolse in quest'epoca un importante ruolo strategico nell'ambito delle tensioni tra la Savoia e la Francia a ovest, Milano a sud e il Sacro Romano Impero a nord e a est.\nNel XII e nel XIII sec. entrambi i passi conobbero uno sviluppo parallelo e furono in una certa misura in concorrenza tra loro, rientrando nell'area di influenza dei Savoia e degli Asburgo. Il legame tra i due valichi \u00e8 testimoniato anche dalla chiesa parrocchiale di Sempione Villaggio dedicata a San Gottardo (menzionata dal 1359).\nL'importanza crescente del S. si rifletteva non solo nei contratti commerciali tra il Vallese e la val d'Ossola, stipulati dal XIII sec. e pi\u00f9 volte rinnovati, che miravano a regolamentare e assicurare il trasporto delle merci lungo il passo, ma anche nella fondazione dell'ospizio dell'Ordine ospedaliero di San Giovanni di Gerusalemme (menzionato dal 1235) e nella costituzione della \"communitas de Simplono\" (1307). Situato a Gampisch, al di sotto della sommit\u00e0 del passo, l'ospizio, le cui origini non sono note, faceva capo alla commenda dei gerosolimitani di Salgesch ed era destinato ad accogliere commercianti, pellegrini, indigenti e malati.\nDalla strada - all'epoca ancora una mulattiera - transit\u00f2 anche papa Gregorio X di ritorno dall'inaugurazione della cattedrale di Losanna.\nI conflitti che attraversarono il continente tra il XIII e il XIV secolo e la conseguente perdita di importanza dei grandi \"centri\" commerciali della Champagne e delle Fiandre fecero calare il volume dei traffici commerciali anche sul Sempione. Le tensioni tra il vescovo di Sion e le decanie vallesane (che ebbero crescenti ripercussioni negative sulla manutenzione delle vie di transito) e il conflitto con la Savoia intralciarono i traffici. Le correnti commerciali tra sud e nord e viceversa si trasferirono su itinerari situati pi\u00f9 a est, specie sul San Gottardo e sui passi grigionesi.\nIl traffico di transito sul Sempione diminu\u00ec fino a divenire pressoch\u00e9 irrilevante. Inoltre le relazioni tra il Vallese e Milano furono ostacolate da lotte politiche per il potere sul piano regionale. Le guerre di Borgogna (1474-77), gli scontri in val d'Ossola (1484-94), in cui i vallesani ebbero la peggio e il fallimento della politica espansionista del cardinale Matth\u00e4us Schiner e della Confederazione, che ebbe fine con la sconfitta di Marignano (1515), fecero cessare completamente i traffici sul passo. Su alcune carte del XVI e del XVII sec. il Sempione addirittura non \u00e8 nemmeno indicato. Questo declino riguard\u00f2 anche l'ospizio, che a poco a poco cadde in rovina; venduto dai gerosolimitani nel 1590 nel 1655 fu acquistato da Kaspar Jodok von Stockalper.\nLa via commerciale dell'epoca moderna e l'ospizio Stockalper.\nQuando durante la guerra dei Trent'anni (1618-48) il traffico sui passi grigionesi e sul San Gottardo croll\u00f2, Kaspar Jodok von Stockalper riusc\u00ec a deviare importanti flussi di traffico sulla strada del Sempione, relativamente sicura. Stockalper, un commerciante di Briga nel 1634 ottenne i diritti di trasporto e nel 1648 il monopolio del sale, per favorire i traffici in seguito alla stipula di numerosi contratti invest\u00ec molto nel miglioramento della strada che venne allargata, vennero restaurati molti ponti e istituite o rinnovate le soste.\nNel 1640 istitu\u00ec un servizio di corrieri a cadenza settimanale tra Ginevra e Milano attraverso il Sempione. Anche il Vallese e la regione del Sempione trassero vantaggio da questo sviluppo che offr\u00ec opportunit\u00e0 di lavoro fino a 200 someggiatori. Con la caduta di Stockalper nel 1678, il Sempione perse nuovamente di importanza; gli abitanti della valle ripresero a basare la loro sussistenza sull'agricoltura di montagna.\nUna delle numerose testimonianze della prosperit\u00e0 economica raggiunta dal Sempione \u00e8 il cosiddetto Vecchio ospizio (\"Alter Spittel\"), completato da Stockalper nel 1666. L'edificio, collocato sul versante meridionale del valico, un po' pi\u00f9 in basso della sommit\u00e0, nei pressi dell'antico ospizio dei gerosolimitani, appartiene alla Confederazione dal 1980 ed \u00e8 stato completamente rinnovato.\nUn altro edificio di pregio \u00e8 quello della stazione di sosta, costruito da Stockalper tra il 1666 e il 1680 a Gondo; parzialmente distrutto da una frana nel 2000, venne in seguito ricostruito.\nLa strada militare di Napoleone e l'ospizio degli agostiniani.\nNel 1800 Napoleone Bonaparte dichiar\u00f2 di voler trasformare la mulattiera in una strada carrozzabile ritenendo il passaggio dal Sempione (altezza massima m s.l.m.) pi\u00f9 agevole rispetto a quello del Gran San Bernardo ( m s.l.m.), il 17 ottobre del 1800 venne conferito all'ingegnere civile Nicolas C\u00e9ard l'incarico di costruire una strada \"pour faire passer les canons\". La direzione lavori fu dapprima affidata al ministero della guerra ed in particolare al generale Louis-Marie Turreau de Garambouville, dopo alcuni mesi durante i quali i lavori erano progrediti pochissimo ed in modo disorganico il generale venne rimosso e la direzione lavori pass\u00f2 a C\u00e9ard.\nUno dei primi problemi che C\u00e9ard dovette affrontare fu la rivalit\u00e0 fra ingegneri italiani e francesi, i primi, pi\u00f9 esperti in questo tipo di tracciati mal sopportavano le ingerenze dei francesi e i contrasti spesso sfociavano in sabotaggi e danni a strutture gi\u00e0 realizzate fino a portare ad un decreto napoleonico che dispensava gli ingegneri francesi dall'intervenire nel versante meridionale. I lavori proseguirono con rallentamenti, la sola galleria di Gondo richiese 15 mesi per il completamento. Il progetto di Napoleone di rientrare a Parigi attraverso il S. dopo essersi fatto incoronare re d'Italia nel maggio del 1805 non si realizz\u00f2, poich\u00e9 la strada pot\u00e9 essere inaugurata con qualche mese di ritardo solo il 9 ottobre del 1805. Di fatto Napoleone non ebbe mai modo di percorrere il passo del Sempione.\nCon la prima strada carrozzabile moderna delle Alpi egli dispose comunque di un elemento centrale per la realizzazione dei suoi progetti espansionistici. Cos\u00ec ampliato, il Sempione non era solo il collegamento pi\u00f9 breve tra Parigi e Milano, ma anche il pi\u00f9 rapido; conobbe allora un terzo periodo di fioritura. Poco dopo l'apertura della strada venne istituito un servizio di diligenza postale, fino al 1953-54 erano in funzione anche in inverno con slitte trainate da cavalli. Le ultime truppe straniere a valicare il Sempione furono nel giugno del 1815 gli 80.000 soldati austriaci e russi diretti in Francia sotto la guida del generale Ferdinand von Bubna.\nNell'ambito dei lavori promossi da Napoleone, accanto a otto grandi ponti e a sette gallerie, il Sempione venne dotato di numerosi rifugi e dell'H\u00f4tel Post a Sempione-Villaggio. Nel 1801 Napoleone ordin\u00f2 anche la costruzione di un nuovo ospizio che avrebbe dovuto essere gestito dai Canonici regolari della Congregazione ospedaliera del Gran San Bernardo. Questi risiedettero provvisoriamente nel vecchio ospizio di Stockalper (1809-31). La caduta di Napoleone interruppe gi\u00e0 nel 1813 i lavori di costruzione del terzo ospizio, avviati nel 1811. I canonici, che all'inizio del XXI secolo ancora gestiscono l'ospizio, ripresero i lavori nel 1825, si insediarono nel 1831 e completarono l'edificio nel 1835. L'ospizio pu\u00f2 ospitare fino a 130 persone.\nIl passo del Sempione nel XIX e XX secolo.\nDopo il periodo napoleonico, il Sempione riacquis\u00ec un'importanza militare nel contesto delle tensioni tra Francia, Piemonte e Austria. Negli anni 1830-40 vennero costruite delle fortificazioni, tra l'altro nelle gole di Gondo, poi rinnovate nel 1859. Durante la seconda guerra mondiale il Sempione fu un elemento del ridotto nazionale (1940-44). L'aquila reale in pietra posta sulla sommit\u00e0 del passo, alta pi\u00f9 di 9 m, ricorda l'occupazione delle frontiere di quel periodo. All'inizio del XXI secolo la regione del Sempione era ancora utilizzata per l'istruzione militare (artiglieria, fanteria).\nMeraviglia del genio e della tecnica, la strada del Sempione suscit\u00f2 un ampio interesse e nell'epoca delle diligenze postali attir\u00f2 numerosi turisti alpini. Tuttavia questo rinnovato interesse fu di breve durata. Il Sempione sub\u00ec dapprima la concorrenza di altri valichi alpini. L'apertura delle linee ferroviarie attraverso il Brennero (1867), il Moncenisio (1871) e il San Gottardo (1882) portarono in seguito a una considerevole diminuzione del traffico di persone e merci (23.679 viaggiatori nel 1870, 12.752 nel 1880, 8.184 nel 1890).\nIl calo maggiore si registr\u00f2 nel 1906 con l'apertura del tunnel del Sempione, all'epoca il pi\u00f9 lungo tunnel ferroviario del mondo; il numero dei viaggiatori diminu\u00ec da 13.258 nel 1905 a 845 nel 1907. Segu\u00ec un isolamento transitorio degli insediamenti lungo la strada del passo, che per\u00f2 si attenu\u00f2 rapidamente con la motorizzazione crescente del traffico privato (444 automobili nel 1906, 826 nel 1910).\nIl primo autopostale attravers\u00f2 il passo nel 1919. Il 23 settembre 1910 il pioniere dell'aviazione Geo Chavez tent\u00f2 il primo sorvolo delle Alpi da Ried-Briga a Domodossola, passando sopra il Sempione. Il suo aereo si schiant\u00f2 per\u00f2 in fase di atterraggio e lo stesso pilota mor\u00ec quattro giorni pi\u00f9 tardi per le ferite riportate.\nDal 1957 vennero apportate delle migliorie alla strada; parecchie svolte vennero soppresse e il tragitto fu accorciato grazie alla costruzione di numerosi ponti e viadotti. Il nuovo tracciato segu\u00ec in larga misura la strada napoleonica, di fatto distruggendola in gran parte. Integrata dal 1960 nella rete delle strade nazionali svizzere (N9, poi A9), fu resa percorribile anche in inverno (autopostale in funzione tutto l'anno dal 1968, inaugurazione del ponte di Ganter nel 1980).\nL'ampliamento della strada del Sempione segu\u00ec l'aumento del traffico pesante: il numero massimo di 30'000 autocarri all'anno \u00e8 pi\u00f9 che raddoppiato dopo l'incidente nel tunnel del San Gottardo del 2001 e si \u00e8 situato attorno agli 80.000 nel 2010.\nTurismo.\nAll'inizio del XXI secolo il Sempione \u00e8 un'apprezzata meta per passeggiate ed escursioni. Il sentiero Stockalper, tra Briga e Gondo, ampiamente restaurato e inaugurato nel 1994, segue in gran parte la mulattiera medievale; attraversa tra l'altro il forte di Gondo, un tempo ben nascosto. Questo itinerario culturale rappresenta un elemento centrale dell'Ecomuseo del Sempione.\nIl traforo.\nIl passo del Sempione \u00e8 noto non solo per la storica via di comunicazione che collega Domodossola a Briga ma anche per il traforo del Sempione, imponente opera di ingegneria ferroviaria aperta nel 1906 che collega Iselle di Trasquera a Briga.\nUn'alternativa al colle del Sempione, per i veicoli, \u00e8 quella di caricare l'auto sul treno, che va dal confine di Stato di Iselle a Briga-Glis attraverso il traforo del Sempione.\nL'aquila in pietra del Sempione.\nDurante la seconda guerra mondiale alcuni ufficiali dell'11\u00aa brigata alpina dell'esercito svizzero, di stanza a Zwischbergen, proposero la costruzione di un monumento onorario in pietra raffigurante un'aquila, il simbolo della brigata. Il monumento doveva rappresentare la fierezza e l'indipendenza del popolo svizzero.\nL'architetto e scultore bernese Erwin Friedrich Baumann propose un progetto che prevedeva l'uso di blocchi di granito provenienti dalla vecchia fortificazione di Gondo (localit\u00e0 nei pressi del passo) per costruire una statua alta circa nove metri.\nIl progetto fu approvato e i lavori furono diretti da Baumann con la supervisione dell'ufficiale del corpo dei genieri Werner Grimm. Il monumento fu inaugurato nel settembre 1944. Baumann non partecip\u00f2 alla cerimonia a causa di una polemica con Werner Grimm che voleva attribuirsi il merito principale della costruzione dell'opera.\nNel 2005 \u00e8 stato eretto un monumento commemorativo per il 200\u00ba anniversario della costruzione della \"strada di Napoleone\"."}
{"id": "407504", "revid": "287204", "url": "https://it.wikipedia.org/wiki?curid=407504", "title": "Vincy-Manoeuvre", "text": ""}
{"id": "407518", "revid": "287204", "url": "https://it.wikipedia.org/wiki?curid=407518", "title": "Epiais-Rhus", "text": ""}
{"id": "407520", "revid": "44735", "url": "https://it.wikipedia.org/wiki?curid=407520", "title": "Giovanni Alemanno", "text": ""}
{"id": "407535", "revid": "2150982", "url": "https://it.wikipedia.org/wiki?curid=407535", "title": "Funerali di Stato", "text": "I funerali di Stato sono intesi come le pubbliche esequie di grandi personalit\u00e0 nazionali o internazionali.\nSi scrive sempre al plurale \"Funerali di Stato\".\nItalia.\nIn Italia i funerali di Stato sono regolamentati dall'articolo 2 della legge 7 febbraio 1987, n. 36 e dalla circolare della Presidenza del Consiglio dei ministri del 18 dicembre 2002; secondo il testo legislativo spettano di diritto alle massime autorit\u00e0 della Repubblica, oltre a tutte le personalit\u00e0 particolari per cui \u00e8 prevista un'apposita delibera del Consiglio dei ministri. Il testo principale, oltre alla legge specifica sull'argomento, \u00e8 realizzato dal \"Dipartimento del Cerimoniale di Stato, Ufficio del Cerimoniale\", che si occupa propriamente di queste occasioni.\nLutto.\nDichiarato il \"lutto nazionale\", il Ministero degli Affari Esteri comunica la notizia alle ambasciate e ai consolati all'estero, mentre tutte le autorit\u00e0 dello Stato devono astenersi da qualsiasi attivit\u00e0 pubblica se non di beneficenza; le modalit\u00e0 particolari sono delineate dalla Presidenza del Consiglio dei ministri. Tutte le bandiere degli edifici pubblici (anche all'estero, secondo disposizioni) vengono poste a mezz'asta, e quelle interne sono accompagnate da due strisce di velo nero a cravatta. La bandiera nazionale \"abbrunata\", cio\u00e8 con velo nero a cravatta, viene esposta esternamente solo nel caso di esequie del Capo dello Stato, in carica o emerito.\nCerimonia.\nIl feretro deve essere trasportato da sei carabinieri, oppure da altrettanti appartenenti alla stessa Forza Armata o Corpo dello scomparso, tutti in alta uniforme. Nel caso del Capo dello Stato, o di un ex, il trasporto deve avvenire accompagnato da sei Corazzieri. Nel caso di tragedia causata da calamit\u00e0 naturali i feretri devono essere trasportati da uomini della Protezione Civile. Sono previsti: onori militari all'ingresso e all'uscita dal luogo della cerimonia; presenza di rappresentanti del Governo; una orazione commemorativa ufficiale; altri adempimenti disposti dalla Presidenza del Consiglio dei ministri."}
{"id": "407554", "revid": "1305887", "url": "https://it.wikipedia.org/wiki?curid=407554", "title": "Sempione", "text": "Il nome Sempione (in tedesco e francese Simplon) si riferisce a un'antica via di comunicazione tra l'Italia e i paesi transalpini. Deve il suo nome a un paese che si trova sull'omonimo passo montano. Il termine ha dato vita a diversi toponimi, tutti derivati da quello originale."}
{"id": "407555", "revid": "1038459", "url": "https://it.wikipedia.org/wiki?curid=407555", "title": "Tunicata", "text": "I Tunicati o Urocordati sono un sottotipo dei cordati comprendente tre classi con complessivamente pi\u00f9 di 3000 specie.\nIl termine \"Urocordati\" si riferisce al fatto che questi organismi possiedono la notocorda nell'estremit\u00e0 caudale (\"uro\" in greco significa coda) presente nello stadio larvale. Gli Urocordati perdono nello stadio adulto sia la notocorda che la coda. Il termine \"Tunicati\" deriva invece dal rivestimento del corpo, chiamato \"tunica\". Attualmente il termine valido per l'indicazione di questo subphylum \u00e8 \"Tunicata\".\nTassonomia.\nFilogenesi.\nDa un'iniziale analisi morfologica, i tunicati sono stati individuati come i pi\u00f9 vicini parenti dei Vertebrati. Con l'avanzare della tecnologia molecolare si \u00e8 potuto osservare che in realt\u00e0 la visione morfologica non \u00e8 ben supportata. Infatti recenti studi dimostrano che il subphylum dei Tunicata \u00e8 pi\u00f9 strettamente imparentato col phylum Vertebrata.\nAnalisi filogenetiche e genomiche supportano l'ipotesi secondo cui il clade che comprende Tunicata e Craniata viene identificato con il nome di Olfactores, come sister group dei Cefalocordati, rendendo obsoleta la visione precedente che prevedeva il gruppo degli Eucordati. Il clade Olfactores viene ben supportato anche da recenti analisi genetiche con l'utilizzo di miRNA che rappresentano un sempre pi\u00f9 promettente marker filogenetico.\nTunicata contiene 2150 specie descritte, ed \u00e8 tradizionalmente divisa in 3 classi:\nFino al 2011 vi era una quarta classe, Sorberacea, ma a seguito di sequenziamento di rDNA \u00e8 stata inclusa in Ascidiacea.\nQuesta classificazione \u00e8 stata negli ultimi anni soggetta a numerose controversie, soprattutto per ci\u00f2 che riguarda la classe Ascidiacea, in cui sono state trovate evidenze di parafilia.\nDati fossili.\nI fossili ritenuti certamente appartenenti ai tunicati sono molto rari. Una delle pi\u00f9 antiche e note specie identificata sinora \u00e8 \"Shankouclava shankouense\", risalente al tardo Cambriano. Questa \u00e8 stata trovata nel villaggio Shankou, vicino a Kunming nella Cina meridionale. \u00c8 stata anche rinvenuta una comune bioimmurazione di \"Catellocaula Vallata\", un possibile tunicato risalente al periodo Ordoviciano.\nInoltre sono anche state trovate tre specie enigmatiche, risalenti al periodo Ediacarano:\nI risultati di un nuovo studio hanno mostrato ulteriori possibili affinit\u00e0 di questi organismi, risalenti al periodo Ediacarano, con le Ascidie. \"Ausia\" e \"Buryhia\" vivevano in acque costiere poco profonde, poco pi\u00f9 di 555-548.000.000 di anni fa e si ritiene che siano la pi\u00f9 antica testimonianza di lineage dei Cordati. I fossili di \"Yarnemia\" sono indicativamente identificati come tunicati, ma non si ha una certezza che essi lo siano realmente, perch\u00e9 i fossili rinvenuti non sono ben conservati come quelli di \"Ausia\" e \"Burykhia\", quindi questa identificazione \u00e8 tuttora in discussione.\nI fossili dei tunicati sono rari perch\u00e9 i loro corpi si decompongono velocemente poco dopo la morte, ma in alcune famiglie di tunicati, sono presenti delle microscopiche spicole, che possono essere conservate come microfossili. Occasionalmente queste spicole sono state trovate in rocce risalenti all'era del Giurassico e alle ere successive, ma pochi paleontologi hanno una reale familiarit\u00e0 con loro, infatti queste piccole spicole possono essere facilmente scambiante con le spicole presenti nelle spugne.\nMorfologia.\nLa notocorda, che \u00e8 presente nello stadio larvale pelagico vagile, regredisce quasi sempre nella fase adulta bentonica sessile che si ha dopo la metamorfosi.\nIl corpo ha l'aspetto di un sacco ed \u00e8 avvolto dalla \"tunica\" secreta dall'epidermide.\nLa cavit\u00e0 interna \u00e8 occupata dalla faringe fessurata che svolge funzione respiratoria e di filtraggio del cibo.\n\u00c8 presente inoltre l'endostilo che secerne del muco che agglutina le particelle alimentari.\nSopra la faringe branchiale vi \u00e8 un ganglio nervoso accanto a cui, nelle forme che conducono vita libera, si trova un organo di senso statico (statocisti). Le Salpe possiedono anche un occhio semplice e uno composto.\nRiproduzione.\nQuasi tutti i Tunicati sono ermafroditi, ma i gameti maschili e femminili maturano in momenti diversi in uno stesso individuo; la fecondazione \u00e8 esterna.\nAccanto alla riproduzione sessuale \u00e8 diffusa quella agamica, che d\u00e0 luogo a colonie, e, in alcuni casi, vi \u00e8 alternanza di generazioni."}
{"id": "407556", "revid": "287204", "url": "https://it.wikipedia.org/wiki?curid=407556", "title": "Adenosina", "text": "L'adenosina \u00e8 un nucleoside composto da una molecola di adenina legata a un ribosio (o desossiriborsio) attraverso un legame \u03b2-N9-glicosidico. Ha dunque una funzione estremamente importante nella costituzione di DNA e RNA.\nL'adenosina riveste un ruolo fondamentale anche nei processi biochimici, come ad esempio nel trasferimento di energia (nel passaggio da ATP ad ADP) e nella trasduzione del segnale, attraverso il cAMP.\nEffetti farmacologici.\nOltre al suo ruolo fisiologico, la molecola di adenosina presenta anche diverse implicazioni farmacologiche.\nAzione sul cuore.\nSe somministrata per via endovenosa (ev), l'adenosina pu\u00f2 causare un blocco atrioventricolare transitorio, agendo sul nodo atrioventricolare del cuore. Pu\u00f2 anche generare rilassamenti della muscolatura liscia (ad esempio quella arteriosa) attraverso le interazioni con l'endotelio. Ci\u00f2 induce una dilatazione delle arterie in cui vi \u00e8 contatto diretto tra l'endotelio e la tonaca media. In diagnostica questa propriet\u00e0 \u00e8 molto interessante per identificare le regioni delle arterie in cui \u00e8 presente una placca ateromasica, che va a frapporsi tra endotelio e tonaca media, impedendo la vasodilatazione. In particolare, l'adenosina \u00e8 molto utilizzata per diagnosticare eventuali stenosi delle arterie coronarie. \u00c8 da rilevare che la liberazione di adenosina derivante dalla deplezione dell'ATP (e successiva degradazione dell'AMP) \u00e8 citata da molti testi come un probabile meccanismo di vasodilatazione coronarica in risposta a un aumentato metabolismo del tessuto cardiaco.\nNegli individui in cui si sospetta una tachicardia sopraventricolare (SVT) l'adenosina \u00e8 utilizzata sia per la rilevazione dell'eventuale aritmia, sia per la sua correzione: \u00e8 stato proposto un uso diagnostico \"ex iuvantibus\" utilizzando l'ECG nella diagnostica differenziale delle tachicardie a QRS largo in quanto solo nelle tachicardie sopraventricolari parossistiche si modifica il tracciato elettrocardiografico, oppure nella sindrome di Wolff-Parkinson-White ove appare un'onda delta latente.\nTalvolta anche la tachicardia atriale focale pu\u00f2 essere trattata con successo per mezzo dell'adenosina. Al contrario ritmi cardiaci accelerati che abbiano origine nell'atrio e che siano limitati a questo (ad esempio fibrillazione atriale o flutter atriale), o la tachicardia ventricolare, che non coinvolgono il nodo AV come parte del circuito di rientro sono resistenti all'adenosina; l'utilizzo endovenoso dell'adenosina durante l'ECG resta a ogni modo una metodica efficace per smascherare il flutter atriale.\nA causa degli effetti dell'adenosina sulle tachicardie sopra ventricolari, dipendenti dal nodo AV, essa \u00e8 considerata un agente antiaritmico di classe V.\nL'effetto farmacologico dell'adenosina \u00e8 ridotto negli individui che assumono metilxantine (come la caffeina e la teofillina).\nRecettori per l'adenosina.\nEsistono tre classi di recettori per l'adenosina, indicati con le sigle A1, A2 e A3.\nDosaggio.\nLa dose iniziale di farmaco (sia per la valutazione sia per il trattamento di SVT) \u00e8 di 6\u00a0mg, attraverso una rapida somministrazione per via endovenosa, seguita da 20 mL di soluzione fisiologica. A causa del brevissimo tempo di emivita del farmaco, occorre che la vena prescelta sia pi\u00f9 vicina possibile al cuore (spesso \u00e8 prescelta la fossa antecubitale ovvero la piega del gomito). Se questa dose non genera effetto, ne viene somministrata una seconda da 12\u00a0mg dopo 1-2 minuti. In caso di ulteriore inefficacia, si somministra un'altra dose da 12\u00a0mg (alcuni clinici preferiscono somministrarne 18\u00a0mg).\nSe l'adenosina \u00e8 invece utilizzata per la dilatazione delle arterie, il dosaggio tipico \u00e8 di 0,14\u00a0mg/kg/min, somministrato per 4-6 minuti.\n\u00c8 necessario incrementare la dose raccomandata in pazienti che hanno assunto (o che assumono massicciamente) caffeina, dal momento che le metilxantine impediscono il legame dell'adenosina al recettore specifico. Occorre invece ridurre la dose nei pazienti in trattamento con dipiridamolo \"(Persantine)\" e diazepam \"(Valium)\", poich\u00e9 l'adenosina pu\u00f2 potenziare gli effetti di questi farmaci.\nControindicazioni.\nTra le controindicazioni rilevate, figurano una eccessiva tachicardia, asma, blocco atrio-ventricolare di secondo o terzo grado, fibrillazione atriale o flutter atriale, tachicardia ventricolare e sindrome del nodo del seno.\nEffetti collaterali.\nMolti individui sperimentano vasodilatazione periferica, vertigini, sudorazione eccessiva, o nausea dopo la somministrazione di adenosina. Questi sintomi sono transienti e durano solitamente meno di un minuto.\nMetabolismo.\nVi sono diverse possibilit\u00e0 per l'adenosina di andare incontro a trasformazione metabolica, una volta espletato il suo ruolo biologico. Quando l'adenosina entra nel circolo, \u00e8 degradata principalmente dall'enzima adenosina deaminasi, presente nei tessuti umani in tre varianti.\nL'isoforma 1, presente negli eritrociti, \u00e8 responsabile del catabolismo della maggiore quantit\u00e0 di adenosina esogena (iniezione e.v.).\nIl dipiridamolo, un inibitore di questo enzima, permette un accumulo di adenosina nel sistema circolatorio. L'effetto principale \u00e8 l'aumento della vasodilatazione coronarica. L'isoforma 2 \u00e8 invece prevalentemente epatica, mentre quella di tipo 3 \u00e8 muscolare e cardiaca ed \u00e8 quella implicata nella degradazione dell'adenosina che ha agito da vasodilatatore in questi distretti.\nL'adenosina che viene captata a livello cellulare, pu\u00f2 subire almeno altri due destini metabolici. Il primo comprende la sua fosforilazione da parte di una chinasi (detta appunto adenosina chinasi) che la trasforma in adenosin-monofosfato (AMP). Il passaggio successivo implica la degradazione dell'AMP da parte della nucleoside fosforilasi, che lo scinde in adenina e ribosio-5-fosfato.\nL'adenosina nel ciclo sonno-veglia.\nRecenti studi suggeriscono che l'adenosina sia un neurotrasmettitore critico nell'indurre il sonno a onde lente (SWS - Slow-Wave Sleep). Si ritiene che la caffeina, essendo strutturalmente simile all'adenosina, sia in grado di legarsi ai suoi recettori, agendo in questo modo da inibitore competitivo (antagonista) dell'adenosina; questo si traduce in una riduzione nell'insorgenza del sonno."}
{"id": "407563", "revid": "30445", "url": "https://it.wikipedia.org/wiki?curid=407563", "title": "Campo (Venezia)", "text": "Il campo nell'urbanistica veneziana indica uno spazio aperto attorniato da edifici. Nella tradizione medioevale, il termine \"campo\" era diffuso in tutta Italia, ma ne rimangono oggi solo pochi esempi (Campo de' Fiori a Roma, Piazza del Campo a Siena) mentre quasi ovunque \u00e8 stato sostituito dalla parola \"piazza\". Ad oggi a Venezia risultano 102 campi e 134 campielli.\nSignificato urbanistico del campo.\nA Venezia l'unica piazza denominata come tale \u00e8 Piazza San Marco: tutti gli altri spazi aperti sono chiamati \"campi,\" oppure \"campielli\" o \"corti\" quando ci si riferisce agli spiazzi pi\u00f9 piccoli circondati da case. Il nome deriva dal fatto che nei tempi pi\u00f9 antichi tali spazi erano dei veri e propri prati per ricavare pascolo o coltivati a orto oppure, in alcuni casi, anche utilizzati come cimiteri (come per esempio l'attuale Campo Sant'Angelo).\nIn seguito i campi vennero pavimentati, dapprima in cotto, con mattoni disposti a spina di pesce o a campiture delimitate da riquadri realizzati in pietra d'Istria; successivamente le pavimentazioni in cotto vennero via via quasi dappertutto sostituite con i cosiddetti \"masegni\", blocchi di trachite di forma rettangolare in superficie, ma trapezoidali al disotto per ancorarsi profondamente nel terreno.\nSignificato sociale del campo.\nVenezia, nata come citt\u00e0 policentrica da un gruppo di isole a s\u00e9 stanti, vedeva svolgersi intorno al campo la vita sociale, commerciale e religiosa. Sul campo gravitavano le numerose attivit\u00e0 quotidiane: il mercato, le botteghe di artigiani, la chiesa con le funzioni religiose e il suo cimitero, i giochi dei bambini e il rifornimento d'acqua. I campi e molti campielli possiedono infatti, il pi\u00f9 delle volte al centro, uno o pi\u00f9 pozzi con la caratteristica \"vera\", che in passato erano la principale fonte di approvvigionamento idrico della citt\u00e0, attraverso il filtraggio dell'acqua piovana.\nI campi pi\u00f9 grandi, per la loro estensione, diventavano talvolta luogo di manifestazioni all'aperto, come cerimonie religiose, combattimenti con tori, spettacoli circensi, processioni, tornei, discorsi di grandi predicatori. La progressiva centralizzazione dei servizi cittadini cominci\u00f2 a indebolire la funzione del campo come centro di aggregazione, finch\u00e9 le cerimonie sacre e gli altri eventi spettacolari che per secoli si erano tenute nei campi non caddero in disuso o vennero talvolta proibiti. A decretare la fine della funzione comunitaria del campo fu forse l'arrivo a Venezia, nel giugno 1884, dell'acquedotto e la conseguente chiusura definitiva dei pozzi.\nOrigine dei nomi dei campi.\nMoltissimi campi veneziani traggono il nome dalle chiese o dai palazzi nobili che su di essi si affacciano (o affacciavano), altri invece prendono il nome da attivit\u00e0 un tempo praticatevi (es. il Campo della Lana a Santa Croce) o, in tempi pi\u00f9 recenti, da personaggi storici (es. il Campo Manin o il Campo Bandiera e Moro).\nTra i campi principali per dimensioni o importanza storica o urbanistica vi sono:"}
{"id": "407565", "revid": "289247", "url": "https://it.wikipedia.org/wiki?curid=407565", "title": "Atletica leggera alle Olimpiadi 1906", "text": ""}
{"id": "407587", "revid": "217432", "url": "https://it.wikipedia.org/wiki?curid=407587", "title": "Socialismo riformista", "text": ""}
{"id": "407590", "revid": "7336", "url": "https://it.wikipedia.org/wiki?curid=407590", "title": "Fitomedicina", "text": ""}
{"id": "407600", "revid": "33528", "url": "https://it.wikipedia.org/wiki?curid=407600", "title": "Socialismo Riformista", "text": ""}
{"id": "407612", "revid": "22166", "url": "https://it.wikipedia.org/wiki?curid=407612", "title": "Mare Jonio", "text": ""}
{"id": "407629", "revid": "396099", "url": "https://it.wikipedia.org/wiki?curid=407629", "title": "Gestore dei servizi energetici", "text": "Gestore dei servizi energetici - GSE S.p.A. \u00e8 una societ\u00e0 per azioni italiana nata nel 1999, interamente partecipata dal Ministero dell'economia e delle finanze, alla quale \u00e8 attribuito l'incarico di promozione e sviluppo delle fonti rinnovabili e dell'efficienza energetica.\nLa Societ\u00e0 svolge i propri compiti in conformit\u00e0 con gli indirizzi strategici e operativi definiti dal Ministero dello sviluppo economico e dall'Autorit\u00e0 di Regolazione per Energia Reti e Ambiente ed \u00e8 assoggettata al controllo della Corte dei Conti.\nIl GSE ricopre un ruolo centrale nell'incentivazione economica dell'uso delle fonti rinnovabili in Italia, oltre che nella promozione dell'efficienza energetica e della cultura dell'uso sostenibile dell'energia.\nStoria.\nLa societ\u00e0 \u00e8 stata costituita nel 1999 per effetto del decreto che ha determinato la liberalizzazione del settore dell'energia elettrica in Italia, il cosiddetto decreto Bersani. Il Gestore della rete di trasmissione nazionale (GRTN) si occupava inizialmente della gestione delle attivit\u00e0 di trasmissione e di dispacciamento dell'energia elettrica, compresa la gestione unificata della rete di Trasmissione Nazionale.\nLa Direttiva n. 54/2003 introduceva l'obbligo della separazione societaria del gestore dalla rete di distribuzione, laddove le precedenti direttive sul mercato interno n. 92/1996 e 30/1998 prevedevano una mera separazione contabile. Ci\u00f2 a sua volta non implicava una separazione della propriet\u00e0. Il gestore doveva disporre di poteri decisionali indipendenti dalla casa madre in tema di gestione/manutenzione/sviluppo della rete, col divieto di dedicarsi ad altre attivit\u00e0 del mercato elettrico. \nIl D. Lgs. 79/1999 gi\u00e0 contemplava la separazione del gruppo ENEL nelle varie societ\u00e0 operative nel mercato elettrico. La legge n. 290/2003 disponeva l'unificazione della propriet\u00e0 e della gestione della rete trasmissiva, che spettavano rispettivamente a Terna (controllata di ENEL) e al GRTN (interamente controllato dal Ministero dell'Economia), per dare vita a un soggetto di diritto privato. \nCon l'operazione, avvenuta il 1\u00ba novembre 2005, di trasferimento di questa attivit\u00e0 a Terna Spa, la societ\u00e0 ha cambiato denominazione da GRTN a GSE, e attualmente si occupa della promozione e l'incentivazione della produzione di energia elettrica da fonti rinnovabili, attivit\u00e0 che svolgeva anche precedentemente, ma in misura limitata.\nA partire dal 2007, gli operatori di elettricit\u00e0 e gas avevano facolt\u00e0 di acquisire fino al 20% del capitale sociale del nuovo soggetto che avrebbe avuto propriet\u00e0 e gestione della rete di trasmissione elettrica.\nAttivit\u00e0.\nL'attivit\u00e0 dell'azienda si sviluppa nel settore delle fonti rinnovabili e assimilate incentivandone la produzione e gestendone i flussi economici e finanziari che ne derivano; in particolare:\nSociet\u00e0 controllate.\nDi seguito si riporta la lista delle Societ\u00e0 controllate da GSE:\nDati economici e finanziari.\nDal bilancio al 31 dicembre 2017, il gruppo GSE ha un patrimonio netto di circa 66,7 milioni di Euro, un fatturato consolidato di circa 31,3 miliardi di Euro ed un utile netto consolidato di circa 7,9 milioni di Euro. Per quanto riguarda la sola capogruppo, il patrimonio netto \u00e8 di circa 47,9 milioni di Euro, un fatturato di circa 14,5 miliardi di Euro ed un utile netto di circa 7,0 milioni di Euro."}
{"id": "407632", "revid": "74801", "url": "https://it.wikipedia.org/wiki?curid=407632", "title": "Chondrichthyes", "text": "I Condritti o Condroitti (Chondrichthyes), o anche pesci cartilaginei, sono una classe di gnatostomi che comprende oltre specie diverse e a cui appartengono gli squali e le razze (inclusi nella sottoclasse degli Elasmobranchii), le chimere (sottoclasse degli Holocephali) e le forme affini. Si distinguono a prima vista dai pesci ossei per la scarsa simmetria su un piano orizzontale, in particolare la bocca si trova pi\u00f9 in basso, e la pinna \u00e8 asimmetrica.\nBiologia.\nSi tratta di organismi che hanno la peculiarit\u00e0 di possedere uno scheletro interno cartilagineo, da cui il nome della classe, che letteralmente significa pesci cartilaginei. Non possiedono quindi ossa dermiche.Il cranio \u00e8 platibasico, protometamero negli elasmobranchi ed auximetamero negli olocefali; pu\u00f2 mostrare una sospensione mandibolare anfistilica (forme pi\u00f9 arcaiche), iostilica (elasmobranchi pi\u00f9 recenti) o autostilica (olocefali). La maggior parte delle specie possiede 5 fessure branchiali (6 o 7 in alcuni elasmobranchi; 4 negli olocefali) generalmente prive di opercolo, presente solo negli olocefali dove per\u00f2 manca lo spiracolo. Tutti i Condroitti possiedono scaglie dermiche placoidi ed uno sviluppato apparato di elettroricezione.\nLa riproduzione \u00e8 sessuata con fecondazione interna, che avviene grazie alla presenza nei maschi di pterigopodi, due appendici con funzione copulatoria che si estendono dalla regione centrale delle pinne pelviche. Gli olocefali possono avere anche un'appendice frontale sul capo munita di dentelli per afferrare la femmina durante l'accoppiamento. Le specie possono essere ovipare, ovovivipare o addirittura vivipare e non producono una cospicua prole, fatto per il quale sono considerate ad elevato rischio di estinzione.\nEvoluzionisticamente si sono sviluppati per radiazione dai Placodermi durante il Devoniano, contemporaneamente agli Osteitti.\nAlbero filogenetico.\n \u2514\u2500o Chondrichthyes\n \u2514\u2500o Euchondrocephali\n \u251c\u2500o Holocephali o Bradyodonti\n \u2502 \u251c\u2500o Paraselachimorpha (estinto)\n \u2502 \u2502 \u251c\u2500o Iniopterygiformes (estinto)\n \u2502 \u2502 \u251c\u2500o Eugeneodontiformes (estinto)\n \u2502 \u2502 \u2514\u2500o Petalodontiformes (estinto)\n \u2502 \u2514\u2500o Holocephalimorpha\n \u2502 \u2514\u2500o Chimaeriformes\n \u2514\u2500o Elasmobranchii\n \u2514\u2500o Euselachii\n \u251c\u2500o Xenacanthiformes (estinto)\n \u2514\u2500o \n \u251c\u2500o Hybodontoidei (estinto)\n \u2514\u2500o Neoselachii\n \u251c\u2500o Galeomorphii o Galea\n \u2502 \u251c\u2500o Orectolobiformes\n \u2502 \u2514\u2500o\n \u2502 \u251c\u2500o Lamniformes\n \u2502 \u2514\u2500o Carcharhiniformes\n \u2514\u2500o Squalea\n \u2514\u2500o Squalomorphi\n \u251c\u2500o Synechodontiformes (estinto)\n \u2514\u2500o Euselachii o Batidoidimorpha\n \u251c\u2500o Torpediniformes\n \u251c\u2500o Myliobatiformes\n \u2514\u2500o Rajiformes\nAlbero filogenetico esteso.\n \u2514\u2500o (classe) Chondrichthyes\n \u251c\u2500?-o \u2020(ordine) Mongolepida\n \u2502 \u251c-o \u2020(famiglia) Mongolepididae\n \u2502 \u251c-o \u2020(famiglia) Sinacanthidae\n \u2502 \u2514-o \u2020(famiglia) Kannathalepididae\n \u251c\u2500? \u2020(ordine) Omalodontida\n \u251c\u2500o \u2020(ordine) Antarctilamniformes\n \u2502 \u251c\u2500o \u2020(famiglia) Coronodontidae\n \u2502 \u2514\u2500o \u2020(famiglia) Antarctilamnidae\n \u2514\u2500--o \u2020(ordine) Cladoselachiformes\n \u2502 \u2514-o \u2020(famiglia) Cladoselachidae\n \u2502\u2500o (sottoclasse) Euchondrocephali (sinonimo di Holocephali)\n \u2502 \u251c-o \u2020(ordine) Helodontiformes\n \u2502 \u2502 \u2514-o \u2020(famiglia) Helodontidae\n \u2502 \u2514\u2500--o \u2020(ordine) Symmoriida\n \u2502 \u2502 \u251c\u2500o \u2020(famiglia) Symmoriidae\n \u2502 \u2502 \u251c\u2500o \u2020(famiglia) Falcatidae\n \u2502 \u2502 \u2514\u2500o \u2020(famiglia) Stethacanthidae\n \u2502 \u2514\u2500o (sottoclasse) Holocephali o Bradyodonti\n \u2502 \u251c\u2500o \u2020(superordine) Paraselachimorpha\n \u2502 \u2502 \u251c-o \u2020(ordine) Desmiodontiformes\n \u2502 \u2502 \u2502 \u251c\u2500o \u2020(famiglia) Desmiodontidae\n \u2502 \u2502 \u2502 \u2514-o \u2020(famiglia) Debeeridae\n \u2502 \u2502 \u251c-o \u2020(ordine) Orodontiformes\n \u2502 \u2502 \u2502 \u2514\u2500o \u2020(famiglia) Orodontidae\n \u2502 \u2502 \u251c\u2500o \u2020(ordine) Iniopterygiformes\n \u2502 \u2502 \u2502 \u251c\u2500o \u2020(famiglia) Iniopterygidae\n \u2502 \u2502 \u2502 \u2514\u2500o \u2020(famiglia) Sibyrhynchidae\n \u2502 \u2502 \u251c\u2500o \u2020(ordine) Eugeneodontiformes\n \u2502 \u2502 \u2502 \u251c\u2500o \u2020(superfamiglia) Caseodontoidea\n \u2502 \u2502 \u2502 \u2502 \u251c\u2500o \u2020(famiglia) Caseodontidae\n \u2502 \u2502 \u2502 \u2502 \u2514\u2500o \u2020(famiglia) Eugeneodontidae\n \u2502 \u2502 \u2502 \u2514\u2500o \u2020(superfamiglia) Edestoidea\n \u2502 \u2502 \u2502 \u251c\u2500o \u2020(famiglia) Agassizodontidae (sinonimo Helicoprionidae)\n \u2502 \u2502 \u2502 \u2514\u2500o \u2020(famiglia) Edestidae\n \u2502 \u2502 \u2514\u2500o \u2020(ordine) Petalodontiformes\n \u2502 \u2502 \u251c\u2500o \u2020(famiglia) Janassidae\n \u2502 \u2502 \u251c\u2500o \u2020(famiglia) Petalodontidae\n \u2502 \u2502 \u251c\u2500o \u2020(famiglia) Pristodontidae\n \u2502 \u2502 \u2514\u2500o \u2020(famiglia) Belantseidae\n \u2502 \u2514\u2500o (superordine) Holocephalimorpha\n \u2502 \u251c-o \u2020 \"Squaloraja polyspondyla\"\n \u2502 \u251c\u2500o \u2020(ordine) Chondrenchelyformes \n \u2502 \u2502 \u2514-\u2020(famiglia) Chondrenchelyidae\n \u2502 \u2514--\u2500o \u2020(ordine) Psamnodontiformes\n \u2502 \u2502 \u2514\u2500o \u2020(famiglia) Psammodontidae\n \u2502 \u251c-o \u2020(ordine) Cochliodontiformes\n \u2502 \u2502 \u251c\u2500o \u2020(famiglia) Cochliodontidae\n \u2502 \u2502 \u2514-o \u2020(famiglia) Psephodontidae\n \u2502 \u251c-o \u2020(ordine) Menaspiformes\n \u2502 \u2502 \u251c-o \u2020(famiglia) Deltoptychiidae\n \u2502 \u2502 \u251c\u2500o \u2020(famiglia) Menaspidae\n \u2502 \u2502 \u2514-o \u2020(famiglia) Traquairiidae \n \u2502 \u2514\u2500--o \u2020(ordine) Copodontiformes\n \u2502 \u2502 \u2514\u2500o \u2020(famiglia) Copodontidae\n \u2502 \u2514\u2500o (ordine) Chimaeriformes\n \u2502 \u251c\u2500o \u2020(sottordine) Myriacanthoidei\n \u2502 \u2502 \u251c-o \u2020(famiglia) Myriacanthidae\n \u2502 \u2502 \u2514\u2500o \u2020(famiglia) Chimaeropsidae\n \u2502 \u251c-o \u2020(sottordine) Echinochimaeroidei\n \u2502 \u2502 \u251c\u2500o \u2020(famiglia) Echinochimaeridae\n \u2502 \u2502 \u2514-o \u2020 \"Marracanthus\"\n \u2502 \u2514\u2500o (sottordine) Chimaeroidei\n \u2502 \u251c\u2500o \u2020(famiglia) Edaphodontidae\n \u2502 \u251c\u2500o (famiglia) Callorhinchidae\n \u2502 \u251c\u2500o (famiglia) Rhinochimaeridae\n \u2502 \u2514\u2500o (famiglia) Chimaeridae\n \u2514\u2500o (sottoclasse) Elasmobranchii\n \u251c\u2500? \u2020 \"Pseudodalatias\"\n \u251c-? \u2020 \"Squatinactis\"\n \u2514\u2500o (infraclasse) Euselachii\n \u251c-o \u2020(superordine) Xenacanthimorpha\n \u2502 \u251c\u2500o \u2020(ordine) Xenacanthiformes\n \u2502 \u2502 \u251c\u2500o \u2020(famiglia) Diploselachidae\n \u2502 \u2502 \u251c-o \u2020(famiglia) Orthacanthidae\n \u2502 \u2502 \u251c\u2500o \u2020(famiglia) Xenacanthidae\n \u2502 \u2502 \u251c\u2500o \u2020(famiglia) Thrinacodontidae\n \u2502 \u2502 \u2514-o \u2020(famiglia) Protacrodontidae (sinonimo Tamiobatidae)\n \u2502 \u251c\u2500o \u2020(ordine) Bransonelliformes\n \u2502 \u2502 \u2514-o \u2020 (famiglia) Bransonellidae\n \u2502 \u2514-o \u2020(ordine) Omalodontiformes\n \u2502 \u251c-o \u2020(famiglia) Omalodontidae\n \u2502 \u2514-o \u2020(famiglia) Aztecodontidae\n \u2514-o \u2020(ordine) Ctenachantiformes\n \u251c-o \u2020 \"Acronemus tuberculatus\"\n \u251c-o \u2020 \"Glikmanius\"\n \u251c-o \u2020 \"Heslerodus\"\n \u251c-o \u2020(famiglia) Bandringidae\n \u251c-o \u2020(famiglia) Tamiobatidae\n \u251c\u2500o \u2020(famiglia) Phoebodontidae\n \u251c\u2500o \u2020(famiglia) Ctenacanthidae\n \u2514\u2500o \u2020 \"Onychoselache\"\n \u2514-o \u2020(ordine) Hybodontiformes\n \u251c\u2500o \u2020(famiglia) Ptychodontidae\n \u251c-o \u2020(famiglia) Hybodontoidei\n \u251c\u2500o \u2020(famiglia) Lonchidiidae \n \u251c\u2500o \u2020(famiglia) Acrodontidae \n \u251c\u2500o \u2020(famiglia) Hybodontidae \n \u2514\u2500o \u2020(famiglia) Polyacrodontidae\n \u2514\u2500o (sottoclasse) Neoselachii\n \u251c-o \u2020 (famiglia) Anachronistidae\n \u251c\u2500o \u2020 (famiglia) Mcmurdodontidae\n \u251c\u2500o (superordine) Galeomorphii (sinonimo Galea)\n \u2502 \u251c\u2500o (ordine) Heterodontiformes \n \u2502 \u2502 \u2514-o (famiglia) Heterodontidae\n \u2502 \u251c\u2500o (ordine) Orectolobiformes\n \u2502 \u2502 \u251c-o \u2020(famiglia) Agaleidae\n \u2502 \u2502 \u251c\u2500o (famiglia) Parascylliidae\n \u2502 \u2502 \u251c\u2500o (famiglia) Brachaeluridae\n \u2502 \u2502 \u251c\u2500o (famiglia) Orectolobidae\n \u2502 \u2502 \u251c\u2500o (famiglia) Hemiscyllidae\n \u2502 \u2502 \u251c\u2500o (famiglia) Ginglymostomatidae\n \u2502 \u2502 \u251c\u2500o (famiglia) Stegostomatidae\n \u2502 \u2502 \u2514\u2500o (famiglia) Rhinocodontidae\n \u2502 \u2514\u2500o (ordine) Lamniformes\n \u2502 \u2502 \u251c\u2500o \u2020 (famiglia) Orthacodontidae\n \u2502 \u2502 \u251c\u2500o (famiglia) Cetorhinidae\n \u2502 \u2502 \u251c\u2500o (famiglia) Mitsukurinidae\n \u2502 \u2502 \u251c\u2500o (famiglia) Odontaspidae\n \u2502 \u2502 \u2502 \u251c\u2500o \u2020 (sottofamiglia) Jaekelotodontidae\n \u2502 \u2502 \u2502 \u2514\u2500o \u2020 (sottofamiglia) Odontaspinae \n \u2502 \u2502 \u251c\u2500o (famiglia) Pseudocarchariidae\n \u2502 \u2502 \u251c\u2500o (famiglia) Cretoxyrhinidae\n \u2502 \u2502 \u2502 \u251c\u2500o \u2020 \"Serratolamna\"\n \u2502 \u2502 \u2502 \u251c\u2500o \u2020 (sottofamiglia) Archaeolamnidae\n \u2502 \u2502 \u2502 \u2514\u2500o \u2020 (sottofamiglia) Eoptolamnidae\n \u2502 \u2502 \u251c\u2500o (famiglia) Megachasmidae\n \u2502 \u2502 \u251c\u2500o \u2020 (famiglia) Cardabiodontidae\n \u2502 \u2502 \u251c\u2500o (famiglia) Alopiidae\n \u2502 \u2502 \u251c\u2500o \u2020(famiglia) Otodontidae\n \u2502 \u2502 \u2502 \u2514\u2500o \u2020 \"Carcharocles megalodon\"\n \u2502 \u2502 \u251c\u2500o \u2020 (famiglia) Anacoracidae\n \u2502 \u2502 \u2502 \u2514\u2500o \u2020 \"Squalicorax\"\n \u2502 \u2502 \u251c\u2500o (famiglia) Lamnidae\n \u2502 \u2502 \u2514\u2500o \u2020 (famiglia) Lamiostomatidae\n \u2502 \u2502 \u251c\u2500o \u2020 (sottofamiglia) Lamiostomatinae\n \u2502 \u2502 \u2514\u2500o \u2020 (sottofamiglia) Xiphodolamiinae\n \u2502 \u2514\u2500o (ordine) Carcharhiniformes\n \u2502 \u251c\u2500o (famiglia) Scyliorhinidae\n \u2502 \u2502 \u251c\u2500o (sottofamiglia) Scyliorhininae\n \u2502 \u2502 \u251c\u2500o (sottofamiglia) Galeinae: Pentachini\n \u2502 \u2502 \u251c\u2500o (sottofamiglia) Galeinae: Galeina\n \u2502 \u2502 \u251c\u2500o (sottofamiglia) Galeinae: Halaelurina\n \u2502 \u2502 \u251c\u2500o (sottofamiglia) Atelomycterininae\n \u2502 \u2502 \u2514\u2500o (sottofamiglia) Schroederichthyinae\n \u2502 \u251c\u2500o (famiglia) Proscylliidae\n \u2502 \u251c\u2500o (famiglia) Pseudotriakidae\n \u2502 \u251c\u2500o (famiglia) Triakidae\n \u2502 \u2502 \u251c\u2500o (sottofamiglia) Triakinae\n \u2502 \u2502 \u2514\u2500o (sottofamiglia) Galeorhininae\n \u2502 \u251c\u2500o (famiglia) Hemigaleidae\n \u2502 \u2502 \u251c\u2500o (sottofamiglia) Hemigaleinae\n \u2502 \u2502 \u2514\u2500o (sottofamiglia) Hemipristinae\n \u2502 \u251c\u2500o (famiglia) Carcharhinidae\n \u2502 \u2502 \u251c\u2500o \u2020 \"Abdounia\"\n \u2502 \u2502 \u251c\u2500o \"Galeocerdo\"\n \u2502 \u2502 \u251c\u2500o (sottofamiglia) Scoliodontinae\n \u2502 \u2502 \u251c\u2500o (sottofamiglia) Carcharhininae\n \u2502 \u2502 \u251c\u2500o (sottofamiglia) Rhizoprionodontini\n \u2502 \u2502 \u251c\u2500o (sottofamiglia) Isogomphodontini\n \u2502 \u2502 \u2514\u2500o (sottofamiglia) Triaenodontini \n \u2502 \u2514\u2500o (famiglia) Sphyrnidae\n \u2514\u2500o (superordine) Squalea\n \u251c-o (ordine) Hexanchiformes \n \u2502 \u251c\u2500o (famiglia) Chlamydoselachidae\n \u2502 \u251c\u2500o \u2020(famiglia) Crassonotidae\n \u2502 \u251c-o \u2020(famiglia) Pseudonotidanidae\n \u2502 \u251c\u2500o (famiglia) Hexanchidae\n \u2502 \u2514\u2500o (famiglia) Notorynchidae\n \u2514\u2500o (superordine) Squalimorpha\n \u251c\u2500o \u2020(ordine) Synechodontiformes\n \u2502 \u251c\u2500o \u2020(famiglia) Orthacodidae\n \u2502 \u2514\u2500o \u2020(famiglia) Palaeospinacidae\n \u251c\u2500o (ordine) Squaliformes \n \u2502 \u251c-o (famiglia) Echinorhinidae\n \u2502 \u251c\u2500o (famiglia) Dalatiidae\n \u2502 \u2502 \u251c-o (sottofamiglia) Dalatiinae\n \u2502 \u2502 \u251c\u2500o (famiglia) Oxynotidae\n \u2502 \u2502 \u251c\u2500o (famiglia) Etmopteriidae\n \u2502 \u2502 \u2514\u2500o (famiglia) Somniosidae\n \u2502 \u251c\u2500o (famiglia) Centrophoridae\n \u2502 \u2514\u2500o (famiglia) Squalidae\n \u2514\u2500o (superordine) Hypnosqualea\n \u251c\u2500o \u2020(famiglia) Protospinacidae\n \u251c-o (ordine) Squatiniformes\n \u2502 \u251c-o \u2020(famiglia) Pseudorhinidae\n \u2502 \u2514\u2500o Squatinidae\n \u251c-o (ordine) Pristiophoriformes\n \u2502 \u2514\u2500o (famiglia) Pristiophoridae\n \u2514\u2500o (superordine) Batoidea o Batidoidimorpha\n \u251c\u2500o (ordine) Torpediniformes\n \u2502 \u251c\u2500o (famiglia) Torpedinidae\n \u2502 \u2514\u2500o (famiglia) Narcidae\n \u2502 \u251c\u2500o (sottofamiglia) Narcininae\n \u2502 \u2514\u2500o (sottofamiglia) Narkinae\n \u251c\u2500o (clade) Pristiorajea\n \u2502 \u251c\u2500o \u2020(ordine) Sclerorhynchiformes\n \u2502 \u2502 \u251c\u2500o \"Iberotrygon\"\n \u2502 \u2502 \u2514\u2500o (sottordine) Slerorhynchoidei\n \u2502 \u2502 \u251c\u2500o (famiglia) Slerorhynchidae\n \u2502 \u2502 \u2514\u2500o (famiglia) Ptychotrygonidae\n \u2502 \u2514\u2500o (ordine) Pristiformes\n \u2502 \u2514\u2500o (famiglia) Pristidae\n \u251c\u2500? (incerta sidis)\n \u2502 \u251c-o \u2020(famiglia) Cyclobatidae\n \u2502 \u2514\u2500o \u2020(famiglia) Hypsobatidae\n \u251c\u2500o (ordine) Rajiformes\n \u2502 \u251c\u2500o (sottordine)Rhinobatoidea\n \u2502 \u2502 \u251c\u2500o (famiglia) Rhinobatidae\n \u2502 \u2502 \u251c\u2500o (famiglia) Rhynchobatidae\n \u2502 \u2502 \u2514\u2500o (famiglia) Rhynidae\n \u2502 \u2514\u2500o (sottordine) Rajoidei\n \u2502 \u251c\u2500o \u2020(famiglia) Archaeobatidae \n \u2502 \u251c\u2500o (famiglia) Rajidae\n \u2502 \u2502 \u251c\u2500o (sottofamiglia) Rajinae\n \u2502 \u2502 \u251c\u2500o (sottofamiglia) Gurgesiellinae\n \u2502 \u2502 \u2514\u2500o (sottofamiglia) Leucorajinae\n \u2502 \u2502 \u251c\u2500o (trib\u00f9) Leucorajini\n \u2502 \u2502 \u251c\u2500o (trib\u00f9) Amblyrajini\n \u2502 \u2502 \u2514\u2500o (trib\u00f9) Rajellini\n \u2502 \u251c\u2500o (famiglia) Anacanthobatidae\n \u2502 \u251c\u2500o (famiglia) Crurirajidae\n \u2502 \u2514\u2500o (famiglia) Arhynchobatidae\n \u2502 \u251c\u2500o (sottofamiglia) Sympterygini\n \u2502 \u251c\u2500o (sottofamiglia) Arhynchobatini\n \u2502 \u251c\u2500o (sottofamiglia) Riorajinae\n \u2502 \u2514\u2500o (sottofamiglia) Pavorajinae\n \u2502 \u251c\u2500o (trib\u00f9)Pavorajini\n \u2502 \u2514\u2500o (trib\u00f9)Notorajini\n \u2514\u2500o (ordine) Myliobatiformes\n \u251c\u2500o (famiglia) Platyrhinidae\n \u251c\u2500o (famiglia) Zanobatidae\n \u2514-o (sottordine) Myliobatoidei\n \u251c\u2500o \u2020(famiglia) Rhombodontidae\n \u251c\u2500o (famiglia) Hexatrygonidae\n \u251c\u2500o (famiglia) Plesiobatidae\n \u251c-o (famiglia) Urolophidae\n \u251c\u2500o (famiglia) Urotrygonidae\n \u251c\u2500o (famiglia) Potamotrygonidae\n \u251c\u2500o (famiglia) Dasyatidae\n \u2502 \u251c\u2500o (sottofamiglia) Dasyatinae\n \u2502 \u251c\u2500o (sottofamiglia) Hypolophinae\n \u2502 \u251c\u2500o (sottofamiglia) Neotrygoninae\n \u2502 \u2514\u2500o (sottofamiglia) Urogymninae \n \u251c\u2500o (famiglia) Gymnuridae\n \u2514\u2500o (famiglia)Myliobatidae\n \u251c\u2500o (sottofamiglia) Myliobatinae\n \u251c\u2500o (sottofamiglia) Rhinoptera\n \u2514\u2500o (sottofamiglia) Mobulinae"}
{"id": "407646", "revid": "547034", "url": "https://it.wikipedia.org/wiki?curid=407646", "title": "Lam Sai Wing", "text": "Uno dei migliori esperti di arti marziali del suo tempo, fu sicuramente uno dei pi\u00f9 famosi.\nLam Sai-wing (\u6797\u4e16\u69ae, \"Lin Shirong\" in Pinyin) \u00e8 un famoso praticante di Hongjiaquan. Soprannominato Zhurou Rong (\u732a\u8089\u8363, Glorioso Maiale).\nLa vita.\nLin Shirong \u00e8 nato nel 1860 a Pingzhou (\u5e73\u6d32), nell'area di Nanhai (\u5357\u6d77), nella provincia di Guangdong.\nInizia molto presto lo studio del Pugilato della Famiglia Hong con suo nonno (Lin Fucheng, \u6797\u798f\u6210), che poi lo raccomanda al maestro Wu Quanmei (\u5434\u5168\u7f8e). Egli studi\u00f2 in particolare la forma Tiexianquan (\u94c1\u7ebf\u62f3) e lo stile Foquan (\u4f5b\u62f3).\nIn questi anni, Lin era impiegato in una macelleria.\nLin Shirong prosegu\u00ec la sua formazione con Wong Fei-hung (\u9ec4\u98de\u9e3f).\nIn seguito Lin Shirong insegn\u00f2 pugilato nella citt\u00e0 di Canton. Qui successe un grave incidente che lo costrinse a lasciare la citt\u00e0: a causa di alcuni suoi allievi indisciplinati fu coinvolto in una rissa, con un altissimo numero di feriti (si racconta che lui sia stato l'unico ad uscirne indenne), che ne rovin\u00f2 la reputazione.\nIn questo modo egli fu costretto a ritirarsi ad Hong Kong dove apr\u00ec una nuova scuola.\nA partire dal 1917 redasse, con la collaborazione di Zhu Yuzhai, Zhang Shibiao e Li Shihui, suoi allievi, tre opere: 1) Gongzi Fuhuquan (\u5de5\u5b57\u4f0f\u864e\u62f3,), che presenta uno dei pi\u00f9 antichi Taolu dell'Hongjiaquan; 2) Tiexianquan (\u94c1\u7ebf\u62f3), che descrive un esercizio di accrescimento della forza interna, la cui creazione \u00e8 attribuita a Tie Qiaoshan; 3) Huhe Shuangxingquan (\u864e\u9e64\u53cc\u5f62\u62f3), che propone una forma molto popolare dell'Hongjiaquan, attribuita da alcuni a Huang Feihong.\nL'Hongjiaquan di Lin Shirong (Lam Sai-wing).\nMaestro di kung fu di questo secolo, durante la sua anzianit\u00e0 egli ebbe una profonda ispirazione che lo port\u00f2 a riesaminare tutto il repertorio dello stile apportandovi numerose modifiche ed eliminando tutto ci\u00f2 che era \u201cinadatto\u201d ai tempi moderni, questa \u00e8 stata probabilmente la causa che ha originato numerose differenze tecniche tra le varie scuole di Hung Gar.\nLam ha reso il kung fu accessibile a tutti, aprendo le porte dell'insegnamento mentre, come sappiamo, per generazioni si era trasmesso solo all'interno dello stesso nucleo familiare. Per facilitarne la diffusione pubblic\u00f2 anche tre volumi sull'Hung Gar, ci\u00f2 testimoniava la grande apertura mentale del maestro in accordo con i tempi e la societ\u00e0 in fase di cambiamento.\nSi ritir\u00f2 dall'insegnamento del kung fu all'et\u00e0 di 65 anni.\nTra i suoi migliori studenti vanno ricordati Lam cho, Chan Hon-chung, Kwan Kun, Tam Chou, Tang Yee, Tang Fong, Wu Lap-fung, Wong Man-kai, Lau Cham, Kiu Kao e Wong Lee.\nFilmografia.\nA testimonianza della notoriet\u00e0 di Lin Shirong, la sua vita \u00e8 stata immortalata in film e serie televisive:"}
{"id": "407647", "revid": "123023985", "url": "https://it.wikipedia.org/wiki?curid=407647", "title": "Joachim Fest", "text": "Biografia.\nFiglio di un funzionario prussiano, Johannes Fest, preside di una scuola cattolica a Lichtenberg, che fu congedato per \"attivit\u00e0 antistatali\" dal Regime nazista e poi licenziato, a soli 42 anni, nel 1933, dato il suo antinazismo. Con una pensione di soli 180 marchi al mese e cinque figli, il padre dovette arrangiarsi a mantenere la famiglia in ristrettezze economiche perduranti, vivendo nel terrore costante della Gestapo che spesso veniva a perquisire la casa. Tre anni dopo, con la famiglia borghese benestante ridotta in povert\u00e0, il piccolo Joachim assister\u00e0 alla scena della sua vita tra i suoi genitori, raccontata nelle sue drammatiche Memorie giovanili, 'Ich Nicht'.\nAlla moglie, la quale disperata tenter\u00e0 di convincerlo a prendere la tessera del Partito nazista come mezzo per riavere il lavoro, con l'argomento che \"una bugia \u00e8 sempre stato il mezzo della piccola gente contro i potenti\", il coniuge replicher\u00e0: \"noi non siamo piccola gente, non in tali questioni\", citando, a difesa del proprio credo, le celebri parole del Vangelo di Matteo: \"et si omnes ego non\". Amici di vecchia data non li salutavano pi\u00f9, altri li evitavano, \"e poi c'erano gli amici ebrei, che all'improvviso sparivano all'alba nel nulla\". Il fratello maggiore, l'adorato Wolfgang, ferito sul fronte russo, fu rimandato in prima linea nonostante la polmonite da un fanatico comandante nazista, morendo nel 1944. Joachim, con quasi tutta la sua classe delle superiori, fu volontario nell'esercito. Spieg\u00f2: \"lo feci per evitare l'arruolamento coatto nelle SS, ma mio padre and\u00f2 su tutte le furie. Guai a chi accetta il minimo compromesso con la guerra criminale del tiranno, mi disse\". Alla fine della guerra fu catturato nei pressi del ponte di Remagen, prigioniero a 17 anni degli americani prima in Germania e poi in Francia. La madre e le sorelle furono cacciate dalla casa di Karlshorst, nella parte orientale di Berlino, il 12 o 14 maggio 1945. I russi concessero loro di portare via solo una valigia a testa. Il resto and\u00f2 perduto per sempre, compresa la casa.\nDopo il \"Gymnasium\" a Berlino e Friburgo in Brisgovia, studi\u00f2 Diritto, Storia, Sociologia, Germanistica e Storia dell'arte, per la quale ebbe uno speciale interesse, a Friburgo, Francoforte sul Meno e Berlino. Viene rapidamente annoverato tra i pi\u00f9 rinomati storici tedeschi. Iscritto al partito cristiano-democratico, la CDU, per qualche anno ha seduto in parlamento brevemente come deputato del collegio di Berlin-Neuk\u00f6lln. Ma quando disse una serie di no alle richieste dei cristiano democratici di piazzare i loro beniamini in posti chiave, Fest fu espulso dal partito. Riconobbe successivamente che il suo impegno politico fu un errore, \"semplicemente non era fatto per me\".\nFest \u00e8 noto principalmente per la sua monumentale biografia di Hitler, la prima di grandi dimensioni scritta da un tedesco, pubblicata nel 1973, nella quale si pone la domanda di come la borghesia colta della Germania dell'epoca possa essersi lasciata affascinare dalla sciagurata demagogia di Hitler. Alcuni critici videro nella rappresentazione di Fest il pericolo di una sopravvalutazione di Hitler, poich\u00e9 l'autore ne mette in risalto le peculiarit\u00e0 personali sottovalutando il quadro sociale complessivo. L'eccellenza del suo grosso volume (1184 pagine nell'edizione tedesca), che gli valse il successo del pubblico e della critica che perdura tuttora, si deve principalmente alla perspicacia dell'autore come biografo. Il retroterra giornalistico non compromise, ma al contrario miglior\u00f2 la qualit\u00e0 dell'opera, che fu il risultato delle sue vaste letture. Egli menziona e cita spesso pensatori come Jacob Burckhardt, Proudhon, Nietzsche, Benjamin Constant, e molti altri. Grazie alla capacit\u00e0 dell'autore di pervenire a interpretazioni a un tempo profonde e di vasta portata, il libro porta avanti da un lato la ricostruzione storica e la biografia, dall'altro frequenti e acute considerazioni intellettuali che danno origine a nuovi punti di vista. La parte migliore del lavoro \u00e8 quella che si occupa degli anni di Vienna e del periodo 1919-1933 della vita di Hitler, bench\u00e9 risulti alquanto sommario riguardo agli anni di guerra. Al ritratto di Hitler vengono aggiunte cinque \"Considerazioni Provvisorie\" dedicate al significato di questioni particolari: due sono collocate al principio e alla fine del volume, riguardanti il posto specifico di Hitler nella Storia. Qua e l\u00e0, fu criticato per essersi affidato alle memorie di Albert Speer, pubblicate mentre lavorava al libro: scelta motivata dalle numerose conversazioni che ebbe con Speer in persona.\nFest fece carriera nel giornalismo, lavorando anche in televisione. Dal 1963 al 1968 Fest fu capo redattore della Norddeutscher Rundfunk (NDR, Radio Germania settentrionale), la prima rete pubblica del Land di Amburgo, direttore della sezione politica. Fu collaboratore di Der Spiegel, col quale fu spesso e volentieri in disaccordo. Il successo della sua biografia gli valse l'invito a ricoprire la carica di condirettore della Frankfurter Allgemeine Zeitung (FAZ), responsabile del 'Feuilleton', il prestigioso inserto letterario-culturale, dal 1973 al 1993. Nella sua autorevole posizione, Fest continu\u00f2 a svolgere un ruolo significativo, contribuendo all'evoluzione degli studi sul Terzo Reich, e insieme commentandola. In questa veste pubblic\u00f2 nel 1983 l'articolo di Ernst Nolte \"Un passato che non vuol passare\", le cui tesi sul nazismo ed Olocausto, criticate da molti intellettuali come revisioniste ed giustificazioniste, diedero l'avvio alla lunga controversia nota con il nome di Historikerstreit, \"zuffa tra storiografi\".\nSempre dalle colonne di questo quotidiano stigmatizz\u00f2 spesso polemicamente gli ambienti intellettuali della sinistra.\nCos\u00ec defin\u00ec nel 1976 il pezzo teatrale 'Il pattume, la citt\u00e0 e la morte' di Fassbinder espressione \"\"di un fascismo di sinistra\", \"insulto volgare ispirato da clich\u00e9 ordinari\" dal quale emerge un \"antisemitismo (...) tattico proprio di un atteggiamento radical-chic.\"\" (FAZ 19.3.1976, p.\u00a023, t.d.r.).\nNel 1999, venticinque anni dopo la biografia di Hitler, diventata un testo di riferimento, Fest pubblic\u00f2 la Vita di Albert Speer - altro protagonista del Terzo Reich, architetto personale di Hitler e dal 1942 Ministro per gli Armamenti - col quale ebbe una lunga frequentazione personale. Accadde infatti nel 1966, quando Wolf Jobst Siedler, il capo della casa editrice Ullstein-Propylaen, gli chiese di affiancare Speer - appena rilasciato dal carcere di Spandau dove aveva scontato la pena di 20 anni inflittagli dal Tribunale di Norimberga - nella veste di 'consulente interrogante' per aiutarlo a redigere le sue \"Memorie del Terzo Reich\". Collaborazione che sarebbe proseguita tra i due anche per il successivo libro di Speer, \"I Diari di Spandau\", pubblicato sull'onda dell'enorme successo delle 'Memorie'.\nGrazie alle innegabili capacit\u00e0 organizzative dimostrate nella costruzione dell'edificio della nuova Cancelleria, Speer riusc\u00ec a farsi strada alla corte di Hitler diventando, in qualit\u00e0 Ministro del Reich per le Armi e le munizioni, un corresponsabile del prolungamento della guerra. Fest racconta anche la decisione di Speer di sabotare gli 'ordini neroniani' di Hitler del 1944 - ossia fare terra bruciata, distruggendo fabbriche, sistemi di irrigazione, depositi di generi alimentari, centrali telefoniche, archivi di banche e catasti prima dell'arrivo degli Alleati, evacuando dai territori tedeschi minacciati le popolazioni - giustificata a Hitler e altri con la formula: \"la patria \u00e8 troppo bella\". Speer, afferma Fest, \"sapeva che la guerra era persa ed intendeva salvare la sostanza del Paese\".\nL'insensibilit\u00e0 e l'ottundimento morale di Speer traspare negli atteggiamenti conformisti di fronte alle atrocit\u00e0 del Regime, come lo sterminio degli ebrei; reticenti e mendaci dichiarazioni, condotte con perseverante coerenza, tratteggiano un personaggio attorcigliato nei suoi enigmi ma pure intellettualmente dotato. Abile, dopo l'uscita dal carcere, nel ricostruire il proprio personaggio e la propria immagine sui massmedia internazionali, grazie alle sue Memorie, bestseller nelle vendite. Come dimostr\u00f2 brillantemente anche al Processo di Norimberga, dove la scaltra strategia processuale di Speer si bas\u00f2 sul riconoscimento della propria \"corresponsabilit\u00e0\" come membro del Governo, salvandogli la vita; una tattica portata avanti proprio mentre la maggior parte degli altri coimputati stava invece insistendo sull'illegittimit\u00e0, a loro dire, del procedimento penale a loro carico davanti a un Tribunale di vincitori della guerra. \nIn \"Horst Janssen\", del 2001, si confronta con uno dei pi\u00f9 significativi artisti del dopoguerra cui lo leg\u00f2 un'amicizia stretta. Per \"i suoi contributi al genere della biografia politica e storica\" \u00e8 stato insignito del Einhard-Preis 2003 per la letteratura biografica e del Eugen-Bolz-Preis 2004 per \"meriti nella elaborazione pubblicistica della Resistenza tedesca contro il regime nazista\". In \"Incontri\" del 2004 illustra appunto alcuni dei suoi incontri con personaggi illustri quali Hannah Arendt, Sebastian Haffner, Golo Mann o Rudolf Augstein che hanno segnato la sua vita.\nSulla sua descrizione degli ultimi giorni di Adolf Hitler, \"Der Untergang\" (2002, it.: \"La disfatta\" 2005), che riprende pi\u00f9 in dettaglio quanto gi\u00e0 esposto nella biografia di Hitler anche col contributo di nuove fonti, si basa il film omonimo di Oliver Hirschbiegel (soggetto e sceneggiatura di Bernd Eichinger) (2004) uscito in Italia con il titolo \"La caduta - Gli ultimi giorni di Hitler\". Joachim Fest era sposato ed ebbe due figli, uno dei quali, Alexander Fest, \u00e8 subentrato nel 2002 alla guida della casa editrice Rowohlt Verlag."}
{"id": "407653", "revid": "1543377", "url": "https://it.wikipedia.org/wiki?curid=407653", "title": "Catuvellauni", "text": "I Catuvellauni (nome che forse significa \"divinit\u00e0 in battaglia\" o \"comandanti in battaglia\") erano una trib\u00f9 celto-belgica del sud-est della Britannia, prima della conquista romana.\nLe sorti dei Catuvellauni e dei loro re prima dell'arrivo dei romani possono essere dedotte dalla numismatica e dai riferimenti sparsi qua e l\u00e0 nelle opere degli storici antichi.\nSono menzionati da Cassio Dione, secondo cui avrebbero guidato la resistenza anti-romana nel 43 d.C. Nella \"Geografia\" di Tolomeo (II secolo d.C.) compaiono come una delle \"civitates\" britanniche, che occupava gli odierni Hertfordshire, Bedfordshire e Cambridgeshire meridionale, con capitale \"Verulamium\" (oggi St Albans). I Catuvellauni potrebbero essere collegati con i Catalauni, popolazione della Gallia Belgica, attestata nella regione di Ch\u00e2lons-en-Champagne.\nPrima della conquista romana.\nCassivellauno, che guid\u00f2 la resistenza contro la prima spedizione di Gaio Giulio Cesare in Britannia (54 a.C.), sarebbe appartenuto a questa trib\u00f9. Cesare non dice nulla sulle sue origini, ma il suo territorio, a nord del fiume Tamigi e a ovest del popolo dei Trinovanti, corrisponde a quello che sarebbe poi stato occupato dai Catuvellauni.\nTasciovano fu il primo re a coniare monete a Verulamium a partire dal 20 a.C. circa. Sembra aver allargato il suo potere a est, a spese dei Trinovanti, dato che alcune sue monete (databili al 15-10 a.C.) furono coniate nella capitale di questo popolo, \"Camulodunum\" (odierna Colchester). Una pi\u00f9 tarda serie di monete fu per\u00f2 di nuovo coniata a Verulamium e ci\u00f2 fa pensare che questa avanzata sia stata arrestata, forse dietro pressione romana.\nCamulodunum fu comunque riconquistata da Tasciovano o da suo figlio Cunobelino, che sal\u00ec sul trono attorno al 9 a.C., regnando per circa trent'anni. Poco si sa sulla vita Cunobelino, ma il suo nome \u00e8 sopravvissuto nelle leggende britanniche, fino a sfociare nel \"Cymbeline\" shakespeariano. Goffredo di Monmouth dice che fu allevato alla corte di Augusto e pag\u00f2 volentieri tributi a Roma. L'archeologia indica un incremento di commerci e rapporti diplomatici con l'Impero romano. Sotto Cunobelino e la sua famiglia i Catuvellauni sembrano diventare i dominatori nella Britannia sud-orientale. Suo fratello Epaticco ottenne il sud e l'ovest a scapito degli atrebati, che tenne fino alla morte (ca. 35).\nSono conosciuti tre figli di Cunobelino. Adminio, la base del cui potere sembra essere stata nel Kent (almeno cos\u00ec sembra dalle monete), fu esiliato da suo padre poco prima del 40, secondo Svetonio spingendo l'imperatore Caligola alla sua invasione dell'isola, poi abortita. Altri due figli, Togodumno e Carataco, sono menzionati da Cassio Dione. Non \u00e8 conosciuta alcuna moneta di Togodumno, ma le rare monete di Carataco suggeriscono che segu\u00ec suo zio Epaticco nel completamento della conquista delle terre degli Atrebati. Fu proprio l'esilio del sovrano degli Atrebati, Verica, a fornire a Claudio il pretesto per iniziare l'invasione della Britannia, condotta da Aulo Plauzio (43). Cassio Dione dice che Cunobelino era gi\u00e0 morto e che Togodumno e Carataco guidarono la resistenza contro l'invasione del Kent. Furono sconfitti da Plauzio in due battaglie sui fiumi Medway e Tamigi. Togodumno mor\u00ec subito dopo la battaglia sul Tamigi. I Romani lanciarono l'assalto finale a Camulodunum. I territori dei Catuvellauni divennero una nuova provincia romana.\nSotto il dominio romano.\nCarataco, comunque, sopravvisse e continu\u00f2 a condurre la resistenza contro gli invasori. In seguito sentiremo parlare di lui negli \"Annali\" di Tacito come capo dei Siluri e degli Ordovici (popoli dell'odierno Galles) contro il governatore romano Publio Ostorio Scapula. Ostorio lo sconfisse nel 50 nella battaglia di Caer Caradoc (nel territorio degli Ordovici), catturandone i familiari. Carataco riusc\u00ec per\u00f2 a scappare ancora una volta. Si rec\u00f2 presso i Briganti, ma la loro regina, Cartimandua, leale a Roma, lo fece mettere in catene. Carataco fu esibito come una preda di guerra nel corso di un trionfo a Roma. Gli fu permesso di tenere un discorso davanti al Senato e fece una cos\u00ec grande impressione che lui e la sua famiglia furono liberati ed ebbero il permesso di vivere in pace a Roma.\nVerulamium divenne un municipium attorno al 50, permettendo che i suoi magistrati pi\u00f9 importanti divenissero cittadini romani. Fu distrutto durante la rivolta di Budicca (60 o 61), ma, ben presto, fu ricostruito. La costruzione del foro e della basilica furono completati nel 79 o nell'81 e dedicati dal governatore Gneo Giulio Agricola all'imperatore Tito. Il teatro, il primo Britannia, fu costruito nel 140.\nUn'iscrizione ricorda che la \"civitas\" dei Catuvellauni fu coinvolta nella ricostruzione del Vallo di Adriano, forse al tempo di Settimio Severo (inizi del III secolo). Sant'Alban, il primo martire cristiano britannico, era cittadino di Verulamium (fine III - inizi IV secolo). Fu ucciso proprio nella sua citt\u00e0 natale (che da lui mutu\u00f2 il nome moderno). La pietra tombale di una donna catuvellauna, di nome Regina, liberta (cio\u00e8 schiava liberata) e moglie di Barates, un soldato originario di Palmira (Siria), \u00e8 stato trovato nel forte romano di Arbeia (IV secolo), situato nel nord-est dell'Inghilterra.\nIl nome dei Catuvellauni \u00e8 sopravvissuto nel nome di persona gallese Cadwallon, che fu portato da due sovrani del Gwynedd, Cadwallon Lawhir (VI secolo) e Cadwallon ap Cadfan (VII secolo)."}
{"id": "407655", "revid": "373458", "url": "https://it.wikipedia.org/wiki?curid=407655", "title": "1 lira", "text": "1 lira (L. 1) \u00e8 stata la moneta coniata per rappresentare l'unit\u00e0 fondamentale della lira italiana. Le monete da 1 lira, cos\u00ec come quelle da 50 centesimi, 2 e 5 lire, furono battute a partire dal 1861 ed erano inizialmente d'argento 900\u2030, ma gi\u00e0 a partire dal 1863 divennero d'argento 835\u2030. Dopo la prima guerra mondiale la moneta da 1 lira venne coniata in nickel dal 1921 al 1938 con un diametro di 26,5\u00a0mm ed un peso di 8 g; dal 1939 venne coniata in acmonital (acciaio monetale italiano) con lo stesso peso e un diametro di 26,7 millimetri.\nDopo la caduta della monarchia vennero coniate monete da una lira in italma (lega di alluminio e magnesio) da 21,6\u00a0mm e 1,25 g (1946-1950) e poi da 17,2\u00a0mm e 0,625 g (1951-1959). Monete da 1 lira sono state coniate a partire dal 1968 per le confezioni speciali per collezionisti che la zecca poneva in vendita.\nRegno d'Italia.\nVittorio Emanuele II.\nAl dritto riportava l'effigie di Vittorio Emanuele II volta a destra, intorno \"Vittorio Emanuele II\" ed in basso la data. Sotto il collo \"Ferraris\", cio\u00e8 il nome dell'autore, Giuseppe Ferraris.\nPer il rovescio ne esistono due tipi:\nDa notare che dal 1863 al 1917 il titolo dell'argento fu di 835/1000.\nIn tutte le coniazioni in argento da 1 lira (anche durante i regni di Umberto I e Vittorio Emanuele III), il contorno presentava in incuso la scritta FERT ripetuta tre volte alternata a nodi di savoia e rosette.\nI segni di zecca erano:\nUmberto I.\nAl diritto presentava la testa nuda di Umberto I volta a destra, intorno \"UMBERTO I - RE D'ITALIA\" ed in basso la data. Sotto al collo \"Speranza\", cio\u00e8 il nome dell'autore, Filippo Speranza.\nAl rovescio c'era lo stemma sabaudo coronato e con il collare dell'Annunziata e intorno rami di lauro e di quercia. Il valore era ai lati dello stemma. In basso il segno di zecca. \nFu coniata a Roma dal 1883 al 1900 ed a Milano nel 1887.\nNel 1890, 1891 e 1897 furono coniate monete da una lira per l'Eritrea, da poco occupata, con scritta in amarico \"1 Birr vale 10 lire\" e in arabo \"vale 10 Rial\". La moneta valeva anche 2/10 di tallero. \nAl diritto il busto coronato del re con corona volto a destra in uniforme. Intorno UMBERTO I RE D'ITALIA a data. Sotto il busto SPERANZA, l'autore.\nAl rovescio il valore in italiano, arabo ed aramaico su tre righe sotto la stella italiana. Intorno COLONIA ERITREA e in basso rami di alloro e segno di zecca, Roma.\nVittorio Emanuele III.\nCon Vittorio Emanuele III furono emesse tra il 1901 ed il 1917 monete da una lira in argento, che rispondevano alle deliberazioni dell'Unione Monetaria Latina. Ci sono tre tipi:\nDopo la Prima guerra mondiale dal 1922 fu battuto in nichelio un buono da una lira emesso per sopperire alle spese di guerra. Al dritto era raffigurata l'Italia seduta a sinistra con un ramo di lauro e vittoriosa. I nomi \"G. Romagnoli\" e \"A. Monti Inc.\". Al rovescio \"BVONO DA L. 1\" con lo stemma coronato e \"R\" in corona di lauro. Con un \ndiametro di 26,5\u00a0mm, pesava 8\u00a0g.\nPer commemorare la proclamazione dell'Impero, dal 1936, fu coniata in nichel una nuova moneta. Al dritto testa nuda del re a sin. ed intorno \"VITTORIO EMANUELE III RE E IMP.\". In basso il nome dell'autore \"G. Romagnoli\". Al rovescio era raffigurata un'aquila ad ali spiegate su fascio littorio e sotto uno stemma coronato. Ai lati dello stemma a sin. data, segno di zecca e \"L.\", a destra \"1\" ed era fascista. Con un diametro di 26,5\u00a0mm, pesava 8\u00a0g.\nDal 1939 la moneta fu coniata in lega di acmonital-nichelio (una lega poco ferromagnetica) a causa delle leggi autarchiche imposte dal governo fascista; successivamente vennero coniate in solo acmonital (un materiale decisamente ferromagnetico). Il diametro fu leggermente aumentato a 26,7\u00a0mm.\nRepubblica Italiana.\nArancia.\nNel 1946 furono coniate delle monete a titolo di prova che, in attesa dei risultati del referendum, portavano la scritta \"Italia\" anzich\u00e9 \"Repubblica Italiana\".\nLa nuova moneta da una lira recava al dritto l'Italia con una corona di spighe ed al rovescio un'arancia. Pesava 1,25\u00a0g, con un diametro di 21,6\u00a0mm ed era coniata in Italma.\nNel 1947 di tale moneta ne furono coniati solo 12.000 pezzi, per questo i pezzi di quell'anno sono tra i pi\u00f9 rari in assoluto nella storia della moneta repubblicana.\nLa coniazione riprese velocemente nel 1948. Gi\u00e0 in quegli anni le dimensioni per una moneta di cos\u00ec piccolo taglio sembravano esagerate, questo tipo (come le altre monete dell'epoca) venne coniato fino al 1950.\nCornucopia.\nCon decreto del 24 dicembre 1951 fu emessa una moneta di prova da 1 lira con al dritto una bilancia, simbolo di giustizia ed al rovescio una cornucopia con l'indicazione del valore. Pesava 0,625\u00a0g, diametro 17,2\u00a0mm, metallo Italma. In seguito all'emissione della prova nel 1951 la moneta continu\u00f2 ad essere coniata e nel 1954 fu l'anno in cui furono coniati pi\u00f9 pezzi di questo tipo: circa 42.000.000. In quegli anni l'inflazione crebbe molto, la moneta da una lira perse molto valore tanto che divenne comune dire riferendosi proprio a quella moneta \"La lira vale un corno\". Nel 1959 a causa di tali motivi si decise di cessarne la fabbricazione. La fabbricazione della moneta riprese solo nel 1968, ma i pezzi coniati provenivano solo dalle confezioni per il collezionismo. Dal 1985 al 2001 per i collezionisti fu coniata anche la versione fondo specchio. La sua coniazione cess\u00f2 con l'avvento dell'euro nel 2001, per poi riprendere nel 2021 con due riedizioni speciali in oro dedicate ai collezionisti che raffigurano nel rovescio i rispettivi valori legali di 20 e 50 euro. ."}
{"id": "407658", "revid": "339392", "url": "https://it.wikipedia.org/wiki?curid=407658", "title": "Johnny Nitro", "text": ""}
{"id": "407661", "revid": "30753", "url": "https://it.wikipedia.org/wiki?curid=407661", "title": "Simon Dean", "text": ""}
{"id": "407662", "revid": "642594", "url": "https://it.wikipedia.org/wiki?curid=407662", "title": "Josh Matthews", "text": ""}
{"id": "407668", "revid": "247222", "url": "https://it.wikipedia.org/wiki?curid=407668", "title": "Massimo Brancacci", "text": ""}
{"id": "407673", "revid": "1543377", "url": "https://it.wikipedia.org/wiki?curid=407673", "title": "Nancy Kerrigan", "text": "Biografia.\nNancy Kerrigan nasce a Woburn, nel Massachusetts da Daniel Kerrigan e Brenda M. (Schultz) Kerrigan. I due fratelli maggiori giocano a hockey ma, reputandolo uno sport poco femminile, gi\u00e0 a sei anni viene indirizzata verso il pattinaggio artistico nella vicina pista di Stoneham.\nLa famiglia Kerrigan non \u00e8 benestante cos\u00ec che il padre, saldatore di professione, spesso si trova a fare tre lavori per finanziare la carriera della figlia.\nFino ai 16 anni si allena con Theresa Martin, dopo un breve periodo con Denise Morrissey inizia a lavorare con Evy e Mary Scotvold che la seguiranno per tutto il suo percorso agonistico.\nNancy Kerrigan si mette in luce a livello nazionale ai Campionati statunitensi del 1987 in cui si piazza quarta nella categoria junior. L'anno seguente debutta nella categoria maggiore arrivando dodicesima nel 1988, quinta nel 1989 e quarta nel 1990.\nGrazie anche al suo stile aggraziato ed elegante, nel 1991 giunge terza ai Campionati nazionali statunitensi, qualificandosi per i Mondiali, dove, in un podio tutto a stelle e strisce, conquista il bronzo dietro a Kristi Yamaguchi e Tonya Harding. L'anno seguente vince la medaglia di bronzo ai XVI Giochi olimpici invernali e l'argento ai Mondiali.\nNel 1993 Kristi Yamaguchi abbandona le competizioni per dedicarsi al professionismo e la Kerrigan vince il suo primo titolo nazionale. Favorita per l'oro ai Mondiali di Praga, arriva quinta: in prima posizione al termine del programma corto, si classifica solo nona col programma lungo a causa di una disastrosa esibizione in cui esegue solo tre salti tripli.\nL'aggressione.\nLa notoriet\u00e0 mediatica internazionale le arriva per motivi extrasportivi. Il 6 gennaio 1994 viene aggredita dopo una sessione di allenamento ai Campionati nazionali. Un uomo la colpisce con una spranga al ginocchio destro. Mandante dell'aggressione \u00e8 Jeff Gillooly, ex marito di Tonya Harding, che disse di aver agito per conto della ex moglie allo scopo di toglierle di mezzo una rivale pericolosa per i Giochi olimpici invernali di Lillehammer. Non avendo partecipato ai Campionati nazionali, Kerrigan non pu\u00f2 partecipare alla rassegna olimpica; tuttavia, dopo aver dimostrato di essersi ripresa completamente dalle conseguenze dell'aggressione, la Federazione americana le concede di gareggiare, dandole il posto di Michelle Kwan, giunta seconda ai campionati statunitensi.\nA Lillehammer vince la medaglia d'argento, dietro a Oksana Bajul, mentre Harding \u00e8 solo ottava. Il verdetto dei giudici \u00e8 parecchio discusso: secondo alcuni il programma lungo di Kerrigan \u00e8 pi\u00f9 completo tecnicamente di quello di Bajul. Confrontando gli esercizi si pu\u00f2 osservare che l'americana esegue una combinazione triplo toe loop-triplo toe loop e una triplo salchow-doppio toe loop, e un totale di cinque salti tripli e il flip fatto solo doppio; invece l'ucraina esegue una combinazione, doppio axel-doppio toe loop e un totale di cinque salti tripli, tra cui un flip atterrato su due piedi. Oksana Bajul ottiene un pi\u00f9 alto punteggio nell'impressione artistica e nell'esecuzione dei salti e si impone con uno scarto di un decimo di punto, assegnato dal giudice tedesco Jan Hoffman (cinque giudici votano in suo favore contro i quattro per la Kerrigan).\nVita privata.\nSubito dopo le Olimpiadi, Kerrigan si ritira dalle competizioni e passa al professionismo partecipando a eventi quali Ice Wars e Champions On Ice. Si sposa col suo agente Jerry Solomon e ha due figli, Matthew e Brian. Ha fondato la \"Nancy Kerrigan Foundation\" allo scopo di aiutare i non vedenti.\nNel gennaio 2010 il padre settantenne muore in ospedale dopo essere stato ricoverato in condizioni gravissime a seguito dell'aggressione del figlio Mark, fratello di Nancy. Dopo una discussione col padre, iniziata a causa del rifiuto dell'uso del telefono, Mark lo avrebbe afferrato al collo con forza; gli agenti, intervenuti sul posto, in seguito alla resistenza del quarantacinquenne si sono visti costretti a stordirlo con uno spray urticante e a trarlo in arresto."}
{"id": "407675", "revid": "1414688", "url": "https://it.wikipedia.org/wiki?curid=407675", "title": "Raffineria", "text": "Raffineria \u00e8 una installazione industriale, genericamente dedicata alla lavorazione di un prodotto grezzo in uno commerciabile.\nNell'uso comune, si denota con il termine di raffineria:"}
{"id": "407680", "revid": "287204", "url": "https://it.wikipedia.org/wiki?curid=407680", "title": "Georgetown", "text": ""}
{"id": "407686", "revid": "122244594", "url": "https://it.wikipedia.org/wiki?curid=407686", "title": "Giuseppe Valeriano", "text": "Biografia.\nSi form\u00f2 in patria presso Pompeo Cesura, quindi inizi\u00f2 a lavorare indipendentemente in un anno non ben preciso e, trasferitosi a Roma, esegu\u00ec gli affreschi e la pala d'altare nella Cappella dell'Ascensione in Santo Spirito in Sassia. Quindi si trasfer\u00ec in Spagna, forse per svolgervi il proprio noviziato, dove ebbe nuove commissioni che lo misero forse in rapporto con il cantiere del palazzo dell'Escorial. \nIn Spagna comunque nel 1572 risulta entrato nella Compagnia di Ges\u00f9 e nel 1575 lo si trova nella Casa di probazione di Medina del Campo. Trascorse ancora un periodo a Lisbona prima di tornare in Italia in un momento imprecisato fra il 1579 e il 1581.\nAl suo ritorno Valeriano divenne una sorta di sovrintendente ufficiale per le fabbriche dell'Ordine. Segu\u00ec tra l'altro la costruzione della Cappella della Madonna della Strada nella Chiesa del Ges\u00f9 di Roma e del Collegio Romano progettato dall'Ammannati. Risulta dubbio identificare un suo apporto progettuale a queste opere, anche se sembra abbia avuto un ruolo nel progetto per la costruzione del Palazzo dei Gesuiti di Lecce.\nSu suo disegno furono realizzate la Chiesa del Ges\u00f9 a Genova e la Chiesa del Ges\u00f9 Nuovo a Napoli, entrambe basate su un impianto centrale ma con l'asse longitudinale leggermente rafforzato dall'aggiunta di una campata verso la facciata.\nFu inoltre a Monaco per collaborare alla costruzione della Chiesa di San Michele progettata da Federico Sustris."}
{"id": "407710", "revid": "339392", "url": "https://it.wikipedia.org/wiki?curid=407710", "title": "Droghe", "text": ""}
{"id": "407712", "revid": "121556008", "url": "https://it.wikipedia.org/wiki?curid=407712", "title": "Harvey Milk (opera)", "text": "Harvey Milk \u00e8 un'opera real-fantastica in 3 atti del compositore Stewart Wallace e del librettista Michael Korie, dedicata alla vicenda di Harvey Milk.\nMilk fu, a San Francisco, il primo gay dichiarato della storia degli USA ad essere eletto a una carica politica, come \"supervisor\" (consigliere comunale). Fu per questo motivo assassinato da un altro consigliere comunale omofobo, Dan White, assieme al sindaco George Moscone.\nL'opera fu rappresentata per la prima volta nel 1995 al Houston Grand Opera, e fu incisa nel 1996 su CD da Donald Runnicles con la San Francisco Opera Orchestra and Chorus.\nIl libretto, oltre a raccontare la vicenda di Milk, presenta la comunit\u00e0 gay come elemento corale presente in buona parte dell'azione."}
{"id": "407716", "revid": "7077", "url": "https://it.wikipedia.org/wiki?curid=407716", "title": "Ren\u00e9 d'Anjou", "text": ""}
{"id": "407735", "revid": "7", "url": "https://it.wikipedia.org/wiki?curid=407735", "title": "Palazzo S. Giorgio di Genova", "text": ""}
{"id": "407738", "revid": "21371", "url": "https://it.wikipedia.org/wiki?curid=407738", "title": "Palazzo reale di Genova", "text": ""}
{"id": "407744", "revid": "857138", "url": "https://it.wikipedia.org/wiki?curid=407744", "title": "Triploblastico", "text": "Si definisce triploblastico ogni animale il cui sviluppo embrionale comporta la formazione di tre foglietti embrionali: endoderma, mesoderma ed ectoderma.\nInoltre il termine pu\u00f2 essere riferito ad ogni ovulo in cui il blastoderma si suddivide in tre livelli. \nNegli animali superiori ed in quelli intermedi, tutti gli organismi si formano a partire da un ovulo triploblastico. \nGli organismi triploblastici sono quegli organismi che evolvono da una tale tipo di ovulo."}
{"id": "407745", "revid": "465169", "url": "https://it.wikipedia.org/wiki?curid=407745", "title": "Giuseppe De Nava", "text": "Biografia.\nNato da Francesco ed Elisabetta D'Agostino, si laure\u00f2 in giurisprudenza presso l'Universit\u00e0 di Napoli nel 1878, e appena ventenne si dedic\u00f2 agli studi economici intraprendendo poi la libera professione.\nNel 1893, dopo aver vinto il concorso, De Nava divenne referendario del Consiglio di Stato e partecipando cos\u00ec a numerose commissioni legislative. Fu infatti nel 1896 Capo di Gabinetto del Ministro dei lavori pubblici Giulio Prinetti nel Governo di Rudin\u00ec III. L'anno seguente si candid\u00f2 per la coalizione liberale nel collegio di Bagnara e fu eletto alla Camera dei deputati, l'elezione venne annullata per incompatibilit\u00e0 con le funzioni svolte presso il Consiglio di Stato, ma dimessosi dall'incarico venne ricandidato alle suppletive e fu eletto. Si occup\u00f2 principalmente della riforma dell'amministrazione statale oltre che dello sviluppo delle vie di comunicazione, tenendo ben presenti i problemi del mezzogiorno, e della sua provincia. Si dedic\u00f2 inoltre al problema dell\u2019alfabetizzazione, alla riforma dei catasti e alle bonifiche.\nAlle successive elezioni De Nava fu nuovamente eletto con una gran numero di voti. Fu un esponente della destra liberale e convinto sostenitore dei Governi Zanardelli-Giolitti, per cui venne nominato sottosegretario di Stato nel Governo Sonnino. Importante \u00e8 il suo disegno di legge presentato per i provvedimenti a favore della Calabria, come il suo particolare impegno nel risolvere i gravi problemi di Reggio Calabria e Messina dopo il terremoto del 1908.\nDal 1916 De Nava fu Ministro dell'industria, Commercio e Lavoro nel Governo Boselli. Risale a tale periodo \u201cLavori e studi da compiersi per la preparazione alla pace e al dopoguerra\u201d, uno schema di pianificazioni a proposito di progetti politici ed economici da attuarsi al termine del conflitto mondiale. Fu in seguito Ministro dei trasporti nel Governo Orlando, Ministro dei lavori pubblici e poi delle Finanze nel Governo Nitti, Ministro del tesoro durante il Governo Bonomi. Tra i politici pi\u00f9 preparati e competenti, De Nava partecip\u00f2 come rappresentante dell'esecutivo ai convegni internazionali e alla Conferenza di Pace di Parigi.\nAlla vigilia dell'avvento del fascismo, nel 1922 fu incaricato dal Re Vittorio Emanuele III di costituire un governo, ma decise di rinunciare all'incarico visti gli insanabili contrasti che vi erano tra i partiti. Cos\u00ec per la XXVII legislatura nel 1924 accett\u00f2 di fare parte della Lista Nazionale (contrassegnata dal fascio littorio).\nGiuseppe De Nava mor\u00ec a Roma il 27 febbraio del 1924. Nel suo testamento don\u00f2 la villa di famiglia al Comune di Reggio Calabria, assieme alla raccolta libraria e documentaria, destinandone l'uso a biblioteca che unita alla \"Comunale\" (gi\u00e0 \"Ferdinandiana\", istituita nel 1818) divenne l'odierna Biblioteca Comunale \"Pietro De Nava\", intitolata alla memoria del fratello.\nI De Nava di Reggio.\nSui De Nava di Reggio, , si sa che l'antenato Guttierro De Nava (o Nava) ebbe in dono dal re Alfonso il Magnanimo il castello di Scilla per i servigi resi in Sicilia. Il feudo mantenuto dai discendenti fino al 1532 fu poi ceduto ai Ruffo di Calabria conti di Sinopoli."}
{"id": "407749", "revid": "10652", "url": "https://it.wikipedia.org/wiki?curid=407749", "title": "Cantharellus cibarius", "text": "Il Cantharellus cibarius (volgarmente gallinaccio, galluccio, gallastruzzo, gaetello, gaitello, galletto, f\u00ecnferlo, margherita, gallinella, garitola) \u00e8 uno dei funghi pi\u00f9 conosciuti e apprezzati.\nDescrizione.\nCappello.\nPiccolo, irregolarissimo, ondulato, prima convesso, poi piano ed avvallato, margine rivoluto, liscio, pruinoso, di colore giallo-arancio o giallo-oro.\nImenio.\nHa grosse pieghe (pseudolamelle), distanti, verrucose, decorrenti sul gambetto, dicotome e spesso anastomizzate fra loro, di colore giallo-arancio, pi\u00f9 vivo sul cappello.\nGambo.\nConcolore al cappello, tozzo, assottigliato alla base e talora brevissimo.\nCarne.\nSoda, bianca, alquanto fibrosa, quasi \"vellutata\", giallastra sotto la cuticola.\nSpore.\nEllittiche, giallastre in massa, 8-10 x 4-7\u00a0\u00b5m.\nHabitat.\nFungo simbionte che ha bisogno di un substrato di nascita ricco di humus e umido, preferibilmente acido.\nCresce in estate-autunno, nei boschi di latifoglie e aghifoglie, in numerosi esemplari disposti a circoli o gruppi nel terreno muschioso.\nCommestibilit\u00e0.\nIndubbiamente uno dei funghi pi\u00f9 apprezzati, in alcune nazioni sono preferiti addirittura ai Porcini.\nSi presta bene alla conservazione sott'olio oppure sott'aceto o anche essiccato. In quest'ultimo modo viene utilizzato per condire varie pietanze o altri funghi, per la quale ragione \u00e8 detto \"il prezzemolo dei funghi\". Se consumato fresco \u00e8 consigliabile la scottatura prima, altrimenti diventa leggermente amarognolo. \nPropriet\u00e0.\nCome molte altre specie di funghi commestibili, possiedono molte sostanze antiossidanti e molti minerali importanti per il nostro organismo.\nIn particolare i funghi gallinacci sono ricchi di vitamine del gruppo B e D2. Contengono ferro e altri minerali come fosforo, potassio e magnesio. Sono privi di grassi e poco calorici, per questo sono indicati nelle diete. Ne \u00e8 comunque consigliato un uso moderato perch\u00e9 possono provocare allergie.\nEtimologia.\nCantarello deriva dal diminutivo di \"Cantaro\", coppa, per la forma a calice del fungo; cibario, invece, perch\u00e9 commestibile.\nForme e variet\u00e0.\nSi riportano di seguito alcune variet\u00e0 di questa specie:"}
{"id": "407750", "revid": "287204", "url": "https://it.wikipedia.org/wiki?curid=407750", "title": "Cratere Chant", "text": "Chant \u00e8 il nome di un cratere lunare da impatto intitolato all'astronomo canadese Clarence Augustus Chant, situato nell'emisfero meridionale del satellite e sempre invisibile da Terra, trovandosi presso l'estremo sudoccidentale della cosiddetta \"faccia nascosta\". Il cratere \u00e8 situato nella parte sudoccidentale dei depositi di detriti che circondano il Mare Orientale, oltre l'anello montuoso denominato Montes Cordillera. In direzione ovest-nord-ovest \u00e8 presente il cratere Blackett, di grandi dimensioni, mentre pi\u00f9 a sud si incontra il cratere Mendel.\nChant \u00e8 un cratere approssimativamente circolare, con un modesto ingrossamento a nord, sul bordo esterno. Il suo margine esterno \u00e8 aguzzo, con pendici che digradano ripide e poche tracce di terrazzamenti. Il pianoro interno \u00e8 irregolare, in particolare nella sua parte meridionale, mentre al centro \u00e8 presente un modesto rilievo."}
{"id": "407754", "revid": "101698734", "url": "https://it.wikipedia.org/wiki?curid=407754", "title": "Teoria dei crivelli", "text": "La teoria dei crivelli \u00e8 un insieme di tecniche della teoria dei numeri ideate per contare, o pi\u00f9 realisticamente per valutare nell'ordine di grandezza, la cardinalit\u00e0 di alcuni insiemi di interi. L'idea su cui si basano questi metodi \u00e8 la seguente: se si vuole conoscere la cardinalit\u00e0 di un insieme \"S\" di interi minori di un certo \"X\" che godono di una qualche propriet\u00e0, si parte da un insieme che contiene \"S\", tipicamente l'insieme dei numeri interi fino ad \"X\", e quindi si eliminano in una serie di passi la gran parte degli interi che non fanno parte di \"S\". Infine si aggiungono gli interi che sono stati \"eliminati per sbaglio\" e si ottiene dunque una stima per \"S\".\nStoria del metodo.\nL'esempio pi\u00f9 antico di crivello \u00e8 quello del crivello di Eratostene, formalizzato e leggermente generalizzato da Legendre nel crivello di Legendre. L'obiettivo originale di questi metodi era quello di cercare di fornire una stima per il numero dei primi minori o uguali ad un certo \"X\" e in particolare quello di provare il teorema dei numeri primi. Tuttavia questi metodi si sono inizialmente rivelati piuttosto inefficaci, in quanto le stime provate con questi metodi erano pi\u00f9 deboli di quelle provate da Chebyshev con metodi combinatori. Col passare degli anni si \u00e8 dunque cercato di utilizzare questi metodi per studiare anche altri tipi di insiemi, quali ad esempio l'insieme dei quasi primi o quello dei primi gemelli. Proprio nello studio dell'insieme dei primi gemelli, vi fu il primo grande risultato ottenuto tramite un crivello: infatti, nel 1919 il matematico norvegese Viggo Brun prov\u00f2 una maggiorazione per la cardinalit\u00e0 dell'insieme dei primi gemelli, dimostrando il teorema di Brun. Il metodo di crivello utilizzato da Brun prese il nome di crivello di Brun. \nQuesto successo diede un grosso impulso allo studio dei crivelli, che da allora entrarono a far parte dei metodi pi\u00f9 importanti della teoria dei numeri. Negli anni successivi nuovi metodi di crivello sono stati sviluppati, quale ad esempio il crivello di Selberg, proposto nel 1946 da Selberg. La novit\u00e0 di questo metodo consisteva nell'aggiungere ai numeri crivellati una sorta di peso costruito in modo tale da minimizzare gli errori che si commettono nella crivellazione. Oltre a proporre tale metodo, Selberg osserv\u00f2 alcune limitazioni presenti nell'idea stessa dei metodi di crivello e che quindi non possono essere superate utilizzando esclusivamente tali metodi. La pi\u00f9 famosa di tali limitazioni \u00e8 nota come il \"problema della parit\u00e0\", che grosso modo asserisce che i metodi della teoria del crivello presentano estreme difficolt\u00e0 nel distinguere tra numeri con un numero dispari di fattori primi, e numeri con un numero pari di fattori primi. Nonostante questa osservazione di Selberg, i metodi di crivello hanno continuato ad avere un ruolo importante nella teoria dei numeri, venendo tuttavia spesso usati in combinazione ad altri metodi, in modo da superare tali difficolt\u00e0. Alcuni dei metodi di crivello proposti negli anni successivi sono il crivello largo e il crivello di Atkin.\nAlcuni risultati.\nI seguenti sono alcuni dei risultati che si possono provare utilizzando un crivello.\nConsiderazioni.\nRispetto ad altri metodi della teoria dei numeri, la teoria del crivello \u00e8 \"elementare\", nel senso che in generale non richiede tecniche di analisi complessa o altri sofisticati concetti dalla teoria dei numeri algebrica o analitica. Tuttavia, i pi\u00f9 avanzati crivelli possono risultare molto intricati e difficili (specialmente quando combinati con altre tecniche approfondite della teoria dei numeri).\nLe limitazioni dei metodi di crivello, e in particolare il problema di parit\u00e0, si presentano soprattutto nel cercare di ottenere minorazioni per alcuni insiemi, mentre provare maggiorazioni con tali metodi \u00e8 generalmente pi\u00f9 facile. Ad esempio, il problema di provare minorazioni \u00e8 quello su cui ci si imbatte ogni qual volta si tenta di dimostrare che certi insiemi di numeri sono infiniti, quale ad esempio l'insieme dei primi gemelli.\nLa teoria del crivello \u00e8 strettamente collegata agli \"algoritmi del crivello\", ad esempio al crivello dei campi di numeri generale, usato per fattorizzare numeri grandi, sebbene questi due filoni abbiano diverse finalit\u00e0."}
{"id": "407759", "revid": "767487", "url": "https://it.wikipedia.org/wiki?curid=407759", "title": "Machine Head (gruppo musicale)", "text": "I Machine Head sono un gruppo musicale heavy metal statunitense, formatosi ad Oakland nel 1992.\nLa band ha venduto oltre 3 milioni di copie. Dopo un acclamato esordio con l'album \"Burn My Eyes\" abbandonarono temporaneamente il groove metal per il pi\u00f9 commerciale nu metal, seguendo la moda del periodo.\nVisto il grande calo nelle vendite ritornarono sui loro passi e nel 2007 pubblicarono l'album \"The Blackening\" che, oltre a segnare il ritorno al groove/thrash metal, \u00e8 stato il loro maggior successo commerciale avendo regalato al gruppo anche la prima nomination ai Grammy Award.\nIl 7 novembre 2014 \u00e8 stato pubblicato il loro ottavo album registrato in studio, intitolato \"Bloodstone &amp; Diamonds\".\nStoria.\nGli inizi (1992-1996).\nIl gruppo fu fondato dal cantante e chitarrista Robb Flynn, ex membro di Forbidden e Vio-lence, e dal bassista Adam Duce.\nLo stesso bassista ha dichiarato ad un'intervista che il nome della band non \u00e8 stato preso dall'omonimo album dei Deep Purple del 1972, bens\u00ec, dato che nessun membro del gruppo \u00e8 un fan della band inglese, sarebbe stato pensato tempo prima dal cantante Robb Flynn perch\u00e9 a suo parere suonava \"cool\".\nL'assetto stabile giunse con il batterista Tony Costanza (Crowbar), poi sostituito l'anno successivo da Chris Kontos, e il chitarrista Logan Mader.\nLa band suon\u00f2 il suo primo concerto nell'agosto del 1992 ad una festa ad Oakland e poco dopo decise di iniziare a suonare in un deposito locale condiviso con altre quattro band punk La band decise cos\u00ec di creare un demo che fu registrato nella camera di un loro amico e distribuito per un costo totale di 800 dollari.\nUn dirigente della Roadrunner Records, molto colpito dal loro lavoro, decise di proporre un contratto al gruppo che accett\u00f2 subito.\nAnche se la band in quel momento non aveva ancora pubblicato album, partirono per un tour negli Stati Uniti con Napalm Death ed Obituary.\nSubito dopo la firma i Machine Head entrarono in studio per la registrazione del loro album d'esordio ai Fantasy Studios a Berkeley in California sotto la guida del produttore Colin Richardson.\nIl loro primo disco, intitolato \"Burn My Eyes\", usc\u00ec per la Roadrunner Records il 9 agosto 1994.\nL'album ebbe subito un grande successo con quasi 400.000 copie vendute in tutto il mondo.\n. Ma le sonorit\u00e0 presenti enucleano piuttosto i caratteri nu metal provenienti dai Pantera (del cui chitarrista Dimebag Darrel il cantante Flynn \u00e8 un grande ammiratore; a lui ha dedicato la canzone Aestetics of hate contenuta nell'album The Blackening e di lui possiede una preziosissima chitarra). I caratteri del nu metal vengono alla luce nettamente per le sonorit\u00e0 alternate, il low tuning estremo e i testi nettamente orientati alla riflessione di temi sociali e personali (la droga, la morte, la religione, la propaganda mediatica tesa ad asserire le masse).\nIl video del primo singolo, \"Davidian\", venne per\u00f2 bandito da MTV perch\u00e9 all'interno del suo testo vi era scritto \"Let freedom ring/with a shotgun blast\" (\"Lasciate che la libert\u00e0 risuoni con un colpo di fucile\").\nQuesto disco lasci\u00f2 esterrefatto Kerry King, il quale decise, nel 1995, di convocare la giovane band per il \"Divine Intourvention\" degli Slayer, a cui parteciparono anche i Biohazard.\nNel maggio 1995, i Machine Head con a supporto i Mary Beats Jane ed i Meshuggah, fecero un tour in tutta Europa culminato poi al Dynamo Open Air nei Paesi Bassi.\nNel complesso, la band ha cos\u00ec trascorso ben 17 mesi di fila in tour.\nNello stesso anno Chris Kontos lasci\u00f2 il gruppo e si aggreg\u00f2 ai Testament, venendo prontamente sostituito da Dave McClain, proveniente dai Sacred Reich.\n\"The More Things Change...\" (1997-1998).\nNell'estate del 1996 la band inizi\u00f2 le registrazioni del loro secondo album, diretta ancora da Colin Richardson, che aveva gi\u00e0 prodotto l'album di debutto.\nNel marzo 1997 la band pubblic\u00f2 il suo secondo lavoro: \"The More Things Change...\".\nOriginariamente il disco doveva essere pubblicato in autunno del '96, ma una serie di circostanze sfortunate causarono un ritardo. Furono infatti prima rubati gli strumenti della band e poi un incidente d'auto ferm\u00f2 Dave McClain per ben un mese.\nPi\u00f9 lento del loro primo lavoro, questo disco rappresenter\u00e0 anche la rottura tra Logan Mader e i soci per divergenze musicali e per abusi di alcool e sostanze stupefacenti.\nIl disco venne accolto dai fans in maniera abbastanza fredda sia a causa della troppa lunghezza e monotonia dei pezzi sia per il parziale allontanamento dalle sonorit\u00e0 thrash che avevano caratterizzato il gruppo sin dagli inizi.\nL'album riusc\u00ec comunque a superare le vendite del precedente lavoro raggiungendo la posizione numero 138 nella classifica Billboard 200.\nNei successivi tour mondiali suonarono pi\u00f9 di 200 concerti condividendo il palco con gruppi come Megadeth, Pantera, o Skinlab prendendo anche parte al loro primo Ozzfest.\nDopo questo disco, nel 1998, Logan Mader se ne and\u00f2 per forti litigi con Flynn e fu sostituito da Ahrue Luster.\nLa svolta stilistica (1998-2002).\nNel marzo del '98 la band torn\u00f2 in studio per registrare il loro nuovo lavoro, sotto la direzione del produttore Ross Robinson.\nDopo un lungo processo di creazione e registrazione durato vari mesi, il 10 agosto 1999 viene ufficialmente pubblicato \"The Burning Red\".\nA differenza dei due precedenti, il disco si distingue per l'incorporazione di elementi ritenuti generalmente propri del nu metal, come l'assenza di assoli chitarristici, la presenza di ritmi sincopati/aggressivi e parti rappate nei testi, specie in \"Desire To Fire\" ed in \"From This Day\".\nLa sua tracklist contiene anche \"Devil With The King's Card\", incentrata sui litigi tra la band e Mader, \"Five\" o la title-track che trattano invece i problemi dell'infanzia e dell'adozione di Flynn, e la cover dei Police \"Message In A Bottle\".\nMalgrado le forti critiche, soprattutto da parte dei fan, per la sua temporanea svolta stilistica, \"The Burning Red\" ha comunque raggiunto la posizione numero 88 nella classifica Billboard 200 vendendo tra il 1999 e il 2002 quanto \"Burn My Eyes\" dal 1994 ad oggi.\nAncora una volta la band inizi\u00f2 un nuovo tour suonando anche per la prima volta in Corea del Sud ed in Giappone ma gi\u00e0 nel settembre del 2000 rientrarono in studio per le registrazioni di un nuovo album ancora insieme al produttore Colin Richardson.\nIl 2 ottobre 2001 i Machine Head pubblicarono \"Supercharger\", album dalle sonorit\u00e0 strettamente legate al nu metal e molto simili a quelle del lavoro precedente.\nAnche se molto simile a \"The Burning Red\", l'album non incontr\u00f2 la stessa fortuna commerciale fermandosi a solo 250.000 copie vendute.\nLe critiche arrivarono molto presto sia da parte dei fan che speravano in un ritorno al thrash metal che dai critici.\nAll'insuccesso si aggiunse anche la censura del video di \"Crashing Around You\", che mostrava palazzi crollanti e che fu girato in un periodo molto delicato per gli Stati Uniti d'America, cio\u00e8 poco prima dell'attentato al World Trade Center, dell'11 settembre di quell'anno.\nNel 2002 la band ruppe il contratto con la Roadrunner rischiando cos\u00ec anche lo scioglimento per mancanza di fondi.\nPoco dopo venne cacciato il chitarrista Ahrue Luster per incompatibilit\u00e0 professionali.\nLuster entr\u00f2 negli Ill Ni\u00f1o e fu sostituito da Phil Demmel, gi\u00e0 compagno di band di Flynn nei Vio-lence.\nFlynn, dopo una lunga terapia a causa dei suoi problemi con alcool e droga, fu molto vicino all'abbandono della band per entrare a far parte dei Drowning Pool come cantante.\nQuesto progetto fu comunque abbandonato e Flynn decise di restare con il gruppo.\nIl rilancio (2003-2006).\nNel tour di supporto all'album \"Supercharger\" le prestazioni alla Brixton Academy a Londra e al With Full Force Gestival in Germania, dove il gruppo aveva suonato davanti ad oltre 5.000 spettatori, vennero registrate e, nel 2003, divennero il loro primo album dal vivo: Hellalive che includeva anche diversi brani con Demmel alla chitarra.\nPoco prima dell'uscita dell'album i Machine Head ri-firmarono con la Roadrunner per la distribuzione del disco.\nDopo il tour europeo la band ricominci\u00f2 a scrivere dei nuovi pezzi insieme a Demmel e nel marzo del 2003 il chitarrista statunitense divenne ufficialmente membro a tempo pieno dei Machine Head.\nNell'autunno dello stesso anno, sotto la guida di Andy Sneap, incisero in Europa \"Through the Ashes of Empires\" pubblicato poi il 31 ottobre 2003.\nAll'inizio del 2004 il gruppo decise di firmare di nuovo con la Roadrunner che riedit\u00f2 negli Stati Uniti d'America il disco con l'aggiunta di un'ulteriore traccia: \"Seasons Wither\".\nLanciato dal singolo \"Imperium\" ed entrato al numero 88 nella classifica di Billboard 200, \"Through the Ashes of Empires\" abbandona il nu metal per riabbracciare la sonorit\u00e0 groove metal che caratterizz\u00f2 gli esordi.\nLa cosa fu notevolmente apprezzata dai fan e, grazie anche al buon successo ottenuto, l'uscita dell'album fu seguita da due tour europei e tre nordamericani.\nDurante queste lunghe tourn\u00e9e il gruppo suon\u00f2 anche al Rock Am Ring e al Download Festival dove venne scelto dagli spettatori come la miglior band del festival.\nL'anno successivo, parteciparono al festival Wacken Open Air, a cui hanno assistito ben 40.000 fan del gruppo.\nL'11 ottobre 2005 \u00e8 stato pubblicato il DVD \"Elegies\": contiene parte della biografia del quartetto di Oakland (con riferimenti all'abbandono di Ahrue Luster e alle critiche mosse alla band per i cambiamenti di stile tra il 1999 ed il 2001), il video del loro concerto alla Brixton Academy di Londra e i videoclip di \"The Blood, The Sweat, The Tears\", \"Imperium\" e \"Days Turn Blue To Gray\".\nL'11 ottobre 2005, la Roadrunner Records ha deciso di pubblicare \"Roadrunner United: The All-Star Sessions\", per festeggiare i 25 anni di attivit\u00e0 dell'etichetta.\nQuattro delle canzoni contenute in questa raccolta sono state scritte da Robb Flynn, con la collaborazione di Phil Demmel e Dave McClain.\nOltre a Flynn parteciparono alla scrittura degli altri brani artisti come l'ex Fear Factory Dino Cazares, Matt Heafy dei Trivium e Joey Jordison degli Slipknot affidando poi esecuzione e registrazione ad altri artisti quali i Misfits, i 36 Crazyfists, i Sepultura, i Demon Hunter, i Soulfly, gli Slipknot, i Cradle of Filth, i Type O Negative e gli Ill Ni\u00f1o.\n\"The Blackening\" (2007-2010).\nIl 27 marzo 2007, il gruppo ha pubblicato in Nord America il suo sesto album in studio intitolato \"The Blackening\", che vede un evidente ritorno alle sonorit\u00e0 del disco d'esordio \"Burn My Eyes\" con forti riferimenti al thrash metal anni ottanta.\nL'album ha ricevuto recensioni molto positive da parte della critica musicale, arrivando ad essere considerato come il miglior album metal del 2007.\nDon Kaye in una sua recensione sul sito \"Blabbermouth.com\" ha dato all'album come voto un 9,5 su 10, dicendo anche: \nIl recensore Thom Jurek di Allmusic ha descritto l'album come uno dei loro migliori lavori in assoluto lodando anche le canzoni \"Beautiful Mourning\", \"Halo\" e \"Now I Lay Thee Down\".\nAndy Greene recensore di Rolling Stone, tuttavia, ha dato un parere negativo, a causa dell'eccessiva lunghezza dei brani che in alcuni casi superavano i dieci minuti.\nMoltissimi hanno anche definito \"The Blackening\" come il miglior lavoro del gruppo e di conseguenza superiore anche all'acclamato \"Burn My Eyes\".\nLa band ha anche eseguito la reinterpretazione di \"Battery\" dei Metallica, inserita nella lista tracce di \"Kerrang! Remastered - Master of Puppets\", tribute album della rivista musicale Kerrang!, e nell'edizione speciale dell'album \"The Blackening\".\nIl 12 giugno 2007, ai \"Metal Hammer Golden Gods Awards\", la band ha vinto il premio per il \"Best Album\", e Flynn ha vinto il premio \"Golden God\".\nSul finire dell'anno, il 6 dicembre, durante una tappa della \"Black Crusade\" a Milano, poco prima della fine dello show, il loro spettacolo viene interrotto da un malore occorso al chitarrista Phil Demmel. (video del momento in cui Phil Demmel sviene durante il concerto).\nIl 18 novembre 2008 hanno suonato al Palasharp di Milano insieme ai Children of Bodom, come spalla degli Slipknot nel loro tour europeo.\nLa band ha registrato una reinterpretazione degli Iron Maiden \"Hallowed Be Thy Name\" inserita poi nella compilation tributo intitolata \"Maiden Heaven: A Tribute to Iron Maiden\".\nIl 10 agosto 2008 \u00e8 stato annunciato che i Machine Head sarebbero stati la band di apertura di dieci spettacoli nel mese di gennaio 2009 del World Magnetic Tour dei Metallica.\nIn memoria dell'ex manager dei Vio-Lence Debbie Abono e del cantante Ronnie James Dio, Robb Flynn ha scritto e registrato la reinterpretazione di \"Die Young\" dei Black Sabbath.\nAbono era stato infatti il manager di Flynn e Phil Demmel quando militavano nelle file dei Vio-Lence.\n\"Unto the Locust\" (2010-2012).\nDopo un'intervista a Phil Demmel, che aveva dichiarato l'impossibilit\u00e0 della band di scrivere un nuovo album fino alla fine del 2010 a causa dei numerosi impegni legati a concerti e tourn\u00e9e, la band annunci\u00f2 l'uscita del loro settimo album in studio per il 27 settembre 2011.\nIl titolo dell'album \u00e8 \"Unto the Locust\" ed \u00e8 stato pubblicato per l'etichetta Roadrunner Records.\nIl 14 giugno \u00e8 stato pubblicato \"Locust\", il primo singolo estratto dal nuovo disco.\nL'album si presenta come una continuazione del precedente lavoro trovando un ottimo riscontro anche nelle vendite raggiungendo la posizione 22 nella classifica Billboard 200, il miglior risultato mai ottenuto dalla band.\nGli ultimi anni (2013-oggi).\nNel 2013 il bassista Adam Duce \u00e8 stato allontanato dalla band ed \u00e8 stato rimpiazzato da Jared MacEachern.\nIn seguito al suo allontanamento, Duce ha intrapreso un'azione legale contro la band.\nIl 7 novembre 2014 \u00e8 uscito l'album \"Bloodstone &amp; Diamonds\", anticipato dai singoli \"Killers &amp; Kings\" e \"Now We Die\". Il disco \u00e8 il primo uscito con la nuova etichetta Metal Blade. Il 1\u00ba giugno 2016 la band pubblica un singolo inedito (non compreso su nessun album) intitolato \"Is There Anybody Out There?\", mentre a gennaio 2018 esce il nono album \"Catharsis\", seguito da un lungo tour mondiale. Alla fine del 2018 si separano dalla band anche il chitarrista Phil Demmel e il batterista Dave McClain.\nIl 25 marzo 2019 la band annuncia (con un video sulla loro pagina Facebook) la reunion della formazione originale (ad eccezione del bassista Adam Duce): Logan Mader (chitarra) e Chris Kontos (batteria) rientrano nella band che inizier\u00e0 un tour mondiale in occasione dei 25 anni dell'uscita del loro primo album Burn My Eyes dove questo verr\u00e0 eseguito per intero. Successivamente vengono rivelati altri dettagli ed emerge che la reunion sar\u00e0 solo per il tour celebrativo in quanto le date annunciate saranno divise in due parti: una prima parte con Logan Mader e Chris Kontos dove verr\u00e0 eseguito l'album Burn My Eyes e una seconda parte con un'altra formazione che comprende il batterista Matt Alston (gi\u00e0 batterista di Devilment, Eastern Front e Sanctorum) e il chitarrista Vogg Kie\u0142tyka (membro di Decapitated e Lux Occulta), dove verranno eseguiti altri classici della band.\nStile ed influenze.\nI Machine Head col passare degli anni hanno avuto un grosso sviluppo musicale e quindi \u00e8 molto complesso etichettarli con un genere specifico.\nIn generale, sono stati considerati soprattutto come una band thrash metal.\nA riprova di questo vi \u00e8 ad esempio la visibile l'influenza di numerosi gruppi thrash della Bay Area anni '80 (Slayer, Metallica, Exodus o Testament), le loro radici (in particolare l'adesione di Flynn in band come Forbidden o Vio-lence) e gli aspetti musicali come i riff molto veloci o lo stile vocale.\nInoltre sono anche considerati, insieme a Pantera e Fear Factory, come i precursori e fondatori del groove metal.\nCol passare degli anni per\u00f2, il gruppo, ha cambiato radicalmente stile svoltando verso un genere pi\u00f9 commerciale, cio\u00e8 il nu metal, con gli album \"The Burning Red\" e \"Supercharger\".\nNell'ultimo periodo invece, con il nuovo album Through the Ashes of Empires c'\u00e8 stato un netto ritorno verso sonorit\u00e0 thrash/groove, cosa che ha contribuito molto anche nelle vendite.\nLa classificazione in un sottogenere particolare, tuttavia, anche per i membri della band ha un ruolo molto marginale.\nIl batterista Dave McClain ha detto, durante la registrazione di \"The Blackening\", sul sito ufficiale della band:\nOstilit\u00e0 con gli Slayer.\nNegli anni i Machine Head, a causa soprattutto del loro cambio di stile, hanno attirato varie critiche sia da parte dei fan che da parte di altre band.\nLo scontro pi\u00f9 noto \u00e8 quello avvenuto tra Kerry King e Robb Flynn. La lite inizi\u00f2 a met\u00e0 degli anni novanta, durante il periodo del loro esordio. Kerry ammir\u00f2 molto il loro primo disco, \"Burn My Eyes\", e li invit\u00f2 a partecipare nelle tourn\u00e9e degli Slayer.\nCol tempo, per\u00f2, i rapporti si deteriorarono. Flynn disse che King li aveva pesantemente insultati dopo la loro svolta nu metal e non sopport\u00f2 tale dichiarazione.\nDopo l'uscita dell'album \"Supercharger\" (2001), King defin\u00ec Flynn e la sua band come dei \"venduti\" sostenendo anche che \"Loro sono i responsabili del rap metal\", che \"Loro si presero gioco di me credendo di essere metal\" e che \"Loro non hanno nessuna coerenza\".\nFlynn, che considerava Kerry un suo idolo, dichiar\u00f2 questo in un'intervista riportata dal sito della Roadrunner Records:\nDopo anni di astio, al \"Metal Hammer Award\" del 2008, King e Flynn si sono chiariti e hanno messo da parte le ostilit\u00e0.\nFormazione.\nAttuale\nTour 2019 "}
{"id": "407767", "revid": "409613", "url": "https://it.wikipedia.org/wiki?curid=407767", "title": "Lingua musicale", "text": "Una lingua musicale \u00e8 un sistema di comunicazione basato sui suoni musicali piuttosto che sull'articolazione. Questo tipo di lingue pu\u00f2 essere catalogato come un sottogruppo delle lingue artificiali o un insieme pi\u00f9 ampio che racchiude al suo interno le lingue fischiate. Queste ultime dipendono da una lingua articolatoria di fondo, al giorno d'oggi in uso in varie culture per la comunicazione tra individui posti a grande distanza o come codici segreti. Il concetto mistico della lingua degli uccelli collega entrambe le categorie, poich\u00e9 alcuni autori di lingue musicali a priori hanno sostenuto un'origine mistica o primigenia delle lingue fischiate."}
{"id": "407772", "revid": "1310927", "url": "https://it.wikipedia.org/wiki?curid=407772", "title": "Football Club Groningen", "text": "Il Football Club Groningen, meglio noto come Groningen, \u00e8 una societ\u00e0 calcistica olandese con sede nella citt\u00e0 di Groninga. I colori sociali sono il verde e il bianco.\nFino a dicembre 2005 il Groningen ha giocato per 72 anni nello storico Stadio Oosterpark, che poteva contenere fino a 13.000 spettatori. Da gennaio 2006 i biancoverdi giocano all'Euroborg, che pu\u00f2 contenere fino a 22.579 spettatori. Vince il primo titolo nazionale della sua storia nel 2015 conquistando la Coppa d'Olanda.\nStoria.\nFu fondata il 16 giugno 1971, quando sostitu\u00ec la \"Groningen Football and Athletics Association\", a sua volta fondata il 26 gennaio 1921. Il club venne portato al successo dai famosi fratelli Ronald Koeman e Erwin Koeman e dalla punta Jan van Dijk nella stagione 1982-83, quando la squadra ottenne la prima qualificazione alle coppe europee.\nNella stagione 2005-2006 ha ottenuto un ottimo quinto posto in campionato, traguardo che gli ha consentito di disputare i play-off previsti nella Eredivisie per l'accesso al terzo turno preliminare della Champions League. Dopo aver battuto in semifinale l' il Groningen si \u00e8 arreso in finale all' (sconfitta 2-0 ad Amsterdam, vittoria 2-1 a Groninga).\nNella stagione 2007-2008 si \u00e8 classificata al settimo posto. In Coppa UEFA viene eliminata al primo turno ai rigori dalla Fiorentina dopo che le gare di andata e ritorno erano terminate entrambe con il risultato di 1-1. Nella stagione seguente si \u00e8 classificata al sesto posto con 56 punti, partecipando cos\u00ec ai play-off per entrare in Europa League, indetti nel campionato olandese, perdendo, per\u00f2, la doppia finale contro il NAC Breda (1-1 e 0-2 a Groninga) e restando cos\u00ec fuori dalle competizioni europee.\nNella stagione 2009-2010 giunge in ottava posizione in classifica con 49 punti. Anche in questa occasione partecipa ai play-off per un posto alle qualificazioni di Europa League di fine stagione, perdendo nella doppia semifinale contro l' (1-3 e 0-2).\nIl 3 maggio 2015, imponendosi per 2-0 in finale di Coppa d'Olanda sul PEC Zwolle, la squadra conquista il primo trofeo della sua storia, qualificandosi al contempo per la fase a gironi dell\u2019Europa League 2015-2016. Qui viene aggiunta nel gruppo F con Sporting Braga, Marsiglia e Slovan Liberec, concludendo il girone all\u2019ultimo posto con 2 punti, frutto di due pareggi contro portoghesi e cechi.\nPalmar\u00e8s.\nStatistiche nelle competizioni UEFA.\nTabella aggiornata alla fine della stagione 2017-2018.\nRosa 2021-2022.\n\"Aggiornata all'11 gennaio 2022\".\nRosa 2020-2021.\n\"Aggiornata al 9 febbraio 2021\".\nRosa 2019-2020.\n\"Aggiornata al 29 settembre 2019\".\nRosa 2018-2019.\n\"Aggiornata al 2 febbraio 2019\"."}
{"id": "407777", "revid": "86599", "url": "https://it.wikipedia.org/wiki?curid=407777", "title": "Cratere Chaplygin", "text": "Chaplygin \u00e8 un grande cratere lunare di 123,39 km situato nella parte sud-occidentale della faccia nascosta della Luna, a sud-est del pi\u00f9 grande cratere Mendeleev, circa a mezzavia tra i crateri Schliemann, a nord-est, e Marconi, a sud-ovest. Come dimensioni, Chaplygin \u00e8 paragonabile al cratere Albategnius, posto sull'emisfero pi\u00f9 prossimo.\nIl bordo di questo cratere \u00e8 approssimativamente circolare, ma con un margine irregolare. Le pendici interne mostrano terrazzamenti su quasi tutta la circonferenza, ma con erosioni nella zona meridionale. Il bordo mostra una moderata erosione, con pochi crateri. L'unica eccezione \u00e8 Chaplygin K che si estende fino al margine interno, nella zona sud-est. Il pianoro interno \u00e8 abbastanza regolare, soprattutto in confronto con l'accidentato territorio circostante. Vi \u00e8 un picco centrale e pochi piccoli impatti sparsi su tutto l'interno.\nIl cratere \u00e8 dedicato al fisico russo Sergej Alekseevi\u010d \u010caplygin.\nCrateri correlati.\nAlcuni crateri minori situati in prossimit\u00e0 di Chaplygin sono convenzionalmente identificati, sulle mappe lunari, attraverso una lettera associata al nome."}
{"id": "407778", "revid": "125460451", "url": "https://it.wikipedia.org/wiki?curid=407778", "title": "Cristina Trivulzio di Belgiojoso", "text": " Fu editrice di giornali rivoluzionari, e molte sue opere sono incentrate sugli anni della prima guerra d'indipendenza.\nI suoi nomi di battesimo furono: Maria Cristina Beatrice Teresa Barbara Leopolda Clotilde Melchiora Camilla Giulia Margherita Laura. \nBiografia.\nInfanzia e giovinezza.\nCristina, figlia di Gerolamo Trivulzio (1778-1812, figlio secondogenito di Giorgio Teodoro Trivulzio, IV marchese di Sesto Ulteriano e discendente di una delle famiglie storiche dell'aristocrazia milanese e del celebre Gian Giacomo Trivulzio) e di Vittoria dei marchesi Gherardini (1790-1836), nacque alle dieci e tre quarti del mattino, il 28 giugno 1808 nel palazzo di famiglia. L'atto di battesimo venne registrato nella parrocchia della chiesa di Sant'Alessandro: nel documento figura come Cristina Trivulzi. Diverse furono le varianti usate per il suo cognome, da Trivulzi a Triulzi o Triulzio, e lei stessa, fanciulla, si firmava Cristina Trivulzia. Dopo la sua morte si imporr\u00e0 la versione Trivulzio.\nCristina rimase orfana di padre a quattro anni. La madre si rispos\u00f2 un anno dopo con Alessandro Visconti d'Aragona (Milano 10 agosto 1788 - gennaio 1851) ed ebbe un figlio maschio e tre altre figlie femmine: Alberto (1814 - 8 agosto 1895), Teresa (1815 - 3 luglio 1884), Virginia (15 novembre 1818 -29 settembre 1888) e Giulia Valentina (m. 1898). \nDell'infanzia di Cristina non si sa molto. Le poche informazioni che si hanno sono tratte da una lettera del 1842 in cui lei si descrive alla sua amica Ernesta Bisi, contraddicendo un frenologo che pretendeva di conoscere le persone solamente dalla forma del loro corpo, e credeva che la Trivulzio fosse stata, nell'infanzia, vivace ed estroversa: \u00abEro una bambina melanconica, seria, introversa, tranquilla, talmente timida che mi accadeva spesso di scoppiare in singhiozzi nel salotto di mia madre perch\u00e9 credevo di accorgermi che mi stavano guardando o che volevano farmi parlare\u00bb.\nErnesta Bisi era la sua maestra di disegno. A quel tempo si usava insegnare alle giovinette di nobile famiglia il canto, il disegno e altre forme d'arte. Nonostante la differenza d'et\u00e0, rimasero grandi amiche per tutta la vita e la Bisi sar\u00e0 depositaria delle confidenze pi\u00f9 intime della Belgiojoso. Ernesta la introdurr\u00e0 qualche anno pi\u00f9 tardi nel mondo della cospirazione carbonara.\nL'infanzia di Cristina non fu felice: dopo aver perduto il padre, sub\u00ec un altro dolore, perch\u00e9 Alessandro Visconti, che lo aveva in qualche modo sostituito nel cuore della fanciulla, fu arrestato nel 1821 con l'accusa di aver partecipato ai moti carbonari. Tenuto in prigione due anni, ne usc\u00ec distrutto a livello fisico e soprattutto nervoso, senza pi\u00f9 riuscire a riprendersi. Per la ragazza, appena tredicenne, era stato come restare orfana di padre per la seconda volta. La madre, che fu sempre persona gaudente, non tard\u00f2 a trovare nel siciliano conte di Sant'Antonio il suo nuovo uomo.\nMatrimonio.\nAppena sedicenne, Cristina spos\u00f2 il giovane ed avvenente principe Emilio Barbiano di Belgioioso, nonostante molti avessero cercato di dissuaderla, conoscendo le abitudini libertine di Emilio. Invitati di rango si affollarono nella Chiesa di San Fedele a Milano, il 24 settembre 1824. La pi\u00f9 ricca ereditiera d'Italia vantava una dote di lire austriache.\nLa mattina stessa delle nozze Cristina ricevette in dono dal conte Ferdinando Crivelli un epitalamio dal contenuto insolito, in cui, con rimandi anche testuali al \"Don Giovanni\" di Lorenzo Da Ponte, si profetizzava l'infelice destino del rapporto:\nContatti con la carboneria.\nL'unione non dur\u00f2 molto. Il principe non era certo fatto per la vita coniugale, e nei rapporti con le donne veniva attratto fondamentalmente dal piacere e dal divertimento. Cristina, dal canto suo, cominciava gi\u00e0 a mostrare i segni dell'epilessia che la tormenter\u00e0 per tutta la vita. Il male non si traduceva solo in periodiche crisi, ma aveva il potere di agire sul suo comportamento, inibendone, tra l'altro, il desiderio sessuale. Negli anni del matrimonio Emilio intrattenne una relazione con Paola Ruga, una signora della buona societ\u00e0 milanese. Fu proprio il rapporto con la Ruga, che era oltretutto un'amica di Cristina, a risvegliare nella principessa quel senso di dignit\u00e0 che la port\u00f2 alla rottura del legame coniugale. In una lettera del 14 novembre 1828 inviata alla Bisi leggiamo: \u00abCredetti dovere al mio decoro, ed al mio titolo di moglie di non acconsentire formalmente alla continuazione delle sue relazioni con la Ruga\u00bb.\nUfficialmente non divorziarono mai, ma si separarono di fatto nel 1828, rimanendo poi in rapporti pi\u00f9 o meno cordiali e tentando qualche volta un riavvicinamento.\nAlla fine degli anni venti Cristina si avvicin\u00f2 alle persone pi\u00f9 coinvolte con i movimenti per la liberazione. Gli austriaci, che dominavano la Lombardia dal 1815, e specialmente il capo della polizia Torresani, iniziarono la loro opera di spionaggio che dur\u00f2 fino all'unit\u00e0 d'Italia. La fama, la posizione sociale e la scaltrezza salvarono pi\u00f9 volte la Belgiojoso dall'arresto. Gli austriaci non volevano dare l'idea di infierire contro le \"\u00e9lite\" sociali e culturali milanesi, e chiudevano quindi un occhio sulle sue frequentazioni. Non va inoltre dimenticato che il nonno materno di Cristina, il Marchese Maurizio dei Gherardini, fu Gran Ciambellano dell'Imperatore d'Austria e poi, fino alla sua morte, anche Ministro Plenipotenziario d'Austria presso il Regno Sabaudo. Un arresto della nipote avrebbe causato uno scandalo dagli sviluppi imprevedibili.\nMolti anni dopo, Cristina illustrer\u00e0 cos\u00ec la situazione che si era determinata nella prima parte del secolo: \u00ab[Delle libert\u00e0 politiche e civili] gli italiani avevano sperimentato soltanto la speranza. Soltanto il diritto di parlarne era stato fin qui garantito, per cui quando i dominatori austriaci e borbonici proscrissero la parola magica e si rivelarono per quei tiranni incurabili che sono, furono e sempre saranno, gli italiani sentirono, forse per la prima volta, il peso intollerabile delle catene, le maledirono e si prepararono ai sacrifici pi\u00f9 nobili pur di spezzarle\u00bb.\nLa principessa voleva per\u00f2 lasciare Milano: il coraggio che aveva manifestato nel separarsi le costava i pettegolezzi della societ\u00e0 dell'epoca. Per questo si rifugi\u00f2 nella tenuta materna di Affori. L'intenzione era quella di procurarsi un passaporto per raggiungere Genova. Sapendo che il Torresani lo avrebbe sicuramente negato, si rivolse al governatore Strassoldo, che rilasci\u00f2 il documento il 28 novembre 1828. Il 1\u00ba dicembre Cristina partiva per Genova, arrivandovi due giorni dopo.\nIn questa citt\u00e0 la donna ricevette un'accoglienza calorosa, venendo invitata in numerosi salotti cittadini, in particolare in quello della marchesa Teresa Doria, fervente patriota. Teresa le present\u00f2 Barnaba Borlasca, notaio che sar\u00e0 di grande aiuto alla principessa quando, due anni pi\u00f9 tardi, Cristina verr\u00e0 braccata dalla polizia austriaca. La salute non migliorava, ed era anzi costretta a letto la maggior parte del tempo, ma la consolazione di essere immersa in una societ\u00e0 nuova e di essersi liberata dai pregiudizi faceva s\u00ec che la giovane si sentisse rinfrancata, come si pu\u00f2 evincere dalla corrispondenza con Ernesta Bisi.\nI primi sospetti sull'attivit\u00e0 rivoluzionaria della Trivulzio maturarono proprio in questo periodo, per quanto la principessa, come si \u00e8 detto, passasse molte ore in preda all'infermit\u00e0 fisica. In realt\u00e0, la conoscenza superficiale che la legava a Bianca Milesi Mojon, animatrice di un celebre salotto genovese e personaggio noto alla polizia austriaca per aver preso parte ai moti milanesi del 1820-21, forniva un motivo sufficiente per destare allarme tra le file dei governanti.\nIl 1829 fu speso in viaggi nelle maggiori citt\u00e0 italiane: Roma, Napoli e Firenze. Nell'Urbe giunse ad aprile, rimanendone affascinata a tal punto da raccontare alla Bisi che \u00abla citt\u00e0, i suoi abitanti, non hanno l'eguale. A Roma nessuno \u00e8 semi-colto; qui la storia locale \u00e8 storia universale\u00bb. Entr\u00f2 subito nell\"entourage\" di Ortensia di Beauharnais, ed \u00e8 probabilmente in questo frangente che ader\u00ec alla carboneria. Il salotto della madre di Luigi Napoleone, il futuro Napoleone III, costituiva il quartier generale dell'attivit\u00e0 carbonara romana. Cristina conobbe anche il figlio di Ortensia, riponendo in lui grandi speranze. A Roma ebbe rapporti con la contessa patriota Teresa Gamba Guiccioli e con la scrittrice francese Hortense Allart.\nDopo un breve soggiorno napoletano, consacrato a cure per la salute sempre cagionevole, risal\u00ec la penisola, fermandosi a Firenze. In questa citt\u00e0 strinse amicizia con il fondatore dell\"Antologia\", Gian Pietro Vieusseux, e fu accolta con grande calore. Firenze viveva allora un periodo di spensieratezza e vivacit\u00e0 culturale. Leopoldo II godeva di indipendenza politica: il suo territorio era pertanto per tutti un porto franco, dove gli esuli potevano trovare ospitalit\u00e0 al riparo dalle spie austriache, le quali potevano soltanto informare Milano o Vienna. Il Gabinetto Vieusseux era il polo di incontro per i liberali, ma, a differenza di quanto avveniva nella dimora di Ortensia a Roma, aveva una funzione pi\u00f9 letteraria che politica. Anche Cristina si diede a una vita gaia e brillante, mostrando le proprie doti di attrice (interpret\u00f2 Shakespeare e Sheridan con la colonia inglese) e organizzando balli. \nEbbe modo di conoscere anche il figlio maggiore di Ortensia, quel Napoleone Luigi che morir\u00e0 prematuramente, e Edmond d'Alton-Sh\u00e9e, il quale si accingeva a diventare il confidente del principe di Belgiojoso. Sh\u00e9e ricorder\u00e0 cos\u00ec il primo incontro con la donna, avvenuto nel corso di un ballo: \u00abTra quelle donne bellissime ed elegantissime, mi colp\u00ec l'apparizione di una bellezza strana. La sua veste rossa e nera era semplice e insolita; i bei capelli neri, ondulati di natura e disadorni [...] Mentre la perfezione del naso, il sorriso malizioso e l'attrattiva della fossetta nel mento rivelavano grazia femminile in tutto il suo fascino\u00bb. Successivamente Cristina attravers\u00f2 varie citt\u00e0 della Svizzera, da Ginevra a Lugano.\nQuando, nel marzo 1830, l'ambasciatore austriaco rinnov\u00f2 il passaporto alla principessa, questa decise di recarsi in Svizzera con un duplice obiettivo: aiutare gli esuli politici con cui era entrata in contatto a Firenze e sottoporsi alle cure di uno dei medici pi\u00f9 stimati del tempo, Jacob d'Espine. Ai primi di maggio la Belgiojoso arriv\u00f2 dunque a Ginevra, ma vi rimase poco tempo. Il dottore le consigli\u00f2 di passare un periodo nel paesino di Carqueiranne, vicino a Hy\u00e8res in Provenza, dove avrebbe potuto beneficiare di un clima particolarmente mite. Cristina accett\u00f2, ma volle prima recarsi a Lugano per rivedere la madre ed Ernesta Bisi. La destinazione era situata in un punto geograficamente favorevole per l'incontro, trovandosi a pochi chilometri dalla villa di famiglia nel comasco. La principessa a luglio era a Berna, ed ottenne senza intralci un rinnovo del passaporto, mentre anche Torresani, dall'altra parte, accord\u00f2 il visto a Vittoria ed Ernesta, che poterono anche essere accompagnate da alcune delle loro figlie. A Lugano si ritrovarono tutti insieme nella fugacit\u00e0 di una giornata.\nFuga in Francia.\nNonostante quanto si \u00e8 detto, con la dovuta cautela, il governo di Vienna le metteva di continuo i bastoni fra le ruote e la sorvegliava. Torresani divent\u00f2 d'improvviso il suo persecutore: negli anni successivi continuer\u00e0 a sostenere che Cristina era espatriata illegalmente e doveva tornare entro i confini austriaci. Il temuto capo della polizia, probabilmente, voleva vendicarsi di essere stato aggirato quando, abbandonando il Lombardo-Veneto, la principessa aveva astutamente fatto ricorso a Strassoldo. Ora che il governatore era morto (venendo sostituito da Franz Hartig), poteva dare libero sfogo al proprio risentimento.\nIn ottobre si trovava a Lugano, di passaggio, il delegato provinciale di Como, Fermo Terzi. Terzi ricevette l'ordine di recarsi dalla donna per comunicarle che il passaporto era scaduto e che di conseguenza aveva l'obbligo di rientrare a Milano entro otto giorni, ma Cristina mostr\u00f2 il documento valido, costringendo il delegato a recedere e prendere tempo. La Belgiojoso aveva avvertito immediatamente il pericolo, e due giorni dopo ripar\u00f2 a Genova, dove entr\u00f2 in contatto con Enrico Misley.\nA questo punto Torresani diede ordine di intensificare la sorveglianza e di non lasciarla uscire per nessun motivo dalla citt\u00e0. Cristina corse ai ripari, comprendendo la criticit\u00e0 della situazione. Dopo aver tentato senza successo di procurarsi un visto per raggiungere Nizza, fu l'entrata in scena di Barnaba Borlasca a risolvere in maniera positiva e rocambolesca il difficile momento. Il notaio si rec\u00f2 dalla principessa il 17 novembre, e insieme a lei lasci\u00f2 l'abitazione da un'uscita secondaria, non presidiata dalla polizia. I due guadagnarono la casa di Bianca Milesi, dopo di che Borlasca fece perdere le proprie tracce. La sera, la Trivulzio fu scortata in carrozza fino a Nizza. Giunta due giorni dopo sulla riva piemontese del Varo, riusc\u00ec a completare la fuga grazie alla complicit\u00e0 di un parente di Borlasca, in un episodio narrato da alcuni biografi con toni melodrammatici.\n\u00c8 sicuro in ogni caso, che lei si sia poi trovata in Provenza sola e senza contatti. Pi\u00f9 avanti, inoltre, dopo che Cristina si sar\u00e0 stabilita a Parigi (fine marzo 1831), i suoi averi verranno messi sotto sequestro dalla polizia austriaca e per molto tempo la Trivulzio non potr\u00e0 attingere al suo patrimonio. L'ultima liquidit\u00e0 era stata infatti impegnata per pagare i debiti del marito, in cambio della sua libert\u00e0.\nSi ritrov\u00f2 sola ed ospite di amici nel paesino di Carqueiranne. Qui entr\u00f2 in scena un nuovo amico, tale Pietro Bolognini detto \"il Bianchi\", ex notaio di Reggio Emilia, a cui le spie austriache assegnarono subito (ad arte) il ruolo di amante.\nIn Provenza conobbe Augustin Thierry, uno storico divenuto da poco tempo cieco, che le sar\u00e0 amico fino alla morte. La loro rimarr\u00e0 un'unione intellettuale: forte sar\u00e0 l'influenza del pensiero di Thierry nell'animo di Cristina soprattutto a livello filosofico. Thierry far\u00e0 conoscere alla principessa le idee di Saint-Simon, di cui era un convinto seguace. Dopo il soggiorno nella cittadina provenzale, la Belgiojoso fu a Marsiglia e a Lione.\nIntanto Cristina cominciava a dedicarsi pi\u00f9 da vicino alla causa italiana, giocando un ruolo di rilievo nella spedizione in Savoia del febbraio 1834, come emerge da una lettera a Emilio Barbiano, con cui la corrispondenza non cess\u00f2 mai e si mantenne sempre su toni affettuosi: \u00abParte dei fondi per questa spedizione vennero da me. Il mio nome sta sulle cambiali [...] Ricamai palesemente una bandiera [...] insomma mi condussi come una persona decisa a non riporsi sotto gli artigli austriaci\u00bb. Cristina firm\u00f2 delle cambiali per uno studente piemontese, Pietro Fasanini, il quale le gir\u00f2 a Carlo Pisani Dossi (nonno paterno di Carlo Dossi), uno dei capi della spedizione.\nArrivo a Parigi.\nL'impatto iniziale con la Francia le riserv\u00f2 tuttavia una forte delusione: la principessa nutriva molta fiducia nel sostegno dei transalpini alla sua terra d'origine. Gli eventi sembravano andare in questo senso, soprattutto grazie agli sforzi prodigati da La Fayette, ma l'insediamento di Casimir P\u00e9rier come Presidente del Consiglio coincise con un passo indietro: spaventato dalle minacce di Metternich, decise di non intervenire, lasciando in grave difficolt\u00e0 il generale Zucchi, arrestato ad Ancona assieme a 104 compagni inermi, tra cui il conte Terenzio Mamiani.\nDelusa, Cristina ritorn\u00f2 a Carqueiranne, ma, dopo aver pensato di stabilirsi a Ginevra, su sollecitazione di Thierry opt\u00f2 per Parigi, nella speranza di potervi ricavare informazioni utili alla liberazione del generale. Nella metropoli francese giunse alla fine di marzo assieme a Bolognini, ridotta ormai con poco denaro e senza conoscenze. Portava con s\u00e9 soltanto una lettera di presentazione che Thierry aveva scritto per Fran\u00e7ois Mignet, che era appena stato nominato Direttore degli Archivi del Ministero degli Affari Esteri. Il 19 aprile Torresani fece emanare un decreto con cui la donna veniva minacciata di morte civile qualora non fosse rientrata nel territorio austriaco entro tre mesi. Il decreto prevedeva \u00abla confisca di tutte le propriet\u00e0, al momento dichiarate sotto rigoroso sequestro\u00bb. La principessa non si perse per\u00f2 d'animo, e prefer\u00ec subire le conseguenze dell'esilio piuttosto che sottostare alle condizioni imposte dallo Stato la cui dominazione era ormai determinata a combattere con tutte le sue forze. Accett\u00f2 la povert\u00e0 e gli stenti: si trov\u00f2 un appartamentino vicino alla chiesa della Madeleine, al quinto piano del numero civico 7 di rue Neuve-Saint Honor\u00e9 (oggi rue Vignon).\nSi arrangi\u00f2 con pochi soldi per alcuni mesi. Si cucin\u00f2 per la prima volta da sola i suoi pasti e si guadagn\u00f2 da vivere cucendo pizzi e coccarde. Una vita molto diversa da quella a cui era abituata a Milano; eppure quando aveva iniziato quest'avventura, non aveva riflettuto molto prima di agire, anche se sapeva di dover cos\u00ec affrontare tempi difficili. Una principessa che decideva di vivere in mezzo agli stenti suscitava curiosit\u00e0. Fu come ricevere una seconda educazione, come scoprire cosa significasse essere una donna, oltre che un'aristocratica:\nSarebbe stato semplice recuperare i suoi soldi e vivere negli agi nei suoi palazzi a Locate o a Milano. Le sarebbe bastato star tranquilla e non alzare troppa polvere di fronte al Torresani. Persino il governatore austriaco Hartig ed il Metternich in persona si scambiavano lettere riguardo alla principessa e placavano il loro capo della polizia, che l'avrebbe invece volentieri incarcerata.\nCristina per\u00f2 temeva l'Austria, e aveva paura che un suo ritorno sarebbe coinciso con una monacazione forzata. C'era tuttavia una ragione pi\u00f9 importante per rifiutare il rimpatrio: l'orgoglio patriottico, la disponibilit\u00e0 ad accettare la povert\u00e0 piuttosto che sottostare allo straniero. Con Mignet, assurto a fama di insigne storico grazie alla sua \"Storia della Rivoluzione francese\" del 1824, il rapporto fu innanzitutto legato alle sorti dell'Italia. Questi mise la donna in contatto con Adolphe Thiers e con il vecchio generale La Fayette, l\"eroe dei due mondi\" e delle tre rivoluzioni, suscitando in quest'ultimo una sorta di amore senile in cui la fiamma dell'amante e la tenerezza paterna si confondevano. Al generale, la cui lucidit\u00e0 cominciava lentamente a vacillare, chiese anzitutto di intercedere per la liberazione degli italiani catturati ad Ancona, e questi si rivolse a S\u00e9bastiani, il Ministro degli Esteri.\nLa Fayette, per\u00f2, poteva fare poco, e la Francia si dichiarava favorevole alla causa italiana pi\u00f9 con le parole che con i fatti. Anche quando fu noto il sequestro dei beni della principessa, il generale si rivolse a S\u00e9bastiani, ma l'intercessione maggiore presso Metternich fu quella del conte Apponyi, ambasciatore imperiale a Parigi. Una sua missiva riusc\u00ec a placare parzialmente la persecuzione nei confronti della fuggitiva.\nIntanto, La Fayette saliva quotidianamente fino al quinto piano dell'abitazione di Cristina, e insieme si divertivano a cucinare: \u00abRiconoscendo da lontano il rumore del suo bastone, correvo ad aprirgli la porta e l'introducevo nella cucina. L\u00e0 dentro, maldestri o esperti entrambi allo stesso modo nell'arte culinaria, tenevamo consiglio sul modo di preparare le vivande. [...] Ne risultava una gara di cortesie, in cui finivamo col contenderci il manico della griglia e il posto al fornello\u00bb. Le premure dell'anziano generale, che oltre a visitarla le scriveva pressoch\u00e9 tutti i giorni, lusingavano Cristina, la quale non tralasciava intanto di cercare dei lavori che le consentissero di sopperire alla sua difficile situazione economica.\nIl redattore del \"Constitutionnel\", Alexandre Bouchon, le offr\u00ec una collaborazione per il giornale, proponendo a Cristina di scrivere articoli relativi alla questione italiana e di tradurne altri dall'inglese. Conoscendo la passione della principessa per l'arte e per il disegno (la Belgiojoso dipingeva nel contempo porcellane e dava ripetizioni di disegno), le chiese inoltre di fare il bozzetto di tutti i parlamentari francesi, firmandosi \"La Princesse ruin\u00e9e\" (La principessa rovinata).\nLa donna accett\u00f2, nonostante La Fayette si scandalizzasse per la firma suggerita da Bouchon e si preoccupasse per la salute cagionevole della sua \"proteg\u00e9e\", ritenendo troppo faticoso soprattutto ritrarre i parlamentari. In maggio, il vecchio eroe la invit\u00f2 inoltre nel castello di campagna di La Grange-Bl\u00e9neau, non lontano dalla citt\u00e0, dove la Trivulzio rimase poco tempo a causa di una caduta da cavallo che la costrinse a tornare a Parigi.\nLa Fayette apprezzava gli articoli che Cristina licenziava per il giornale cos\u00ec come la dignit\u00e0 della donna, incurante degli stenti e della necessit\u00e0 di mettersi in gioco, ma apparteneva pur sempre a una famiglia dell'aristocrazia e vi era stato educato prima della rivoluzione, per cui mal sopportava che una nobildonna dovesse lavorare per vivere. Per questo non aveva nemmeno la pazienza di attendere un ricavato dalle \u00abricchezze lombarde, dal vostro milione di cammei, dalla vostra casa in Svizzera, dai vostri lavori di Parigi\u00bb, e la invitava pertanto a rivolgersi presso un notaio, da cui con facilit\u00e0 sarebbe riuscita a ottenere un prestito che avrebbe potuto restituire con tranquillit\u00e0.\nNon \u00e8 noto se Cristina si sia avvalsa del consiglio dell'amico, ma certamente le sue condizioni finanziarie migliorarono considerevolmente nel corso dell'estate. Una lettera inviata a Emilio Barbiano, a fine agosto, testimoniava una notevole ripresa economica.\nIl 1\u00ba ottobre, a ulteriore conferma di migliori disponibilit\u00e0 pecuniarie, propose al marito, che intendeva stabilirsi a Parigi, di condividere la nuova (e molto meno modesta) abitazione di rue d'Anjou, ancora nei pressi di Place de la Madeleine, fermo restando che \u00abavremo due entrate separate ed i nostri appartamenti non hanno comunicazioni all'interno\u00bb. La principessa non nascondeva una certa preoccupazione per le voci malevole che avrebbero frainteso il senso della convivenza, ma dimostra con i toni amichevoli della missiva come il rapporto con il coniuge fosse rimasto buono, e come i due cercassero di aiutarsi a vicenda.\nIn effetti i pettegolezzi avevano cominciato sin dall'inizio ad aleggiare attorno alla principessa: tra amanti respinti, salute fragile che la costringeva sovente a letto, rovina economica e malignit\u00e0 circa la vicinanza del marito era facile avanzare le pi\u00f9 variegate ipotesi. \u00c8 rimasta celebre, pi\u00f9 delle altre, la caricatura del marchese di Floranges, nome d'arte di Jacques Boulenger. Lo scrittore fece un resoconto volutamente fallace dell'esperienza avuta nella dimora della donna (Boulenger si riferisce ancora all'appartamentino di Rue Neuve-Saint Honor\u00e9). Dopo aver ironizzato sul pallore e la magrezza di Cristina, la cui fama \u00e8 oggi dovuta fondamentalmente alla tela di Henri Lehmann, Floranges si divert\u00ec a ritrarre le stanze della casa in uno stile da romanzo gotico, e concludeva aggiungendo ulteriori cattiverie gratuite, che possono essere prese come \"summa\" delle critiche che una parte della societ\u00e0 parigina muoveva alla Belgiojoso: \u00abNon contenta di cospirare, di essere bella, di saper suonare la chitarra, di difendersi con un pugnale, di dipingere ventagli e di far sapere a tutta Parigi che l'asma la stava perseguitando essa leggeva l'ebraico e scriveva un libro\u00bb.\nCristina aveva ben altro per la testa: non sapeva l'ebraico e intraprese solo pi\u00f9 avanti l'attivit\u00e0 di scrittrice. Tra l'impegno patriottico e i vari problemi rimaneva ben poco tempo per la cura della casa e la vita mondana. Per comprendere come la principessa vivesse nel primo anno parigino pare pi\u00f9 affidabile la relazione di una spia austriaca che, dopo aver raccolto le considerazioni del patriota ferrarese Giuseppe Ragni, dipinse un'esistenza piuttosto ritirata, lontana dai teatri ma legata alle sedute della Camera, frequentate assiduamente, e un giro di amicizie alquanto ristretto.\nTrasferitasi quindi in rue d'Anjou, una traversa del Faubourg St. Honor\u00e9, organizz\u00f2 uno di quei salotti dell'aristocrazia, dove riuniva esiliati italiani e borghesia europea. Aldobrandino Malvezzi ricorda come tra l'autunno del 1831 e il dicembre 1834 Cristina ricevesse anche gli aiuti della madre, che le avrebbe prestato 27.000 lire austriache, poi restituite. Il superamento completo delle difficolt\u00e0 finanziarie si comp\u00ec gradatamente tra il 1831 e il 1835. Oltre a quanto detto, e oltre alla decisiva mediazione dell'avvocato Giuseppe Poerio, si rivel\u00f2 decisiva una misura austriaca del 1832, con cui si concedeva ai sudditi che non potessero rimpatriare, previo accordo con le ambasciate locali, la possibilit\u00e0 di rimanere all'estero. Poerio e Apponyi si mobilitarono quindi perch\u00e9 Cristina potesse beneficiare del provvedimento, ma Metternich accett\u00f2 solo in parte le loro richieste, acconsentendo a girarle gli alimenti finch\u00e9 fossero persistiti i problemi di salute. Il 23 aprile dell'anno successivo la Belgiojoso riceva lire austriache a titolo di alimenti, e tra il 1834 e il 1835 la situazione miglior\u00f2 definitivamente, prima con l'ottenimento di un passaporto e poi con il dissequestro dei beni, con cui la principessa regolarizzava la permanenza parigina.\nAnni parigini.\nIntanto, con la liberazione dei prigionieri catturati ad Ancona, avvenuta il 1\u00ba giugno 1832, Cristina attenu\u00f2 per un periodo l'impegno patriottico, pur intercedendo presso La Fayette per gli italiani detenuti allo Spielberg, con una particolare attenzione per la sorte di Federico Confalonieri.\nCristina era fisicamente molto provata; le sofferenze derivanti da una salute cagionevole per natura si erano acuite con le peripezie dell'ultimo periodo italiano e dei primi anni francesi. Quando nel 1832 si rec\u00f2 a Ginevra per incontrare la madre (che vi era venuta in compagnia di Bianca Milesi), questa la trov\u00f2 \u00absmagrita, imbruttita, invecchiata\u00bb.\nUn altro problema intervenne a turbare la tranquillit\u00e0 della nobildonna: l'astio di una parte degli immigrati italiani presenti in Francia. Una spia austriaca ricordava come la Belgiojoso si prodig\u00f2 con generosit\u00e0 sin dall'inizio in favore dei suoi connazionali, precisando per\u00f2 che \u00abnon tutti le furono riconoscenti, forse nessuno\u00bb. Il dissidio con Mazzini, di cui non approvava una politica che considerava avventata e cui rifiut\u00f2 di sovvenzionare la seconda spedizione in Savoia, fu sicuramente alla base di una parte delle discriminazioni subite da Cristina. Lo stesso patriota genovese la accus\u00f2, in una lettera a Giuditta Sidoli, di essere \u00abal meglio con l'Austria\u00bb.\nSi aggiunga l'invidia di alcune dame italiane che non godevano a Parigi della stessa fama, come la marchesa Margherita di Collegno, e l'avversione di parte degli immigrati pu\u00f2 dirsi pressoch\u00e9 spiegata. Cristina si consolava con il proprio salotto, in cui convenivano le pi\u00f9 illustri ed eminenti personalit\u00e0 del tempo. Per essere iniziata a questa societ\u00e0, aveva dovuto per\u00f2 necessariamente superare l'esame di un altro salotto, quello di Juliette R\u00e9camier, una sorta di oasi fuori dal tempo, \u00abdove i grandi signori e le grandi dame si improvvisavano poeti e letterati ... dove se si fosse osato coniare delle nuove parole, tali parole nuove sarebbero entrate senza difficolt\u00e0 nel dizionario dell'Accademia\u00bb.\nInizialmente, tuttavia, la donna dovette confrontarsi con la freddezza del visconte di Chateaubriand, l'amante di Juliette, e la dama francese prov\u00f2 a far superare l'ostilit\u00e0 chiedendo alla principessa cosa pensasse delle celebri letture delle \"Memorie d'oltretomba\" che si svolgevano all'Abbaye-aux-Bois (il palazzo della R\u00e9camier), aspettandosi un complimento che scongelasse i rapporti con l'autore di \"Ren\u00e9\" e \"Atala\". La Belgiojoso era incapace di mentire e fuggiva ogni smanceria: cos\u00ec, non ebbe paura di rivelare all'amica come quelle letture l'annoiassero a morte, suscitando nella R\u00e9camier un sospiro di rassegnazione.\nPoi, d'improvviso l'atteggiamento del visconte mut\u00f2 radicalmente. Salutandolo una sera, la Trivulzio, anzich\u00e9 ricevere l'abituale freddo gesto che un pur minimo rispetto delle convenzioni obbligava Chateaubriand a fare, vide il volto dell'uomo illuminarsi. \u00abLa fronte di Ren\u00e9 si \u00e8 schiarita; sul volto tutto sorride, occhi, bocca e fronte, e questo sorriso luminoso \u00e8 rivolto a me insieme con un piccolo cenno col quale mi invita a sedergli accanto\u00bb. Il misterioso voltafaccia rimase inspiegato, ma si rivel\u00f2 definitivo. Da quel momento il visconte intrattenne sempre con Cristina una conversazione amichevole e gentile, e la principessa divent\u00f2 amica intima della coppia, tanto da essere (facendo morire d'invidia le altre nobildonne) l'unica persona esterna ammessa all'Abbaye tra le tre e le quattro del pomeriggio, orario in cui i due prendevano il t\u00e8.\nI primi anni parigini sono segnati anche dalla partecipazione di Cristina alle riunioni dei sansimoniani, una dottrina tecnocratica \"ante litteram\" che poneva il progresso e la produzione alla base dell'evoluzione sociale. Gli adepti percepivano questa filosofia come una vera e propria religione. La Belgiojoso si recava agli incontri generalmente accompagnata da uno degli amici pi\u00f9 cari tra gli immigrati, Piero Maroncelli. Tuttavia, la nobildonna non condivideva l'entusiasmo diffuso che portava gli uomini a indossare stivaloni e guanti neri e le donne una tunica bianca e una minigonna, in conviti che si venavano cos\u00ec di una sorta di sacralit\u00e0. Le missive ad Emilio Belgiojoso e il carteggio con Maroncelli mostrano tutto il suo scetticismo, e lasciano piuttosto immaginare che i sansimoniani la attraessero perch\u00e9 ponevano la donna sullo stesso piano dell'uomo e rivendicavano per il sesso femminile pari diritti in societ\u00e0.\nInteresse anche maggiore suscitarono in lei le idee professate nel mondo del liberalismo cattolico, tra i seguaci di Lamennais e Lacordaire. Particolare affinit\u00e0 instaur\u00f2 con il pensiero dell'abate Pierre-Louis Coeur, docente alla Sorbona e fervente sostenitore della necessit\u00e0, per la Chiesa, di affrancarsi dai retaggi del passato e di abbracciare il progresso sociale, stando al passo con i tempi. L'abate non mancava, inoltre, di denunciare le ingiustizie commesse dalla Chiesa e il suo controverso rapporto con il potere, che l'aveva portata a dimenticare i poveri e gli emarginati, venendo cos\u00ec a toccare una questione che fu sempre cara alla principessa. Nel 1843 Cavour, dopo aver assistito alle sue lezioni, lo descrisse in termini entusiastici all'amico Pietro De Rossi Di Santarosa.\nCristina e l'abate si conobbero nel 1834, anche se l'amicizia divenne pi\u00f9 stretta negli ultimi anni del decennio, quando la corrispondenza epistolare tra i due si fece pi\u00f9 fitta, e il sacerdote, deluso e stanco nel constatare come il rinnovamento auspicato non si realizzasse, si lasci\u00f2 andare al dispiacere per il mondo frivolo \u2013 clericale e non \u2013 che lo circondava (e che naturalmente invent\u00f2 una relazione amorosa tra Coeur e la Belgiojoso), conscio di trovare nella nobildonna un animo ricettivo, identificando nel \u00absuo inesauribile fondo di grandezza\u00bb come un \u00abmistero divino\u00bb.\nNei dieci anni parigini Cristina continu\u00f2 a contribuire alla causa italiana, cercando di influenzare i potenti, scrivendo articoli e diventando addirittura editore di giornali politici, quando non trovava altri editori disposti a pubblicare suoi scritti giudicandoli pericolosi.\nA lei continueranno ad arrivare richieste di finanziamenti per fini patriottici, e lei cercher\u00e0 di distribuirne tantissimi, in modo da aiutare i poveri esuli italiani, di cui lei era ormai diventata la referente parigina, e investendo in sommosse o addirittura organizzando movimenti di armi per i \"ribelli\" italiani. Nel 1834, ad esempio, don\u00f2 lire (su un suo \"budget\" complessivo di centomila) per finanziare il colpo di mano mazziniano nel Regno di Sardegna. Per l'occasione, la nobildonna aveva persino ricamato con le proprie mani le bandiere degli insorti.\nNella societ\u00e0 francese degli anni Trenta, per\u00f2, Cristina si fece notare soprattutto per il proprio salotto, uno dei pi\u00f9 frequentati e importanti dell'epoca.\nSalotto parigino di Cristina.\nIl salotto di Cristina, in rue d'Anjou, non tard\u00f2 a divenire luogo di incontro per grandi artisti, affascinati dall'intelligenza e dalla competenza della padrona di casa, che era in grado di sostenere qualsiasi conversazione. Uno dei primi \"habitu\u00e9\" fu il compositore catanese Vincenzo Bellini, che era solito discorrere con Heine o suonare i propri pezzi al pianoforte. La conoscenza con Bellini era stata favorita dalla madre di Cristina, il cui uomo, il catanese conte di Sant'Antonio, era compaesano del musicista. L'autore della \"Norma\", sognatore e amato dalle dame dell'alta societ\u00e0, rimase incantato dalla finezza della principessa, e lei a sua volta conserv\u00f2 sempre di Bellini un ottimo ricordo.\nLiszt provava per la Trivulzio una grande attrazione, suscitando le gelosie di Marie d'Agoult (probabilmente gelosa anche per la rivalit\u00e0 che il salotto di Cristina rappresentava per il suo, visto che molti ospiti li frequentavano entrambi) ma Cristina manteneva sempre una certa distanza con gli ospiti, prediligendo un'unione intellettuale. Nutriva per il compositore ungherese un'assoluta venerazione artistica. \u00abNon \u00e8 egli tanto simpatico? bello? Non suona come nessuno al mondo?\u00bb, scriveva ad un'entusiasta Ernesta Bisi dopo che la fraterna amica aveva goduto di un concerto privato del compositore su richiesta della stessa Belgiojoso, che aveva pregato Liszt di donare alla pittrice questa gioia nel corso della \"tourn\u00e9e\" italiana della fine degli anni Trenta.\nHeinrich Heine prov\u00f2 per lei un'ammirazione spirituale, un'attrazione che si traduceva in contemplazione. Era il suo volto a confonderlo, \u00abrubato a qualche quadro del Quattrocento, a qualche affresco della scuola lombarda, forse al vostro Luini o persino alle poesie dell'Ariosto\u00bb. Cristina viene paragonata, nelle \"Notti fiorentine\", a una Madonna lombarda, per essere poi adombrata in un altro personaggio heiniano, la Diana dell\"Atta Troll\". Ancora una volta, fu la natura intellettuale del legame a determinare una lunga amicizia.\nBen pi\u00f9 insistente e meno contemplativo si dimostr\u00f2 un \"viveur\" quale Alfred de Musset, che conobbe la principessa nel 1833 e pare l'abbia assunta a modello per la commedia \"I capricci di Marianna\", di quello stesso anno. Le profferte dell'autore delle \"Confessioni di un figlio del secolo\", divenute pi\u00f9 esplicite dopo che George Sand lo aveva tradito a Venezia con Pietro Pagello, s'infransero contro il muro della ritrosia di Cristina, per nulla interessata ad avventure \"leggere\", e De Musset vendic\u00f2 il proprio orgoglio ferito rappresentandola nella poesia \"Sur une morte\" (1842).\nParticolarmente intenso e controverso il legame con Balzac: di lei, conosciuta sin dall'arrivo a Parigi, sparlava nelle lettere alla futura moglie, la contessa polacca Eveline Hanska, ma ben altri complimenti le riservava nel rapporto diretto e nelle lettere agli amici. \u00c8 stato ipotizzato, non senza fondamento, che il romanziere fosse uno dei tanti spasimanti delusi, e Cristina divenne una sorta di ossessione tradotta anche in letteratura: qualche somiglianza con la principessa presentano la Fedora de \"La pelle di zigrino\" e la Massimilla Doni del romanzo omonimo (1837). A lei, che gli fornir\u00e0 le lettere di presentazione per il viaggio in Italia, Balzac dedic\u00f2 inoltre, nel 1846 \u2013 a testimonianza di un'amicizia sopravvissuta al tempo \u2013, il \"Gaudissart II\".\nDal canto suo, l'autore che aveva concepito la \"Commedia umana\" si premurer\u00e0 di negare il legame tra Cristina e i suoi personaggi. Si dimostrer\u00e0 invece convinto di aver trovato nella Trivulzio la fonte d'ispirazione per la Sanseverina stendhaliana della \"Certosa di Parma\", senza persuadere per\u00f2 la nobildonna.\nIn ogni caso, al di l\u00e0 delle illazioni di Ars\u00e8ne Houssaye che ipotizzava fantasiosamente addirittura un rapporto saffico tra Cristina e George Sand, al di l\u00e0 delle gelosie di Marie d'Agoult o Delphine Gay e al di l\u00e0 di pettegolezzi talora deliranti su presunti amori cercati dalla principessa per appagare la propria frustrazione, vi fu un'unica storia d'amore nel periodo francese della Belgiojoso: quella con Fran\u00e7ois Mignet. Poco incline alla vita frivola e mondana, lo storico amava vivere appartato dalla scena del \"grand monde\". Innamorato, suscit\u00f2 in Cristina lo stesso sentimento con un rispetto e una discrezione che cozzavano contro le convenzioni sociali fino ad apparire ridicoli. I ruoli erano rovesciati: la donna, cui competevano dolcezza e pazienza, si mostrava in questa relazione virile e intraprendente, caratteristiche che sarebbero dovute competere all'uomo.\nSenza soffermarsi ulteriormente a fare un resoconto delle inevitabili maldicenze causate da un atteggiamento incomprensibile per la Parigi del tempo, l'amore tra Cristina e Mignet brilla di luce propria, di autenticit\u00e0, e nessuno dei due tenta di dissimularlo. Questo amore sincero, difeso solo da pochi intimi, quali Thiers, dur\u00f2 per tutto il decennio, finch\u00e9 un evento lo indirizz\u00f2 in un senso diverso ma sempre venato da un profondo affetto.\nNascita di Maria: controversie sulla paternit\u00e0 dell'unica figlia di Cristina.\nIl 23 dicembre 1838 nacque Maria, l'unica figlia della principessa. Per un secolo e mezzo i biografi di Cristina spiegarono l'evento come frutto di un occasionale rapporto con il marito, che la donna continuava a frequentare e che quell'anno viveva a Parigi. Malvezzi e Barbiera si posero su questa linea senza fornire altre spiegazioni. Tuttavia, a partire dal 1971 la critica ha cominciato ad analizzare la vicenda da un punto di vista affatto diverso, fondandosi su documenti epistolari e su considerazioni che hanno messo fortemente in discussione la versione ufficiale. Tra l'aprile e il giugno di quell'anno la storica francese Yvonne Knibiehler licenzi\u00f2 uno studio in cui si sosteneva che il vero padre di Maria fosse Fran\u00e7ois Mignet, la cui madre aveva peraltro lo stesso nome, assai poco diffuso nelle famiglie dell'aristocrazia lombarda.\nIl dado era stato lanciato: Beth Archer Brombert convalid\u00f2 questa ipotesi analizzando vari carteggi dell'epoca e adducendo considerazioni che sancivano la paternit\u00e0 di Mignet, un dato accettato poi \u2013 per forza d'inerzia pi\u00f9 che per ricerche ulteriori \u2013 anche da Luigi Severgnini, Ludovico Incisa, Alberica Trivulzio e gran parte degli studiosi successivi, fino a divenire la teoria prevalente (per quanto anche le conclusioni della Brombert mantengano un carattere personale e manchino di una dimostrazione inconfutabile di quanto asseriscono).\nIl fatto \u00e8 che la nascita della bambina non fu registrata presso gli archivi di Versailles, dove Cristina condusse vita ritirata nei mesi precedenti il parto e in quelli successivi, prima di partire per l'Inghilterra. L'intento sembra dunque quello di mantenere segreta la gravidanza: i carteggi del periodo non vi fanno alcun riferimento, tanto che neppure in una lettera che Federico Confalonieri sped\u00ec a un amico, in Italia, il 21 dicembre, vi si trova traccia. Alquanto parca si dimostrer\u00e0 in seguito la stessa nobildonna, manifestando la propria gioia solo in una lettera inviata tempo dopo a Ernesta Bisi. La corrispondenza di Mignet, invece, \u00e8 andata misteriosamente distrutta.\nEra certamente inaccettabile che la figlia di un'aristocratica fosse illegittima: lo scandalo che ne sarebbe derivato superava i limiti della tollerabilit\u00e0. Accanto a questo meritano attenzione almeno altre tre considerazioni: Mignet era figlio di un fabbro, e Malvezzi discendeva indirettamente da Maria. Infine, la stessa Maria di Belgiojoso occup\u00f2 un ruolo rilevante nell'aristocrazia italiana. Tre buoni motivi per mantenere il silenzio circa le sue origini.\nCristina, preoccupata per la dignit\u00e0 della neonata, faceva pressioni su Emilio affinch\u00e9 la legittimasse, ma questi non ne voleva sapere, e accett\u00f2 solo dietro lauto compenso. Bolognini, il segretario della Trivulzio, si impegn\u00f2 a tenere la nascita segreta, il che sembra spiegare perch\u00e9 negli anni successivi pretendesse denaro da Mignet e cercasse di estorcerne alla stessa principessa. Non stupisce nemmeno che alcuni abbiano voluto identificare proprio nel Bianchi il padre di Maria, dal momento che costituiva un partito economicamente migliore di Mignet.\nTuttavia, Bianchi si era sposato nel 1837, come testimonia quanto Cristina scrisse a Liszt in data 6 novembre: \u00abBianchi [...] si \u00e8 sposato. Sua moglie vive qui [a la Jonch\u00e8re] con lui\u00bb. Pare difficile che Cristina tradisse la moglie del segretario sotto il suo naso e altrettanto inspiegabile rimarrebbe la cordialit\u00e0 di Mignet verso la Belgiojoso, lui che si ingelosiva anche di amanti respinti quali Musset e Heine, se davvero l'amante avesse concepito una bimba con un altro uomo.\nInfine, \u00e8 il 1846 quando Cristina scrive a Mignet, in un contesto meno pericoloso: \u00abA proposito di Maria, vi avverto che il suo onomastico era il 15 agosto e non conto a sufficienza sulla sua discrezione per credere che non vi rimproverer\u00e0 per averla dimenticata\u00bb. La bambina aveva ormai otto anni, Cristina e Mignet vivevano lontani, eppure a nessun altro uomo furono fatti, n\u00e9 prima n\u00e9 poi, riferimenti cos\u00ec espliciti alla piccola.\nCos\u00ec, tra fonti storiche e forti indizi di altro tipo, si tende oggi a considerare come lo storico francese, peraltro unico amante accertato della principessa, sia con ogni probabilit\u00e0 il padre naturale dell'unica figlia della Trivulzio.\nEppure, come spesso avviene, anche questa teoria \u00e8 solo rimbalzata da un autore all'altro, per cui la sua affidabilit\u00e0 \u00e8 legata solo a due autori. Le lettere inedite di Cristina a Mignet, invece, rimandano a un'altra paternit\u00e0: quella del pianista Theodore D\u00f6hler, con cui Maria aveva una fortissima somiglianza.\nRitorno in Lombardia e impegno sociale.\nDi certo la sua vita sub\u00ec un'autentica svolta con la nascita della figlia Maria. Negli anni successivi lasci\u00f2 i salotti ed i ricevimenti per trascorrere alcuni anni in semi-isolamento. Nel 1839 and\u00f2 alcuni mesi nel Regno Unito con i suoi fratelli e sorelle, e in questa occasione si rec\u00f2 a trovare Luigi Napoleone Bonaparte, il futuro Napoleone III in esilio, riuscendo a strappargli la promessa di operare a favore della causa risorgimentale italiana, una volta acquistato il potere in Francia. Invece, una volta conseguiti i suoi scopi, Luigi Napoleone si sarebbe mostrato molto tiepido per ci\u00f2 che concerneva l'indipendenza dell'Italia.\nDopo una nuova permanenza a Parigi, il 9 luglio Cristina lasci\u00f2 la citt\u00e0, assieme alla figlia. Le due sostarono a Bruxelles e nella citt\u00e0 termale di Ems, dove passarono un mese in totale tranquillit\u00e0 (anche se la sorveglianza delle spie non venne meno neanche in questa occasione) finch\u00e9 il 4 settembre la principessa torn\u00f2 in Italia, attraversando il confine presso il valico di Ponte Tresa. Ad accoglierla c'era l'unica amica su cui poteva ancora fare affidamento: Ernesta Bisi. La madre era morta da tre anni.\nIl primo impatto con la terra d'origine non fu positivo: l'atmosfera lombarda, nel 1840, era alquanto dimessa. Trasudava rassegnazione e tristezza, l'eco dei moti carbonari era lontano negli anni e nello spirito. La principessa fu delusa anche dall'accoglienza di alcune personalit\u00e0, in particolare dalla freddezza di Alessandro Manzoni, che la emarginava come peccatrice e arriv\u00f2 addirittura a negarle la possibilit\u00e0 di recare l'ultimo saluto al capezzale della madre Giulia Beccaria, a cui Cristina era legata da sincera amicizia. Una parziale consolazione venne dal carteggio con Tommaseo, deluso come lei e reso partecipe delle iniziative sociali che presto Cristina intraprender\u00e0.\nSubito dopo il rimpatrio la nobildonna and\u00f2 a vivere nella residenza di famiglia a Locate, desiderosa di un'esistenza tranquilla e lontana dei clamori di una ribalta che esercitava su di lei un fascino sempre minore. Cristina ebbe cos\u00ec modo di rilevare la drammatica situazione dei contadini e dei loro bambini: \u00abI bambini di questo mio paese sono nella pi\u00f9 miseranda fra le condizioni umane. La cosiddetta \"mano d'opera\" \u00e8 cos\u00ec ricercata che [...] anche i ragazzi e le ragazze un po' grandi stanno fuori tutto il giorno a lavorare nei campi, e i poveri bambini rimangono abbandonati nelle deserte case\u00bb, mentre le malattie contratte in mezzo a paludi ed aria malsana falcidiano la popolazione.\nCristina non esit\u00f2 a spendersi in favore dei poveri del luogo: malgrado le maldicenze e gli scetticismi generali, cre\u00f2 un asilo, riducendo significativamente il tasso di analfabetismo tra i bambini. Spinta dall'amico Tommaseo a continuare, la Belgiojoso apr\u00ec anche \u00abuna scuola elementare per ragazzi e ragazze, una scuola professionale femminile e una scuola di tecnica agraria maschile, dei laboratori artigianali per pittori, rilegatori, restauratori\u00bb, lottando inoltre per riportare l'ordine sociale, imponendo la chiusura delle osterie durante le celebrazioni religiose e oltre le nove di sera. Gli episodi di violenza scomparvero cos\u00ec quasi del tutto. Era un'azione umanitaria e sociale a vasto raggio: secondo il modello fourieriano trasform\u00f2 il suo palazzo in una sorta di falansterio. Una sala della villa divenne uno \u00abscaldatoio\u00bb per le madri e i loro piccoli, offr\u00ec pasti a basso prezzo, medicine per i malati e doti alle donne prossime all'altare. Cristina avrebbe voluto anche modificare gli insegnamenti religiosi, che riteneva in parte criticabili, ma non procedette in una direzione che avrebbe incontrato notevoli ostacoli.\nCristina cap\u00ec presto l'importanza di estendere il proprio programma inviando una circolare agli altri proprietari terrieri della Lombardia, nella speranza che avessero cura in particolare degli orfanelli, presenti nella regione \u00abin una proporzione assai maggiore che altrove\u00bb. Tuttavia, la circolare non riscosse adesioni, e le intenzioni della principessa furono completamente disattese, al punto che invit\u00f2 il celebre abate Ferrante Aporti a visitare le proprie strutture, ottenendo una valutazione molto positiva. Nemmeno questo fu sufficiente per riuscire ad esportare il modello di Locate, ma il giudizio aportiano e gli sviluppi successivi di questa avventura sociale e umanitaria conferiranno al lavoro della Belgiojoso un'importanza non trascurabile, tanto pi\u00f9 che arriv\u00f2 ad organizzare associazioni fra lavoratori, anticipando il sindacalismo.\nNel frattempo non era cessato il contatto con gli amici d'oltralpe: Liszt, Musset, Caroline Jaubert intrattenevano con lei un carteggio estremamente fitto. Mignet, invece, lasci\u00f2 per un anno senza risposta le lettere di Cristina. Poi, tramite un amico, si rifece vivo reintrecciando il rapporto, finch\u00e9 le chiese di recarsi in Francia. La principessa accett\u00f2, e nell'estate del 1842 ritrov\u00f2, per lo spazio di qualche mese e dopo il ristoro dei bagni di Baden Baden, l'ambiente che non aveva dimenticato, ma che ritrovava con occhi nuovi, sempre pi\u00f9 lontana dalle distrazioni mondane.\nNel 1843 ritorn\u00f2 nuovamente a Locate, accolta con tutti gli onori dalla popolazione del luogo. Per alcuni anni passer\u00e0 una parte dell'anno in Lombardia e una parte in Francia, occupata a dare sviluppi ulteriori al suo impegno sociale e dedita alla stesura di importanti saggi. Nel 1842 aveva pubblicato l\"Essai sur la formation du dogme catholique\" (Saggio sulla formazione del dogma cattolico), cui segu\u00ec un lungo e approfondito studio sulla Lombardia, prodromo all'azione politica in favore della causa risorgimentale.\nNel 1844 si aggiunse per Cristina un ulteriore onere: il 10 giugno moriva a Parigi Julie de Qu\u00e9rengal, moglie di Augustin Thierry, lasciando alla Belgiojoso il compito di prendersi cura del filosofo cieco e semi\u2013invalido.\nFu inoltre tempo di nuove conoscenze: a Parigi venne in contatto con l'esule tarantino Giuseppe Massari, che divider\u00e0 le proprie frequentazioni tra casa Belgiojoso e il salotto della marchesa Costanza Arconati (e la cui \u00abmalaugurata passione\u00bb per la Belgiojoso, non ricambiata, lo porter\u00e0 spesso a parlarne male alle spalle), e con Victor Considerant, personaggio il cui influsso sulle idee della nobildonna sar\u00e0 alquanto significativo. Conosciuto all'inizio del 1844, il discepolo di Fourier divent\u00f2 presto un caro amico, come caro e fedele amico sar\u00e0 Gaetano Stelzi, giovane malato di tisi che aiuter\u00e0 la Trivulzio nella fervente attivit\u00e0 giornalistica degli anni appresso.\nL'attivit\u00e0 giornalistica divent\u00f2 in effetti preminente dal 1845 fino alle insurrezioni del 1848. Le prime prese di posizione furono moderate. Quando a Parigi venne fondata la \"Gazzetta italiana\", intenzionata a patrocinare un regno nell'Italia centrale affidato a un discendente di Bonaparte, alcune traversie rischiavano di far gi\u00e0 chiudere i battenti della testata, ma Cristina si impegn\u00f2 finanziariamente per salvarla, accettando la richiesta di aiuto del direttore Marino Falconi. Fu lei a prendere il timone del giornale, andando alla ricerca di collaboratori illustri e scrivendo articoli di suo pugno. La testata si avvalse di firme importanti come quella di Massari e di Pier Silvestro Leopardi, e quando nell'autunno del 1845 la Trivulzio torn\u00f2 in Italia la \"Gazzetta\" si diffuse clandestinamente anche in patria \u2013 soprattutto grazie all'impegno di Gaetano Stelzi \u2013, raccogliendo i consensi e i contributi di Giuseppe Montanelli e Angelo Brofferio. Tuttavia, la forte opposizione che i patrioti mazziniani mostrarono in Francia nei confronti della \"Gazzetta\" e la severa censura esercitata dagli austriaci in Italia convinsero Cristina ad abbandonare il progetto, ma solo per dare vita a un periodico di pi\u00f9 ampio respiro, l\"Ausonio\", il cui primo numero usc\u00ec il 1\u00ba marzo 1846.\nImpegno patriottico.\nTornando a Locate, nell'autunno 1845, decise di recarsi alla fortezza di Ham, in Piccardia, per rendere visita a Luigi Napoleone, il futuro Napoleone III, imprigionato in seguito al terzo tentativo di rovesciare Luigi Filippo di Orl\u00e9ans. Cristina confidava di trovare nel figlio di Ortensia di Beauharnais un alleato, qualcuno disposto a spendersi per la liberazione dell'Italia, assodato il disinteresse della monarchia allora al potere.\nContinu\u00f2 anche la sua opera politica cercando di convincere tutti che l'unica soluzione per muoversi verso l'unione italiana era sostenere Carlo Alberto e quindi il prevalere della dinastia dei Savoia. Il suo obiettivo non era una monarchia, ma una repubblica italiana simile a quella francese; tuttavia, se per arrivare alla repubblica bisognava prima unire l'Italia, l'unico mezzo era di appoggiare la monarchia dei Savoia.\nNel 1848, trovandosi a Napoli quando scoppi\u00f2 l'insurrezione delle cinque giornate di Milano, part\u00ec subito per il Nord Italia pagando il viaggio ai circa 200 napoletani che decisero di seguirla, tra gli oltre patrioti che si erano assiepati sul molo per augurarle buona fortuna.\nPer qualche mese si respir\u00f2 aria di libert\u00e0, ma si svilupparono anche forti discordie interne sulle modalit\u00e0 del proseguimento della lotta antiaustriaca. Pochi mesi dopo, il 6 agosto 1848, gli austriaci entrarono a Milano e lei, come molti altri, fu costretta all'esilio per salvarsi la vita. Si calcola che almeno un terzo degli abitanti di Milano espatriasse prima del ritorno degli austriaci.\nMolto amareggiata, la Belgiojoso lasci\u00f2 Milano il 5 agosto, in compagnia della figlia. La meta era la Francia, l'intento quello di intercedere per un intervento militare del governo transalpino in favore dei patrioti italiani. Dopo aver sostato a Torino raggiunse Grenoble, dove un incontro con il generale Oudinot si rivel\u00f2 infruttuoso. A Parigi raddoppi\u00f2 i suoi sforzi, attraverso la stampa, i salotti e i contatti con gli amici francesi di un tempo, come Mignet e Quinet, per convincere il governo, ma non ottenne nulla.\nNel 1849, Cristina Trivulzio di Belgiojoso si ritrov\u00f2 a Roma, in prima linea, nel corso della battaglia a difesa della Repubblica Romana, durata dal 9 febbraio al 4 luglio. A lei assegnarono l'organizzazione degli ospedali, compito difficile perch\u00e9 mancavano strumenti chirurgici ma che comunque assolse con dedizione e competenza, tanto da poter essere considerata come antesignana di Florence Nightingale.\nAnche a Roma il movimento dei patrioti venne represso e per di pi\u00f9 proprio con l'aiuto dei francesi sui quali Cristina tanto aveva contato. Sfumata anche questa speranza di libert\u00e0 e sentendosi tradita dal suo stesso amico Napoleone III, salp\u00f2 su una nave diretta a Malta. Inizi\u00f2 cos\u00ec un viaggio che la port\u00f2 in Grecia per finire in Asia Minore, nella sperduta e desolata valle di Ciaq Maq Ogl\u00f9, vicino alla odierna Ankara, Turchia. Qui organizz\u00f2 un'azienda agricola. Da qui invi\u00f2 articoli e racconti delle sue peripezie orientali ed in tal modo riusc\u00ec a raccogliere somme che le consentirono di continuare a vivere per quasi cinque anni. Nel 1855, grazie ad un'amnistia, ottenne dalle autorit\u00e0 austriache il permesso di tornare a Locate.\nUltimi anni e morte.\nNel 1858 mor\u00ec suo marito Emilio. \nNel 1861 si costitu\u00ec finalmente l'Italia unita, da lei tanto desiderata, e pot\u00e9 quindi lasciare la politica con una certa serenit\u00e0. Da questo momento visse appartata tra Milano, Locate ed il lago di Como. Acquist\u00f2 una villetta a Blevio dove si trasfer\u00ec con il Budoz, il servo turco che l'aveva seguita ormai da un decennio e Miss Parker, la governante inglese che aveva vissuto con lei fin dal suo viaggio del 1839 in Inghilterra.\nMor\u00ec nel 1871, a 63 anni. Aveva sofferto di varie malattie, subito molte peripezie, tra le quali anche un tentativo di omicidio, cosa che le lasci\u00f2 diverse ferite.\nFu sepolta a Locate di Triulzi, dove la sua tomba si trova tuttora.\nBibliografia.\nNel 2021 finalmente tradotto in Italiano: \"Cristina Trivulzio di Belgiojoso (1808-1871). Storiografia e politica nel Risorgimento\", Segrate (MI),\nScalpendi, 2021"}
{"id": "407799", "revid": "7336", "url": "https://it.wikipedia.org/wiki?curid=407799", "title": "Fissazione dell'azoto", "text": ""}
{"id": "407800", "revid": "227211", "url": "https://it.wikipedia.org/wiki?curid=407800", "title": "Metodi del crivello", "text": ""}
{"id": "407808", "revid": "2205888", "url": "https://it.wikipedia.org/wiki?curid=407808", "title": "Sam Giancana", "text": "Alcune teorie del complotto, basate su ipotesi della United States House Select Committee on Assassinations, lo ritengono il mandante dell'assassinio del presidente Kennedy.\nBiografia.\nSam Giancana nacque in una famiglia siciliana originaria di Partanna in provincia di Trapani e incominci\u00f2 la carriera criminale negli anni venti, nella cosiddetta \"Banda dei 42\". In seguito divenne guardia del corpo di Al Capone e acquis\u00ec la fama di abile autista e di spietato assassino. Grazie a queste doti divenne ben presto capo indiscusso della temuta Chicago Outfit dal 1957 al 1966 e con il supporto di Tony Accardo comand\u00f2 con crudelt\u00e0, astuzia e lungimiranza il traffico di droga, il gioco d'azzardo, la prostituzione e le scommesse clandestine, in particolare quelle relative al mondo del pugilato.\nPotentissimo esponente nel settore dei sindacati, negli anni consolid\u00f2 i propri rapporti con il mondo politico, a tal punto che molteplici storici affermano ad esempio che egli sia stato il principale artefice della vittoria alle elezioni del 1960, che port\u00f2 alla presidenza John Fitzgerald Kennedy, il cui padre, Joe Kennedy, ricchissimo uomo d'affari, diplomatico e politico dal passato torbido, durante gli anni del proibizionismo aveva avuto stretti legami, non solo d'affari (condividendone la medesima fede cattolica), coi membri delle pi\u00f9 importanti Famiglie mafiose: Kennedy Senior, difatti, si rivolse a Giancana, quale extrema ratio, per aver la sicurezza di coronare il proprio sogno di far ottenere al figlio John, gi\u00e0 senatore del Massachusetts, i determinanti voti di Chicago, ingenti capitali e parte del supporto logistico per la corsa alla presidenza.\nNegli anni 1960, quindi, molteplici testimonianze, affidavit e rapporti sia della CIA, sia dell'FBI, nonch\u00e9 di numerose commissioni senatoriali, attestano come Giancana abbia avuto stretti e cointeressenti rapporti con Joe Kennedy attraverso la mediazione del celebre cantante italoamericano Frank Sinatra. Egli era infatti comproprietario con Giancana al 25% del secondo pi\u00f9 importante casin\u00f2 di Las Vegas e con Raymond Patriarca Sr. e Gaetano Lucchese, due altri boss mafiosi, dell'ippodromo di Boston.\n\"La Campbell (nota con il nome di Judith Campbell Exner) fece conoscere a Sinatra prima John Kennedy e poi il mafioso Sam \u201cMomo\u201d Giancana, con il quale ebbe contemporaneamente una storia. Proprio in quel periodo si parlava di un complotto tra la CIA e Giancana ai danni di Fidel Castro, e cos\u00ec quando la Campbell mise la parola fine alla loro relazione, adducendo come scusa che il signor Sinatra, in fatto di sesso, era pi\u00f9 perverso di lei, quest\u2019ultimo replic\u00f2: \u00abL\u2019inferno non ha la furia di una puttana con un agente letterario\u00bb.\"\nSembra peraltro - ma su tali aspetti le fonti di cognizione sono contraddittorie - che in quegli anni Giancana venne persino reclutato dalla CIA per assassinare Fidel Castro, che nel 1959, a seguito della Rivoluzione cubana, aveva preso il posto di Fulgencio Batista, a capo di un governo corrotto che stringeva affari con i capitalisti statunitensi e i mafiosi italoamericani. Il piano tuttavia non fu mai messo in atto e riferendosi a tale episodio il capomafia afferm\u00f2 spavaldamente che Cosa Nostra e la CIA erano due facce della stessa medaglia.\nNel corso della sua vita venne incriminato pi\u00f9 di settanta volte ma fu imprigionato solamente in due occasioni. Dopo aver perso il comando della Chicago Outfit, scapp\u00f2 in Messico, dove visse per quasi un decennio, ma nel 1975, dopo una lunga battaglia legale, gli Stati Uniti ne ottennero l'estradizione. Prima di uno dei numerosi processi a suo carico, per\u00f2, fu assassinato in circostanze misteriose nel seminterrato della sua casa a Oak Park, in Illinois, il 19 giugno 1975. Si sospetta che la CIA abbia avuto un ruolo nella sua uccisione, allo scopo di prevenire una serie di scomode rivelazioni.\nGiancana e l'omicidio Kennedy.\nAlcune teorie della cospirazione collegano Giancana agli omicidi del Presidente Kennedy e del fratello Robert, oltre che di Marilyn Monroe, amante di entrambi. In particolare Salvatore Bonanno, figlio del potente boss Joseph Bonanno, ha rivelato nel suo libro di memorie \"Bound by Honour, a Mafioso's Story\" che, essendo stata artefice della vittoria elettorale del 1960 di JFK su Nixon, la Mafia italo-americana si era sentita tradita dalla presa di distanza di Kennedy e ne decret\u00f2 la morte (come anche del fratello Bob, gi\u00e0 segretario di stato alla giustizia e poi candidato Presidente). Un affiliato alla Chicago Outfit tra John Roselli, James Files o Charles Nicoletti sarebbe stato il complice del killer di JFK Lee Harvey Oswald.\nA tal proposito nel 1996 in \"Delinquenti perfetti, eroi imperfetti\", Ronald Goldfaber, ex funzionario al ministero della Giustizia e amico personale di Robert Kennedy, rivela come Bob, divenuto ministro nel 1961, avesse dichiarato guerra alla mafia, ma aveva poco dopo scoperto il segreto di John. Poich\u00e9 aveva letto in un dossier dell'FBI che Frank Sinatra aveva rapporti di affiliazione esterna (era \"'ntisu\") con l' \"onorata societ\u00e0\", Bob Kennedy convinse il presidente a non frequentare pi\u00f9 il cantante e a troncare la relazione con l'amante di entrambi Judith Exner, donna di diversi boss siculo-americani. Scrive Goldfaber: \u00ab...l'attore aveva costruito un eliporto per John nella sua villa, ma questi, ogni volta che visitava Hollywood, andava a casa del rivale Bing Crosby\u00bb.\nStando a Goldfaber, Sinatra reag\u00ec con violenza e si rivolse al suo protettore Sam Giancana, le cui lucrose attivit\u00e0 paralegali e illegali stavano subendo una forte pressione investigativa da parte dell'FBI. Il capo dei capi di Chicago incaric\u00f2 allora per ben tre volte Sinatra - come affermato dalla sua terza figlia, Tina Sinatra, nel corso di una puntata del programma \"60 Minutes\" - di incontrare il patriarca Joe Kennedy affinch\u00e9 inducesse i figli a \u00abcessare la guerra\u00bb. Poi mand\u00f2 un messaggio al Presidente, dicendogli che se voleva parlargli \u00absapeva tramite chi passare\u00bb (cio\u00e8 Sinatra). La conclusione di Goldfaber \u00e8 che il braccio di ferro sfoci\u00f2 in un complotto della mafia per assassinare Kennedy.\n\"Voci su presunti legami con la mafia, come sappiamo, hanno perseguitato Sinatra per tutta la sua vita: dall\u2019incidente con Lucky Luciano nel 1947, alle voci di incontri e di relativi affari con Giancana; dalla revoca della licenza di gioco d\u2019azzardo nel Nevada nel 1963, fino al suo coinvolgimento degli anni Settanta nel Westchester Premier Theater di New York, un cinodromo finanziato dalla malavita.\""}
{"id": "407819", "revid": "16066", "url": "https://it.wikipedia.org/wiki?curid=407819", "title": "Fenomeno Gibbs", "text": ""}
{"id": "407828", "revid": "1754055", "url": "https://it.wikipedia.org/wiki?curid=407828", "title": "Eaiea", "text": "L'Eaiea \u00e8 una lingua artificiale filosofica ideata da Bruce Koestner nel 1990.\nCaratteristiche.\n\u00c8 basata sulle 12 note occidentali della scala cromatica musicale, e pu\u00f2 essere fischiata o suonata attraverso uno strumento musicale cos\u00ec come pu\u00f2 essere parlata simultaneamente con una lingua filoligica da un cantante. Il lessico dell'Eaiea elenca le dodici note/sillabe da cui \u00e8 composto usando le lettere minuscole dalla \"a\" (corrispondente al La, A secondo la notazione letterale) alla \"l\" (corrispondente al Sol\u266f o La\u266d). Come nel Ro, le parole sono divise in categorie di significato, basate sulla loro prima sillaba, o nota. Le parole che iniziano con la nota musicale A (La) possiedono significati correlati agli inizi; quelle che cominciano con la nota A\u266f/B\u266d (La\u266f/Si\u266d) hanno invece un significato collegato alle persone, e cos\u00ec via.\nQualche parola d'esempio:\nIn confronto al pi\u00f9 noto tra i precedenti progetti di lingua musicale, ovvero il Solresol, che fu una delle prime lingue inventate della storia, l'Eaiea possiede un numero maggiore di sillabe, in quanto \u00e8 costituita da 12 note musicali anzich\u00e9 soltanto 7. "}
{"id": "407850", "revid": "32658", "url": "https://it.wikipedia.org/wiki?curid=407850", "title": "Giuseppe Denava", "text": ""}
{"id": "407852", "revid": "31465", "url": "https://it.wikipedia.org/wiki?curid=407852", "title": "Gallinaccio", "text": ""}
{"id": "407862", "revid": "120150058", "url": "https://it.wikipedia.org/wiki?curid=407862", "title": "Cortinarius glaucopus", "text": "Cortinarius glaucopus \u00e8 un fungo della famiglia Cortinariaceae un tempo appartenente ad un gruppo di cortinari eduli ben noti con l'appellativo di \"Phlegmacium\"; a tutt'oggi lo stesso \u00e8 annoverato nel sottogenere \"Bulbopodium\".&lt;br&gt;\nIl fungo in questione presenta una grossa variabilit\u00e0, senza tuttavia perdere per\u00f2 le sue caratteristiche morfologiche principali e la sua buona commestibilit\u00e0.\nDescrizione della specie.\nCappello.\nCarnoso, convesso, poi espanso, con orlo leggermente involuto; superficie viscida, ocraceo-rossiccia o bruno-olivacea, rivestita da fiocchi o fibrille pi\u00f9 scure; 5-10 cm di diametro. \nLamelle.\nNon molto fitte, smarginate al gambo; lill\u00e0-bluastre, a maturazione color cannella.\nCarne.\nSoda, bianco-giallastra o bluastra.\nCaratteri microscopici.\nFinemente rugose o punteggiate, ellittico-amigdaliformi, ocra-rossastre o ruggine in massa.\nDistribuzione e habitat.\nVegeta nei boschi di conifere e misti, in estate-autunno.\nCommestibilit\u00e0.\nMolto buona. Uno dei cortinari commestibili pi\u00f9 apprezzati."}
{"id": "407866", "revid": "1305772", "url": "https://it.wikipedia.org/wiki?curid=407866", "title": "Tasciovano", "text": "Storia.\nTasciovano \u00e8 conosciuto solo da evidenze numismatiche. Sembra essere salito sul trono dei Catuvellauni attorno al 20 a.C. e aver regnato dalla citt\u00e0 di Verulamium (St Albans). Per un breve periodo (ca. 15-10 a.C. emise monete da Camulodunum (Colchester), avendo forse soppiantato Addedomaro dei trinovanti. Dopodich\u00e9, per un periodo, emise monete da Verulamium recanti il titolo di \"Ricon\", che in brittonico significa \"grande/re divino\". Alcune di queste monete portano nomi abbreviati, come \"DIAS\", \"SEGO\" e \"ANDOCO\", che vengono generalmente considerate come attestazioni di nomi di co-reggenti o sovrani clienti. \nMor\u00ec attorno al 9 d.C. e a lui successe il figlio Cunobelino, che dapprima regn\u00f2 da Camulodunum. Un suo altro figlio, Epaticco, allarg\u00f2 i suoi possedimenti verso ovest, a danno degli atrebati.\nTradizioni medievali.\nUna genealogia conservata nel manoscritto gallese medievale \"Harleian 3859\" riporta \"\"Caratauc map Cinbelin map Teuhant\", che equivale a \"Carataco, figlio di Cunobelino, figlio di Tasciovano\"\": questa mette dunque in corretto ordine tre figure storiche, nonostante l'errato contesto e il fatto che il cambiamento linguistico suggerisca una lungra tradizione orale. La genealogia contiene poi una sequenza di imperatori romani e due figure della mitologia gallese, Guidgen (Gwydion) e Lou (Lleu).\nCompare nella \"Historia Regum Britanniae di \"Goffredo di Monmouth (1136) come Tenvenzio, leggendario re dei britanni, figlio di Lud. Quando loro padre mor\u00ec, lui e suo fratello Androgeo erano ancora piccoli e quindi le redini della Britannia furono rette dallo zio Cassibelano. Tenvanzio fu nominato duca di Cornovaglia e partecip\u00f2 con lo zio alla difesa dell'isola dalle dagli attacchi sferrati alla Britannia da Gaio Giulio Cesare. Androgeo and\u00f2 a Roma con Cesare e cos\u00ec, quando Cassivellauno mor\u00ec, Tenvanzio sal\u00ec sul trono della Britannia. A lui successe il figlio Kimbelino, che fu portato a Roma da Cesare Augusto.\nNelle versioni gallesi della \"Historia\" di Goffredo, il suo nome appare come Teneufan o come Trahayant."}
{"id": "407874", "revid": "9", "url": "https://it.wikipedia.org/wiki?curid=407874", "title": "Antiochia in Commagene", "text": ""}
{"id": "407878", "revid": "287204", "url": "https://it.wikipedia.org/wiki?curid=407878", "title": "Vairano Scalo", "text": ""}
{"id": "407879", "revid": "767487", "url": "https://it.wikipedia.org/wiki?curid=407879", "title": "Ace Ventura - L'acchiappanimali", "text": "Ace Ventura - L'acchiappanimali (\"Ace Ventura: Pet Detective\") \u00e8 un film del 1994 diretto da Tom Shadyac ed interpretato da Jim Carrey.\nTrama.\nAce Ventura \u00e8 un investigatore privato bizzarro, ma abile nel suo mestiere; vive a Miami ed \u00e8 specializzato nel ritrovamento di animali domestici o in cattivit\u00e0, persi o rapiti. Al 'Joe Robbie Stadium', Fiocco di Neve (il delfino mascotte dei Miami Dolphins) viene rapito due settimane prima che la squadra giochi il prestigioso Super Bowl. Il signor Riddle, proprietario della squadra dei Dolphins, crede che la squadra, avendo il morale a terra, perder\u00e0 il Super Bowl, a meno che non venga restituito Fiocco di Neve; perci\u00f2, ordina al capo delle operazioni Roger Podacter e alla capo pubblicista Melissa Robinson di ritrovare Fiocco di Neve, pena il licenziamento.\nVentura viene assunto per risolvere il caso e scopre il suo primo indizio in una rara pietra d'ambra arancione a taglio triangolare. Ci\u00f2 nonostante, i primi sospetti di Ace sono indirizzati verso Ron Camp, un miliardario e collezionista di animali e specie preziose, nonch\u00e9 colui che ha fatto costruire il campo da football dei Dolphins. Dopo essersi intrufolato con la signorina Robinson a un party dell'uomo, Ace (anche a seguito di un \"incidente\" con uno squalo) rinuncia a questa pista, ma vedendo l'anello di Ron scopre che la pietra da lui trovata \u00e8 caduta da uno degli anelli che tutti i giocatori di football dei Dolphins possiedono dal 1984. Ventura cos\u00ec cerca di trovare il colpevole indagando su ogni membro della squadra del campionato di quell'anno, per vedere se l'anello non abbia perso la pietra mancante, ma sfortunatamente tutte le pietre degli anelli dei giocatori sono presenti. Melissa, fin dall'inizio, ha dei dubbi riguardo alle investigazioni \"particolari\" di Ace; qualche giorno dopo, riceve la telefonata della morte di Roger Podacter. Melissa e Ace vanno a casa di Podacter per indagare. Egli \u00e8 misteriosamente caduto dal suo balcone privato, ipotizzando che si sia trattato di suicidio.\nAnche se il tenente di polizia Lois Einhorn insiste sull'ipotesi del suicidio, Ventura prova che \u00e8 stato, in realt\u00e0, un omicidio, mostrando che il grido che \u00e8 stato udito da una vicina di casa non avrebbe potuto essere sentito se la porta con doppio vetro insonorizzato fosse stata chiusa anche al momento della caduta. Ace deduce che la vicina abbia sentito il grido da dentro l'appartamento e che l'assassino abbia gettato Podacter fuori dalla finestra, per poi chiudere la porta prima di scappare, dimostrando nuovamente le sue incredibili, seppur bizzarre, doti investigative. Durante il tentativo di scoprire la causa della morte di Podacter, Ace capisce che l'omicidio dell'uomo \u00e8 collegato alla scomparsa di Fiocco di Neve.\nTornati a casa per continuare l'indagine, Ace scopre che nella foto che ha usato per indagare sugli atleti manca un giocatore: Ray Finkle. Questi \u00e8 un giocatore acquistato a met\u00e0 stagione, mentre la sua foto era di inizio campionato. Ray Finkle, che era una semplice riserva, aveva scalato le gerarchie di squadra, tanto da giocare titolare nel Superbowl di quell'anno. Ma durante la finale, a pochi secondi dalla fine, aveva sbagliato il potenziale game-winning field goal alla fine del Super Bowl XVII, causando cos\u00ec la sconfitta dei Dolphins. Ma nonostante tutto aveva comunque ricevuto l'anello commemorativo dei Dolphins, che doveva essere quello del Superbowl. Ace scopre che Finkle era demoralizzato dall'accaduto e aveva una grande ossessione per il compagno di squadra Dan Marino, poich\u00e9 era pienamente convinto che, in realt\u00e0, fu Marino il colpevole della perdita della partita in quanto la palla, secondo l'ipotesi di Finkle, era stata girata male. Ace cos\u00ec fa visita ai genitori di Finkle, scoprendo che il figlio \u00e8 stato ricoverato in un ospedale psichiatrico a Tampa otto anni prima. La madre spera che un giorno suo figlio ritorner\u00e0 a casa per poter ricominciare a giocare e, accompagnando Ace nella stanza di Finkle, gli mostra il nastro della sconfitta dei Dolphins. Ace capisce che Marino \u00e8 in pericolo ma, mentre si reca da lui, egli viene rapito da due falsi giocatori di football.\nAvendo scoperto l'ossessione di Finkle per Marino, Ventura \u00e8 sicuro che Finkle sia il colpevole, ma non riesce a trovarlo. Ace ritiene, inoltre, che Finkle sia il responsabile dell'omicidio di Podacter, poich\u00e9 quest'ultimo aveva scoperto tutto. Non solo, Finkle ha anche rapito Fiocco di Neve, perch\u00e9 gli \u00e8 stato dato il numero di Finkle e insegnato a calciare un field goal, cosa che ha interpretato come beffa. Dopodich\u00e9, Ace va a riferire gli indizi a Einhorn, che si congratula con lui e poi lo bacia. Pi\u00f9 tardi, Ace e Melissa vanno al manicomio di Tampa, dove Finkle \u00e8 stato visto l'ultima volta otto anni prima. Ace si finge un paziente (ossessionato come Finkle dal football) e cos\u00ec riesce a entrare nella stanza dove sono rimasti abbandonati gli effetti personali di Finkle. Tra questi, trova un articolo di giornale su una donna scomparsa in circostanze misteriose di nome Lois Einhorn. Ace chiama Emilio, un amico detective che lavora al caso \"Fiocco di Neve\", dicendogli di cercare indizi di una presunta relazione tra Einhorn e Finkle. Emilio trova nell'ufficio di Lois Einhorn una lettera d'amore di Podacter in un cassetto della scrivania, ma non riesce a scoprire altro. Ventura comincia a diventare frustrato, non riesce a capire il collegamento tra Einhorn e Finkle ed \u00e8 sul punto di rinunciare al caso. Tuttavia, quando il suo cane giace sopra una foto di Finkle, i suoi peli formano una sorta di \"parrucca\" intorno al volto di Finkle. Ace, grazie a questo fatto, riesce cos\u00ec a capire che Ray Finkle \u00e8 Lois Einhorn, ovvero che sono la stessa persona.\nIl giorno dopo, Ace pedina Lois Einhorn/Ray Finkle fino a un magazzino, riuscendo finalmente a trovare Fiocco di Neve e Dan Marino. Mentre Ace cerca di liberare Marino, viene scoperto da Lois, che gli punta una pistola e, tenendolo sotto scacco, chiama la polizia dicendo di aver trovato il rapitore, ovvero Ace. Dopo una breve lotta tra i due, arriva la polizia e circonda Ace, credendo che sia lui il colpevole, ma Melissa arriva giusto in tempo per proteggerlo minacciando di uccidere Emilio.\nEinhorn dichiara che \u00e8 stato Ace ad aver rapito Fiocco di Neve, ucciso Roger Podacter e che stava cercando di uccidere sia Marino che lei. Ace spiega le sue motivazioni e sostiene che il tenente Einhorn \u00e8 in realt\u00e0 Ray Finkle. Einhorn nega tutte le accuse di Ace, ma quest'ultimo, cercando di dare credibilit\u00e0 alla sua versione, tenta prima di tirare via i capelli del tenente, pensando che si tratti una parrucca. Tuttavia, i capelli sono veri e Ace sostiene, allora, che i capelli li abbia fatti crescere. Poi, strappa la camicetta a Einhorn per mostrare che non abbia il seno, ma il seno ce l'ha. In un ultimo sforzo, Ace strappa la gonna, credendo di trovare il pene, invece anche questa volta appare una figura femminile. Proprio mentre Ace \u00e8 sul punto di rinunciare alla sua teoria, Marino avverte Ace di un rigonfiamento nel lato \"B\" del tenente Einhorn. Ace, ora con la prova concreta contro Einhorn, fa un breve discorso umiliante (diretto a Einhorn) e la gira violentemente su se stessa, per rivelare il pene nascosto nelle sue mutandine, in mezzo alle gambe, a tutta la polizia di Miami.\nAce rivela che Einhorn effettivamente ha ucciso Podacter perch\u00e9 \"ha scoperto Capitan uccello!\", smascherando cos\u00ec Finkle. L'intera forza di polizia di Miami, Marino e anche Fiocco di Neve reagiscono in totale disgusto della vera identit\u00e0 di Lois Einhorn, poich\u00e9 sia Marino che tutti i poliziotti avevano baciato Einhorn/Finkle, come del resto aveva fatto anche Ace, che impazz\u00ec per il disgusto dopo aver scoperto che Lois Einhorn era una donna transgender. Accecata dalla rabbia, Finkle fa un ultimo tentativo di uccidere Ventura, ma Ace la ribalta, facendola cadere in acqua. Ace poi trova l'anello con la pietra mancante sul dito di Ray, prova tangibile che Lois Einhorn \u00e8 senza dubbio Ray Finkle. Il film termina con Ace che assiste alla partita dei Dolphins. Tutto sembra andare per il meglio, e Melissa e Ace si scambiano un tenero bacio. Mentre si baciano, Ace riconosce un raro piccione albino dal valore di 25.000 dollari, ma l'animale viene cacciato via da un uomo con un costume da uccello. Ace, infuriato, inizia cos\u00ec una lotta con il finto volatile dentro lo stadio e, sotto i riflettori, viene presentato, accolto e ringraziato per aver risolto il caso.\nProduzione.\nRiprese.\nLe riprese del film si sono svolte tra il 10 maggio 1993 e il 19 luglio 1993 a Miami, tra luoghi della citt\u00e0, tra cui il Joe Robbie Stadium e l'Orange Bowl, e i Greenwich Studios.\nDistribuzione.\nIl film \u00e8 stato distribuito dalla Warner Bros. nei cinema statunitensi il 4 febbraio 1994 e dalla Artisti Associati International nei cinema italiani il 4 agosto 1994.\nHome video.\nIn Italia il film \u00e8 stato distribuito in VHS dalla Warner Home Video in maggio 1995.\nAccoglienza.\nCritica.\nIl film \u00e8 stato accolto in modo generalmente negativo da parte della critica. Sul sito Rotten Tomatoes il film detiene un 48% di gradimento basato su 60 recensioni, con un voto medio di 4,58 su 10. Il consenso critico del sito recita: \"Le buffonate contorte di Jim Carrey e l'umorismo disgustoso sono in piena pomposa mostra in \"Ace Ventura - L'acchiappanimali\", che \u00e8 una grande notizia per i fan della sua particolare marca di commedia, ma probabilmente insoddisfacente per chiunque altro.\" Su Metacritic il film ha un punteggio del 37 su 100, basato sul parere di 14 critici, indicando \"recensioni generalmente sfavorevoli\". Il \"Los Angeles Times\" riport\u00f2 che \u00abnon molti critici sono stati incantati dagli exploit di \"Ace Ventura\", e molti hanno accusato l'umorismo del film come mediocre, inutilmente volgare e omofobo\u00bb.\nBotteghino.\nWarner Bros. ha distribuito il film in 1.750 sale negli Stati Uniti e in Canada il 4 febbraio 1994. Il film ha incassato $ 12,1 milioni nel fine settimana di apertura, classificandosi primo al botteghino e superando le altre nuove uscite \"Ma dov'\u00e8 andata la mia bambina?\" e \"Una figlia in carriera\". Con un budget di $ 15 milioni, ha incassato $ 72,2 milioni negli Stati Uniti e in Canada e $ 35 milioni in altri territori per un totale mondiale di $ 107,2 milioni. La performance al botteghino statunitense del film ha portato \"Variety\" a etichettarlo come un \"successo dormiente\". In home video, \"Ace Ventura\" ha venduto 4,2 milioni di copie nelle prime tre settimane, che il \"Los Angeles Times\" lo ha definito \"un'attrazione altrettanto potente\" della sua corsa nelle sale.\nControversie.\nIl film \u00e8 stato criticato per la sua rappresentazione delle persone trans; nel finale il personaggio femminile Einhorn viene umiliato e ridicolizzato in quanto donna transessuale. Einhorn viene spogliata dei suoi vestiti ed esposta pubblicamente come un uomo e a quel punto tutti i presenti cominciano a vomitare disgustati per aver avuto fantasie sessuali su di lei.\nSequel e serie TV.\nHa avuto due sequel, \"Ace Ventura - Missione Africa\" del 1995, \"Ace Ventura 3\" del 2009 e una serie televisiva a cartoni animati, \"Ace Ventura\" del 1995."}
